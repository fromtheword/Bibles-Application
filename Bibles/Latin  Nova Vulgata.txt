01O||1||1||10	In principio creavit Deus caelum et terram. 
01O||1||2||20	Terra autem erat inanis et vacua, et tenebrae super faciem abyssi, et spiritus Dei ferebatur super aquas.
01O||1||3||30	Dixitque Deus: “Fiat lux”. Et facta est lux. 
01O||1||4||40	Et vidit Deus lucem quod esset bona et divisit Deus lucem ac tenebras. 
01O||1||5||50	Appellavitque Deus lucem Diem et tenebras Noctem. Factumque est vespere et mane, dies unus.
01O||1||6||60	Dixit quoque Deus: “Fiat firmamentum in medio aquarum et dividat aquas ab aquis”. 
01O||1||7||70	Et fecit Deus firmamentum divisitque aquas, quae erant sub firmamento, ab his, quae erant super firmamentum. Et factum est ita. 
01O||1||8||80	Vocavitque Deus firmamentum Caelum. Et factum est vespere et mane, dies secundus.
01O||1||9||90	Dixit vero Deus: “Congregentur aquae, quae sub caelo sunt, in locum unum, et appareat arida”. Factumque est ita. 
01O||1||10||100	Et vocavit Deus aridam Terram congregationesque aquarum appellavit Maria. Et vidit Deus quod esset bonum. 
01O||1||11||110	Et ait Deus: “Germinet terra herbam virentem et herbam facientem semen et lignum pomiferum faciens fructum iuxta genus suum, cuius semen in semetipso sit super terram”. Et factum est ita. 
01O||1||12||120	Et protulit terra herbam virentem et herbam afferentem semen iuxta genus suum lignumque faciens fructum, qui habet in semetipso sementem secundum speciem suam. Et vidit Deus quod esset bonum. 
01O||1||13||130	Et factum est vespere et mane, dies tertius.
01O||1||14||140	Dixit autem Deus: “Fiant luminaria in firmamento caeli, ut dividant diem ac noctem et sint in signa et tempora et dies et annos, 
01O||1||15||150	ut luceant in firmamento caeli et illuminent terram. Et factum est ita. 
01O||1||16||160	Fecitque Deus duo magna luminaria: luminare maius, ut praeesset diei, et luminare minus, ut praeesset nocti, et stellas. 
01O||1||17||170	Et posuit eas Deus in firmamento caeli, ut lucerent super terram 
01O||1||18||180	et praeessent diei ac nocti et dividerent lucem ac tenebras. Et vidit Deus quod esset bonum. 
01O||1||19||190	Et factum est vespere et mane, dies quartus.
01O||1||20||200	Dixit etiam Deus: “Pullulent aquae reptile animae viventis, et volatile volet super terram sub firmamento caeli”. 
01O||1||21||210	Creavitque Deus cete grandia et omnem animam viventem atque motabilem, quam pullulant aquae secundum species suas, et omne volatile secundum genus suum. Et vidit Deus quod esset bonum; 
01O||1||22||220	benedixitque eis Deus dicens: “Crescite et multiplicamini et replete aquas maris, avesque multiplicentur super terram ”. 
01O||1||23||230	Et factum est vespere et mane, dies quintus.
01O||1||24||240	Dixit quoque Deus: “Producat terra animam viventem in genere suo, iumenta et reptilia et bestias terrae secundum species suas”. Factumque est ita. 
01O||1||25||250	Et fecit Deus bestias terrae iuxta species suas et iumenta secundum species suas et omne reptile terrae in genere suo. Et vidit Deus quod esset bonum.
01O||1||26||260	Et ait Deus: “Faciamus hominem ad imaginem et similitudinem nostram; et praesint piscibus maris et volatilibus caeli et bestiis universaeque terrae omnique reptili, quod movetur in terra”.
01O||1||27||270	Et creavit Deus hominem ad imaginem suam; ad imaginem Dei creavit illum; masculum et feminam creavit eos. 
01O||1||28||280	Benedixitque illis Deus et ait illis Deus: “Crescite et multiplicamini et replete terram et subicite eam et dominamini piscibus maris et volatilibus caeli et universis animantibus, quae moventur super terram”. 
01O||1||29||290	Dixitque Deus: “Ecce dedi vobis omnem herbam afferentem semen super terram et universa ligna, quae habent in semetipsis fructum ligni portantem sementem, ut sint vobis in escam 
01O||1||30||300	et cunctis animantibus terrae omnique volucri caeli et universis, quae moventur in terra et in quibus est anima vivens, omnem herbam virentem ad vescendum”. Et factum est ita. 
01O||1||31||310	Viditque Deus cuncta, quae fecit, et ecce erant valde bona. Et factum est vespere et mane, dies sextus.
01O||2||1||320	Igitur perfecti sunt caeli et terra et omnis exercitus eorum. 
01O||2||2||330	Complevitque Deus die septimo opus suum, quod fecerat, et requievit die septimo ab universo opere, quod patrarat. 
01O||2||3||340	Et benedixit Deus diei septimo et sanctificavit illum, quia in ipso requieverat ab omni opere suo, quod creavit Deus, ut faceret.
01O||2||4||350	Istae sunt generationes caeli et terrae, quando creata sunt. In die quo fecit Dominus Deus terram et caelum  
01O||2||5||360	omne virgultum agri, antequam oriretur in terra, omnisque herba regionis, priusquam germinaret; non enim pluerat Dominus Deus super terram, et homo non erat, qui operaretur humum, 
01O||2||6||370	sed fons ascendebat e terra irrigans universam superficiem terrae  
01O||2||7||380	tunc formavit Dominus Deus hominem pulverem de humo et inspiravit in nares eius spiraculum vitae, et factus est homo in animam viventem.
01O||2||8||390	Et plantavit Dominus Deus paradisum in Eden ad orientem, in quo posuit hominem, quem formaverat. 
01O||2||9||400	Produxitque Dominus Deus de humo omne lignum pulchrum visu et ad vescendum suave, lignum etiam vitae in medio paradisi lignumque scientiae boni et mali.
01O||2||10||410	Et fluvius egrediebatur ex Eden ad irrigandum paradisum, qui inde dividitur in quattuor capita. 
01O||2||11||420	Nomen uni Phison: ipse est, qui circuit omnem terram Hevila, ubi est aurum; 
01O||2||12||430	et aurum terrae illius optimum est; ibi invenitur bdellium et lapis onychinus. 
01O||2||13||440	Et nomen fluvio secundo Geon: ipse est, qui circuit omnem terram Aethiopiae. 
01O||2||14||450	Nomen vero fluminis tertii Tigris: ipse vadit ad orientem Assyriae. Fluvius autem quartus ipse est Euphrates.
01O||2||15||460	Tulit ergo Dominus Deus hominem et posuit eum in paradiso Eden, ut operaretur et custodiret illum; 
01O||2||16||470	praecepitque Dominus Deus homini dicens: “Ex omni ligno paradisi comede; 
01O||2||17||480	de ligno autem scientiae boni et mali ne comedas; in quocumque enim die comederis ex eo, morte morieris”.
01O||2||18||490	Dixit quoque Dominus Deus: “Non est bonum esse hominem solum; faciam ei adiutorium simile sui”. 
01O||2||19||500	Formatis igitur Dominus Deus de humo cunctis animantibus agri et universis volatilibus caeli, adduxit ea ad Adam, ut videret quid vocaret ea; omne enim, quod vocavit Adam animae viventis, ipsum est nomen eius. 
01O||2||20||510	Appellavitque Adam nominibus suis cuncta pecora et universa volatilia caeli et omnes bestias agri; Adae vero non inveniebatur adiutor similis eius. 
01O||2||21||520	Immisit ergo Dominus Deus soporem in Adam. Cumque obdormisset, tulit unam de costis eius et replevit carnem pro ea; 
01O||2||22||530	et aedificavit Dominus Deus costam, quam tulerat de Adam, in mulierem et adduxit eam ad Adam. 
01O||2||23||540	Dixitque Adam: “Haec nunc os ex ossibus meis et caro de carne mea! Haec vocabitur Virago, quoniam de viro sumpta est haec”.
01O||2||24||550	Quam ob rem relinquet vir patrem suum et matrem et adhaerebit uxori suae; et erunt in carnem unam. 
01O||2||25||560	Erant autem uterque nudi, Adam scilicet et uxor eius, et non erubescebant.
01O||3||1||570	Et serpens erat callidior cunctis animantibus agri, quae fecerat Dominus Deus. Qui dixit ad mulierem: “Verene praecepit vobis Deus, ut non comederetis de omni ligno paradisi?”. 
01O||3||2||580	Cui respondit mulier: “De fructu lignorum, quae sunt in paradiso, vescimur; 
01O||3||3||590	de fructu vero ligni, quod est in medio paradisi, praecepit nobis Deus, ne comederemus et ne tangeremus illud, ne moriamur”. 
01O||3||4||600	Dixit autem serpens ad mulierem: “Nequaquam morte moriemini! 
01O||3||5||610	Scit enim Deus quod in quocumque die comederitis ex eo, aperientur oculi vestri, et eritis sicut Deus scientes bonum et malum”.
01O||3||6||620	Vidit igitur mulier quod bonum esset lignum ad vescendum et pulchrum oculis et desiderabile esset lignum ad intellegendum; et tulit de fructu illius et comedit deditque etiam viro suo secum, qui comedit. 
01O||3||7||630	Et aperti sunt oculi amborum. Cumque cognovissent esse se nudos, consuerunt folia ficus et fecerunt sibi perizomata. 
01O||3||8||640	Et cum audissent vocem Domini Dei deambulantis in paradiso ad auram post meridiem, abscondit se Adam et uxor eius a facie Domini Dei in medio ligni paradisi. 
01O||3||9||650	Vocavitque Dominus Deus Adam et dixit ei: “Ubi es?”. 
01O||3||10||660	Qui ait: “Vocem tuam audivi in paradiso et timui eo quod nudus essem et abscondi me”. 
01O||3||11||670	Cui dixit: “Quis enim indicavit tibi quod nudus esses, nisi quod ex ligno, de quo tibi praeceperam, ne comederes, comedisti?”. 
01O||3||12||680	Dixitque Adam: “Mulier, quam dedisti sociam mihi, ipsa dedit mihi de ligno, et comedi”. 
01O||3||13||690	Et dixit Dominus Deus ad mulierem: “Quid hoc fecisti?”. Quae respondit: “Serpens decepit me, et comedi”.
01O||3||14||700	Et ait Dominus Deus ad serpentem: “Quia fecisti hoc, maledictus es inter omnia pecora et omnes bestias agri! Super pectus tuum gradieris et pulverem comedes cunctis diebus vitae tuae.
01O||3||15||710	Inimicitias ponam inter te et mulierem et semen tuum et semen illius; ipsum conteret caput tuum, et tu conteres calcaneum eius”.
01O||3||16||720	Mulieri dixit: “Multiplicabo aerumnas tuas et conceptus tuos: in dolore paries filios, et ad virum tuum erit appetitus tuus, ipse autem dominabitur tui”.
01O||3||17||730	Adae vero dixit: “Quia audisti vocem uxoris tuae et comedisti de ligno, ex quo praeceperam tibi, ne comederes, maledicta humus propter te! In laboribus comedes ex ea cunctis diebus vitae tuae.
01O||3||18||740	Spinas et tribulos germinabit tibi, et comedes herbas terrae;
01O||3||19||750	in sudore vultus tui vesceris pane, donec revertaris ad humum, de qua sumptus es, quia pulvis es et in pulverem reverteris”.
01O||3||20||760	Et vocavit Adam nomen uxoris suae Eva, eo quod mater esset cunctorum viventium.
01O||3||21||770	Fecit quoque Dominus Deus Adae et uxori eius tunicas pelliceas et induit eos. 
01O||3||22||780	Et ait Dominus Deus: “Ecce homo factus est quasi unus ex nobis, ut sciat bonum et malum; nunc ergo, ne mittat manum suam et sumat etiam de ligno vitae et comedat et vivat in aeternum!”.
01O||3||23||790	Emisit eum Dominus Deus de paradiso Eden, ut operaretur humum, de qua sumptus est. 
01O||3||24||800	Eiecitque hominem et collocavit ad orientem paradisi Eden cherubim et flammeum gladium atque versatilem ad custodiendam viam ligni vitae.
01O||4||1||810	Adam vero cognovit Evam uxo rem suam, quae concepit et peperit Cain dicens: “Acquisivi virum per Dominum”. 
01O||4||2||820	Rursusque peperit fratrem eius Abel. Et fuit Abel pastor ovium et Cain agricola. 
01O||4||3||830	Factum est autem post aliquot dies ut offerret Cain de fructibus agri munus Domino. 
01O||4||4||840	Abel quoque obtulit de primogenitis gregis sui et de adipibus eorum. Et respexit Dominus ad Abel et ad munus eius, 
01O||4||5||850	ad Cain vero et ad munus illius non respexit. Iratusque est Cain vehementer, et concidit vultus eius. 
01O||4||6||860	Dixitque Dominus ad eum: “Quare iratus es, et cur concidit facies tua? 
01O||4||7||870	Nonne si bene egeris, vultum attolles? Sin autem male, in foribus peccatum insidiabitur, et ad te erit appetitus eius, tu autem dominaberis illius”. 
01O||4||8||880	Dixitque Cain ad Abel fratrem suum: “Egrediamur foras”. Cumque essent in agro, consurrexit Cain adversus Abel fratrem suum et interfecit eum. 
01O||4||9||890	Et ait Dominus ad Cain: “Ubi est Abel frater tuus?”. Qui respondit: “Nescio. Num custos fratris mei sum ego?”. 
01O||4||10||900	Dixitque ad eum: “Quid fecisti? Vox sanguinis fratris tui clamat ad me de agro. 
01O||4||11||910	Nunc igitur maledictus eris procul ab agro, qui aperuit os suum et suscepit sanguinem fratris tui de manu tua! 
01O||4||12||920	Cum operatus fueris eum, amplius non dabit tibi fructus suos; vagus et profugus eris super terram”. 
01O||4||13||930	Dixitque Cain ad Dominum: “Maior est poena mea quam ut portem eam. 
01O||4||14||940	Ecce eicis me hodie a facie agri, et a facie tua abscondar et ero vagus et profugus in terra; omnis igitur, qui invenerit me, occidet me”. 
01O||4||15||950	Dixitque ei Dominus: “Nequaquam ita fiet, sed omnis qui occiderit Cain, septuplum punietur!”. Posuitque Dominus Cain signum, ut non eum interficeret omnis qui invenisset eum.
01O||4||16||960	Egressusque Cain a facie Domini habitavit in terra Nod ad orientalem plagam Eden.
01O||4||17||970	Cognovit autem Cain uxorem suam, quae concepit et peperit Henoch. Et aedificavit civitatem vocavitque nomen eius ex nomine filii sui Henoch. 
01O||4||18||980	Porro Henoch genuit Irad, et Irad genuit Maviael, et Maviael genuit Mathusael, et Mathusael genuit Lamech. 
01O||4||19||990	Qui accepit uxores duas: nomen uni Ada et nomen alteri Sella. 
01O||4||20||1000	Genuitque Ada Iabel, qui fuit pater habitantium in tentoriis atque pastorum. 
01O||4||21||1010	Et nomen fratris eius Iubal; ipse fuit pater omnium canentium cithara et organo. 
01O||4||22||1020	Sella quoque genuit Tubalcain, qui fuit malleator et faber in cuncta opera aeris et ferri. Soror vero Tubalcain Noema. 
01O||4||23||1030	Dixitque Lamech uxoribus suis: “Ada et Sella, audite vocem meam; uxores Lamech, auscultate sermonem meum: occidi virum pro vulnere meo et adulescentulum pro livore meo; 
01O||4||24||1040	septuplum ultio dabitur de Cain, de Lamech vero septuagies septies”.
01O||4||25||1050	Cognovit quoque Adam uxorem suam, et peperit filium vocavitque nomen eius Seth dicens: “Posuit mihi Deus semen aliud pro Abel, quem occidit Cain”. 
01O||4||26||1060	Sed et Seth natus est filius, quem vocavit Enos. Tunc coeperunt invocare nomen Domini.
01O||5||1||1070	Hic est liber generationis Adam. In die qua creavit Deus homi nem, ad similitudinem Dei fecit illum. 
01O||5||2||1080	Masculum et feminam creavit eos et benedixit illis; et vocavit nomen eorum Adam in die, quo creati sunt. 
01O||5||3||1090	Vixit autem Adam centum triginta annis et genuit ad similitudinem et imaginem suam vocavitque nomen eius Seth. 
01O||5||4||1100	Et facti sunt dies Adam, postquam genuit Seth, octingenti anni, genuitque filios et filias. 
01O||5||5||1110	Et factum est omne tempus, quod vixit Adam, anni nongenti triginta, et mortuus est.
01O||5||6||1120	Vixit quoque Seth centum quinque annos et genuit Enos. 
01O||5||7||1130	Vixitque Seth, postquam genuit Enos, octingentis septem annis genuitque filios et filias. 
01O||5||8||1140	Et facti sunt omnes dies Seth nongentorum duodecim annorum, et mortuus est.
01O||5||9||1150	Vixit vero Enos nonaginta annis et genuit Cainan. 
01O||5||10||1160	Et vixit Enos, postquam genuit Cainan, octingentis quindecim annis et genuit filios et filias. 
01O||5||11||1170	Factique sunt omnes dies Enos nongentorum quinque annorum, et mortuus est.
01O||5||12||1180	Vixit quoque Cainan septuaginta annis et genuit Malaleel. 
01O||5||13||1190	Et vixit Cainan, postquam genuit Malaleel, octingentos quadraginta annos genuitque filios et filias. 
01O||5||14||1200	Et facti sunt omnes dies Cainan nongenti decem anni, et mortuus est.
01O||5||15||1210	Vixit autem Malaleel sexaginta quinque annos et genuit Iared. 
01O||5||16||1220	Et vixit Malaleel, postquam genuit Iared, octingentis triginta annis et genuit filios et filias. 
01O||5||17||1230	Et facti sunt omnes dies Malaleel octingenti nonaginta quinque anni, et mortuus est.
01O||5||18||1240	Vixitque Iared centum sexaginta duobus annis et genuit Henoch. 
01O||5||19||1250	Et vixit Iared, postquam genuit Henoch, octingentos annos et genuit filios et filias. 
01O||5||20||1260	Et facti sunt omnes dies Iared nongenti sexaginta duo anni, et mortuus est.
01O||5||21||1270	Porro Henoch vixit sexaginta quinque annis et genuit Mathusalam. 
01O||5||22||1280	Et ambulavit Henoch cum Deo, postquam genuit Mathusalam, trecentis annis et genuit filios et filias. 
01O||5||23||1290	Et facti sunt omnes dies Henoch trecenti sexaginta quinque anni, 
01O||5||24||1300	ambulavitque cum Deo et non apparuit, quia tulit eum Deus.
01O||5||25||1310	Vixit quoque Mathusala centum octoginta septem annos et genuit Lamech. 
01O||5||26||1320	Et vixit Mathusala, postquam genuit Lamech, septingentos octoginta duos annos et genuit filios et filias. 
01O||5||27||1330	Et facti sunt omnes dies Mathusalae nongenti sexaginta novem anni, et mortuus est.
01O||5||28||1340	Vixit autem Lamech centum octoginta duobus annis et genuit filium 
01O||5||29||1350	vocavitque nomen eius Noe dicens: “Iste consolabitur nos ab operibus nostris et labore manuum nostrarum in agro, cui maledixit Dominus”. 
01O||5||30||1360	Vixitque Lamech, postquam genuit Noe, quingentos nonaginta quinque annos et genuit filios et filias. 
01O||5||31||1370	Et facti sunt omnes dies Lamech septingenti septuaginta septem anni, et mortuus est.
01O||5||32||1380	Noe vero, cum quingentorum esset annorum, genuit Sem, Cham et Iapheth.
01O||6||1||1390	Cumque coepissent homines multiplicari super terram et fi lias procreassent, 
01O||6||2||1400	videntes filii Dei filias hominum quod essent pulchrae, acceperunt sibi uxores ex omnibus, quas elegerant. 
01O||6||3||1410	Dixitque Deus: “Non permanebit spiritus meus in homine in aeternum, quia caro est; eruntque dies illius centum viginti annorum”. 
01O||6||4||1420	Gigantes erant super terram in diebus illis et etiam postquam ingressi sunt filii Dei ad filias hominum, illaeque eis genuerunt: isti sunt potentes a saeculo viri famosi.
01O||6||5||1430	Videns autem Dominus quod multa malitia hominum esset in terra, et cuncta cogitatio cordis eorum non intenta esset nisi ad malum omni tempore, 
01O||6||6||1440	paenituit Dominum quod hominem fecisset in terra. Et tactus dolore cordis intrinsecus: 
01O||6||7||1450	“Delebo, inquit, hominem, quem creavi, a facie terrae, ab homine usque ad pecus, usque ad reptile et usque ad volucres caeli; paenitet enim me fecisse eos”.
01O||6||8||1460	Noe vero invenit gratiam coram Domino.
01O||6||9||1470	Hae sunt generationes Noe: Noe vir iustus atque perfectus fuit in generatione sua; cum Deo ambulavit. 
01O||6||10||1480	Et genuit tres filios: Sem, Cham et Iapheth.
01O||6||11||1490	Corrupta est autem terra coram Deo et repleta est iniquitate. 
01O||6||12||1500	Cumque vidisset Deus terram esse corruptam  omnis quippe caro corruperat viam suam super terram  
01O||6||13||1510	dixit ad Noe: “Finis universae carnis venit coram me; repleta est enim terra iniquitate a facie eorum, et ecce ego disperdam eos de terra.
01O||6||14||1520	Fac tibi arcam de lignis cupressinis; mansiunculas in arca facies et bitumine linies eam intrinsecus et extrinsecus. 
01O||6||15||1530	Et sic facies eam: trecentorum cubitorum erit longitudo arcae, quinquaginta cubitorum latitudo et triginta cubitorum altitudo illius. 
01O||6||16||1540	Fenestram in arca facies et cubito consummabis summitatem eius. Ostium autem arcae pones ex latere; tabulatum inferius, medium et superius facies in ea.
01O||6||17||1550	Ecce ego adducam diluvii aquas super terram, ut interficiam omnem carnem, in qua spiritus vitae est subter caelum: universa, quae in terra sunt, consumentur. 
01O||6||18||1560	Ponamque foedus meum tecum; et ingredieris arcam tu et filii tui, uxor tua et uxores filiorum tuorum tecum. 
01O||6||19||1570	Et ex cunctis animantibus universae carnis bina induces in arcam, ut vivant tecum, masculini sexus et feminini. 
01O||6||20||1580	De volucribus iuxta genus suum et de iumentis in genere suo et ex omni reptili terrae secundum genus suum: bina de omnibus ingredientur ad te, ut possint vivere. 
01O||6||21||1590	Tu autem tolle tecum ex omnibus escis, quae mandi possunt, et comportabis apud te; et erunt tam tibi quam illis in cibum”.
01O||6||22||1600	Fecit ergo Noe omnia, quae praeceperat illi Deus; sic fecit.
01O||7||1||1610	Dixitque Dominus ad Noe: “Ingredere tu et omnis domus tua arcam; te enim vidi iustum coram me in generatione hac. 
01O||7||2||1620	Ex omnibus pecoribus mundis tolle septena septena, masculum et feminam; de pecoribus vero non mundis duo duo, masculum et feminam. 
01O||7||3||1630	Sed et de volatilibus caeli septena septena, masculum et feminam, ut salvetur semen super faciem universae terrae. 
01O||7||4||1640	Adhuc enim et post dies septem ego pluam super terram quadraginta diebus et quadraginta noctibus et delebo omnem substantiam, quam feci, de superficie terrae”. 
01O||7||5||1650	Fecit ergo Noe omnia, quae mandaverat ei Dominus. 
01O||7||6||1660	Eratque Noe sescentorum annorum, quando diluvii aquae inundaverunt super terram.
01O||7||7||1670	Et ingressus est Noe et filii eius, uxor eius et uxores filiorum eius cum eo in arcam propter aquas diluvii. 
01O||7||8||1680	De pecoribus mundis et immundis et de volucribus et ex omni, quod movetur super terram, 
01O||7||9||1690	duo et duo ingressa sunt ad Noe in arcam, masculus et femina, sicut praeceperat Deus Noe. 
01O||7||10||1700	Cumque transissent septem dies, aquae diluvii inundaverunt super terram.
01O||7||11||1710	Anno sescentesimo vitae Noe, mense secundo, septimo decimo die mensis rupti sunt omnes fontes abyssi magnae, et cataractae caeli apertae sunt; 
01O||7||12||1720	et facta est pluvia super terram quadraginta diebus et quadraginta noctibus. 
01O||7||13||1730	In articulo diei illius ingressus est Noe et Sem et Cham et Iapheth filii eius, uxor illius et tres uxores filiorum eius cum eis in arcam. 
01O||7||14||1740	Ipsi et omne animal secundum genus suum, universaque iumenta in genere suo, et omne reptile, quod movetur super terram in genere suo, cunctumque volatile secundum genus suum, universae aves omnesque volucres 
01O||7||15||1750	ingressae sunt ad Noe in arcam, bina et bina ex omni carne, in qua erat spiritus vitae. 
01O||7||16||1760	Et quae ingressa sunt, masculus et femina ex omni carne introierunt, sicut praeceperat ei Deus; et inclusit eum Dominus de foris.
01O||7||17||1770	Factumque est diluvium quadraginta diebus super terram, et multiplicatae sunt aquae et elevaverunt arcam in sublime a terra. 
01O||7||18||1780	Vehementer enim inundaverunt et omnia repleverunt in superficie terrae; porro arca ferebatur super aquas. 
01O||7||19||1790	Et aquae praevaluerunt nimis super terram, opertique sunt omnes montes excelsi sub universo caelo. 
01O||7||20||1800	Quindecim cubitis altior fuit aqua super montes, quos operuerat.
01O||7||21||1810	Consumptaque est omnis caro, quae movebatur super terram, volucrum, pecorum, bestiarum omniumque reptilium, quae reptant super terram, et universi homines: 
01O||7||22||1820	cuncta, in quibus spiraculum vitae in terra, mortua sunt. 
01O||7||23||1830	Et delevit omnem substantiam, quae erat super terram, ab homine usque ad pecus, usque ad reptile et usque ad volucres caeli; et deleta sunt de terra. Remansit autem solus Noe et qui cum eo erant in arca. 
01O||7||24||1840	Obtinueruntque aquae terram centum quinquaginta diebus.
01O||8||1||1850	Recordatus autem Deus Noe cunctorumque animantium et omnium iumentorum, quae erant cum eo in arca, adduxit spiritum super terram, et imminutae sunt aquae. 
01O||8||2||1860	Et clausi sunt fontes abyssi et cataractae caeli, et prohibitae sunt pluviae de caelo. 
01O||8||3||1870	Reversaeque sunt aquae de terra euntes et redeuntes et coeperunt minui post centum quinquaginta dies. 
01O||8||4||1880	Requievitque arca mense septimo, decima septima die mensis super montes Ararat. 
01O||8||5||1890	At vero aquae ibant et decrescebant usque ad decimum mensem; decimo enim mense, prima die mensis, apparuerunt cacumina montium.
01O||8||6||1900	Cumque transissent quadraginta dies, aperiens Noe fenestram arcae, quam fecerat, dimisit corvum; 
01O||8||7||1910	qui egrediebatur exiens et rediens, donec siccarentur aquae super terram. 
01O||8||8||1920	Emisit quoque columbam a se, ut videret si iam cessassent aquae super faciem terrae. 
01O||8||9||1930	Quae, cum non invenisset, ubi requiesceret pes eius, reversa est ad eum in arcam; aquae enim erant super universam terram. Extenditque manum et apprehensam intulit in arcam. 
01O||8||10||1940	Exspectatis autem ultra septem diebus aliis, rursum dimisit columbam ex arca. 
01O||8||11||1950	At illa venit ad eum ad vesperam portans ramum olivae virentibus foliis in ore suo. Intellexit ergo Noe quod cessassent aquae super terram. 
01O||8||12||1960	Exspectavitque nihilominus septem alios dies; et emisit columbam, quae non est reversa ultra ad eum.
01O||8||13||1970	Igitur sescentesimo primo anno, primo mense, prima die mensis, siccatae sunt aquae super terram; et aperiens Noe tectum arcae, et ecce aspexit viditque quod exsiccata erat superficies terrae. 
01O||8||14||1980	Mense secundo, septima et vicesima die mensis, arefacta est terra.
01O||8||15||1990	Locutus est autem Deus ad Noe dicens: 
01O||8||16||2000	“Egredere de arca tu et uxor tua, filii tui et uxores filiorum tuorum tecum. 
01O||8||17||2010	Cuncta animantia, quae sunt apud te ex omni carne, tam in volatilibus quam in pecoribus et in universis reptilibus, quae reptant super terram, educ tecum, ut pullulent super terram et crescant et multiplicentur super eam”. 
01O||8||18||2020	Egressus est ergo Noe et filii eius, uxor illius et uxores filiorum eius cum eo. 
01O||8||19||2030	Sed et omnia animantia, iumenta, volatilia et reptilia, quae reptant super terram, secundum genus suum egressa sunt de arca.
01O||8||20||2040	Aedificavit autem Noe altare Domino; et tollens de cunctis pecoribus mundis et volucribus mundis obtulit holocausta super altare. 
01O||8||21||2050	Odoratusque est Dominus odorem suavitatis et locutus est Dominus ad cor suum: “Nequaquam ultra maledicam terrae propter homines, quia cogitatio humani cordis in malum prona est ab adulescentia sua. Non igitur ultra percutiam omnem animam viventem, sicut feci. 
01O||8||22||2060	Cunctis diebus terrae, sementis et messis, frigus et aestus, aestas et hiems, dies et nox non requiescent”.
01O||9||1||2070	Benedixitque Deus Noe et filiis eius et dixit ad eos: “Crescite et multiplicamini et implete terram.
01O||9||2||2080	Et terror vester ac tremor sit super cuncta animalia terrae et super omnes volucres caeli cum universis, quae moventur super terram; omnes pisces maris manui vestrae traditi sunt. 
01O||9||3||2090	Omne, quod movetur et vivit, erit vobis in cibum; quasi holera virentia tradidi vobis omnia, 
01O||9||4||2100	excepto quod carnem cum anima, quae est in sanguine, non comedetis. 
01O||9||5||2110	Sanguinem enim animarum vestrarum requiram de manu cunctarum bestiarum; et de manu hominis, de manu viri fratris eius requiram animam hominis.
01O||9||6||2120	Quicumque effuderit humanum sanguinem, per hominem fundetur sanguis illius; ad imaginem quippe Dei factus est homo.
01O||9||7||2130	Vos autem crescite et multiplicamini et pullulate super terram et dominamini ei”.
01O||9||8||2140	Haec quoque dixit Deus ad Noe et ad filios eius cum eo: 
01O||9||9||2150	“Ecce ego statuam pactum meum vobiscum et cum semine vestro post vos 
01O||9||10||2160	et ad omnem animam viventem, quae est vobiscum tam in volucribus quam in iumentis et in omnibus bestiis terrae, quae sunt vobiscum, cunctis, quae egressa sunt de arca, universis bestiis terrae. 
01O||9||11||2170	Statuam pactum meum vobiscum; et nequaquam ultra interficietur omnis caro aquis diluvii, neque erit deinceps diluvium dissipans terram”.
01O||9||12||2180	Dixitque Deus: “Hoc signum foederis, quod do inter me et vos et ad omnem animam viventem, quae est vobiscum, in generationes sempiternas: 
01O||9||13||2190	arcum meum ponam in nubibus, et erit signum foederis inter me et inter terram. 
01O||9||14||2200	Cumque obduxero nubibus caelum, apparebit arcus meus in nubibus, 
01O||9||15||2210	et recordabor foederis mei vobiscum et cum omni anima vivente, quae carnem vegetat; et non erunt ultra aquae diluvii ad delendum universam carnem. 
01O||9||16||2220	Eritque arcus in nubibus, et videbo illum et recordabor foederis sempiterni, quod pactum est inter Deum et omnem animam viventem universae carnis, quae est super terram”.
01O||9||17||2230	Dixitque Deus ad Noe: “Hoc erit signum foederis, quod constitui inter me et omnem carnem super terram”.
01O||9||18||2240	Erant ergo filii Noe, qui egressi sunt de arca, Sem, Cham et Iapheth. Porro Cham ipse est pater Chanaan. 
01O||9||19||2250	Tres isti filii sunt Noe, et ab his disseminatum est omne hominum genus super universam terram.
01O||9||20||2260	Coepitque Noe agricola plantare vineam; 
01O||9||21||2270	bibensque vinum inebriatus est et nudatus in tabernaculo suo. 
01O||9||22||2280	Quod cum vidisset Cham pater Chanaan, verenda scilicet patris sui esse nudata, nuntiavit duobus fratribus suis foras. 
01O||9||23||2290	At vero Sem et Iapheth pallium imposuerunt umeris suis et incedentes retrorsum operuerunt verecunda patris sui, faciesque eorum aversae erant, et patris virilia non viderunt. 
01O||9||24||2300	Evigilans autem Noe ex vino, cum didicisset, quae fecerat ei filius suus minor, 
01O||9||25||2310	ait: Maledictus Chanaan! Servus servorum erit fratribus suis”.
01O||9||26||2320	Dixitque: Benedictus Dominus Deus Sem! Sitque Chanaan servus eius.
01O||9||27||2330	Dilatet Deus Iapheth, et habitet in tabernaculis Sem, sitque Chanaan servus eius”.
01O||9||28||2340	Vixit autem Noe post diluvium trecentis quinquaginta annis. 
01O||9||29||2350	Et impleti sunt omnes dies eius nongentorum quinquaginta annorum, et mortuus est.
01O||10||1||2360	Hae sunt generationes filio rum Noe, Sem, Cham et Ia pheth; natique sunt eis filii post diluvium.
01O||10||2||2370	Filii Iapheth: Gomer et Magog et Madai et Iavan et Thubal et Mosoch et Thiras. 
01O||10||3||2380	Porro filii Gomer: Aschenez et Riphath et Thogorma. 
01O||10||4||2390	Filii autem Iavan: Elisa et Tharsis, Cetthim et Rodanim. 
01O||10||5||2400	Ab his divisae sunt insulae gentium in regionibus suis, unusquisque secundum linguam suam et familias suas in nationibus suis.
01O||10||6||2410	Filii autem Cham: Chus et Mesraim et Phut et Chanaan. 
01O||10||7||2420	Filii Chus: Saba et Hevila et Sabatha et Regma et Sabathacha. Filii Regma: Saba et Dedan. 
01O||10||8||2430	Porro Chus genuit Nemrod: ipse coepit esse potens in terra 
01O||10||9||2440	et erat robustus venator coram Domino. Ob hoc exivit proverbium: “Quasi Nemrod robustus venator coram Domino”. 
01O||10||10||2450	Fuit autem principium regni eius Babylon et Arach et Achad et Chalanne in terra Sennaar. 
01O||10||11||2460	De terra illa egressus est in Assyriam et aedificavit Nineven et Rohobothir et Chale, 
01O||10||12||2470	Resen quoque inter Nineven et Chale; haec est civitas magna. 
01O||10||13||2480	At vero Mesraim genuit Ludim et Anamim et Laabim, Nephthuim 
01O||10||14||2490	et Phetrusim et Chasluim et Caphtorim, de quibus egressi sunt Philisthim. 
01O||10||15||2500	Chanaan autem genuit Sidonem primogenitum suum, Hetthaeum 
01O||10||16||2510	et Iebusaeum et Amorraeum, Gergesaeum, 
01O||10||17||2520	Hevaeum et Aracaeum, Sinaeum 
01O||10||18||2530	et Aradium, Samaraeum et Emathaeum; et post haec disseminati sunt populi Chananaeorum. 
01O||10||19||2540	Factique sunt termini Chanaan venientibus a Sidone Geraram usque Gazam, donec ingrediaris Sodomam et Gomorram et Adamam et Seboim usque Lesa. 
01O||10||20||2550	Hi sunt filii Cham in cognationibus et linguis terrisque et gentibus suis.
01O||10||21||2560	De Sem quoque nati sunt, patre omnium filiorum Heber, fratre Iapheth maiore. 
01O||10||22||2570	Filii Sem: Elam et Assur et Arphaxad et Lud et Aram. 
01O||10||23||2580	Filii Aram: Us et Hul et Gether et Mes. 
01O||10||24||2590	At vero Arphaxad genuit Sala, de quo ortus est Heber. 
01O||10||25||2600	Natique sunt Heber filii duo: nomen uni Phaleg, eo quod in diebus eius divisa sit terra, et nomen fratris eius Iectan. 
01O||10||26||2610	Qui Iectan genuit Elmodad et Saleph et Asarmoth, Iare 
01O||10||27||2620	et Adoram et Uzal et Decla 
01O||10||28||2630	et Ebal et Abimael, Saba 
01O||10||29||2640	et Ophir et Hevila et Iobab. Omnes isti filii Iectan; 
01O||10||30||2650	et facta est habitatio eorum de Messa pergentibus usque Sephar montem orientalem.
01O||10||31||2660	Isti filii Sem secundum cognationes et linguas et regiones in gentibus suis.
01O||10||32||2670	Hae familiae filiorum Noe iuxta generationes et nationes suas. Ab his divisae sunt gentes in terra post diluvium.
01O||11||1||2680	Erat autem universa terra labii unius et sermonum eo rundem. 
01O||11||2||2690	Cumque proficiscerentur de oriente, invenerunt campum in terra Sennaar et habitaverunt in eo. 
01O||11||3||2700	Dixitque alter ad proximum suum: “Venite, faciamus lateres et coquamus eos igni”. Habueruntque lateres pro saxis et bitumen pro caemento. 
01O||11||4||2710	Et dixerunt: “Venite, faciamus nobis civitatem et turrim, cuius culmen pertingat ad caelum, et faciamus nobis nomen, ne dividamur super faciem universae terrae”.
01O||11||5||2720	Descendit autem Dominus, ut videret civitatem et turrim, quam aedificaverunt filii hominum, 
01O||11||6||2730	et dixit Dominus: “Ecce unus est populus et unum labium omnibus; et hoc est initium operationis eorum, nec eis erit deinceps difficile, quidquid cogitaverint facere. 
01O||11||7||2740	Venite igitur, descendamus et confundamus ibi linguam eorum, ut non intellegat unusquisque vocem proximi sui”. 
01O||11||8||2750	Atque ita divisit eos Dominus ex illo loco super faciem universae terrae, et cessaverunt aedificare civitatem. 
01O||11||9||2760	Et idcirco vocatum est nomen eius Babel, quia ibi confusum est labium universae terrae, et inde dispersit eos Dominus super faciem universae terrae.
01O||11||10||2770	Hae sunt generationes Sem. Sem centum erat annorum, quando genuit Arphaxad biennio post diluvium; 
01O||11||11||2780	vixitque Sem, postquam genuit Arphaxad, quingentos annos et genuit filios et filias.
01O||11||12||2790	Porro Arphaxad vixit triginta quinque annos et genuit Sala. 
01O||11||13||2800	Vixitque Arphaxad, postquam genuit Sala, quadringentis tribus annis et genuit filios et filias.
01O||11||14||2810	Sala quoque vixit triginta annis et genuit Heber. 
01O||11||15||2820	Vixitque Sala, postquam genuit Heber, quadringentis tribus annis et genuit filios et filias.
01O||11||16||2830	Vixit autem Heber triginta quattuor annis et genuit Phaleg. 
01O||11||17||2840	Et vixit Heber, postquam genuit Phaleg, quadringentis triginta annis et genuit filios et filias.
01O||11||18||2850	Vixit quoque Phaleg triginta annis et genuit Reu. 
01O||11||19||2860	Vixitque Phaleg, postquam genuit Reu, ducentis novem annis et genuit filios et filias.
01O||11||20||2870	Vixit autem Reu triginta duobus annis et genuit Seruch. 
01O||11||21||2880	Vixitque Reu, postquam genuit Seruch, ducentis septem annis et genuit filios et filias.
01O||11||22||2890	Vixit vero Seruch triginta annis et genuit Nachor. 
01O||11||23||2900	Vixitque Seruch, postquam genuit Nachor, ducentos annos et genuit filios et filias.
01O||11||24||2910	Vixit autem Nachor viginti novem annis et genuit Thare. 
01O||11||25||2920	Vixitque Nachor, postquam genuit Thare, centum decem et novem annos et genuit filios et filias.
01O||11||26||2930	Vixitque Thare septuaginta annis et genuit Abram, Nachor et Aran. 
01O||11||27||2940	Hae sunt autem generationes Thare. Thare genuit Abram, Nachor et Aran. Porro Aran genuit Lot; 
01O||11||28||2950	mortuusque est Aran ante Thare patrem suum in terra nativitatis suae in Ur Chaldaeorum. 
01O||11||29||2960	Duxerunt autem Abram et Nachor uxores: nomen uxoris Abram Sarai, et nomen uxoris Nachor Melcha, filia Aran patris Melchae et patris Ieschae. 
01O||11||30||2970	Erat autem Sarai sterilis nec habebat liberos. 
01O||11||31||2980	Tulitque Thare Abram filium suum et Lot filium Aran filium filii sui et Sarai nurum suam, uxorem Abram filii sui, et eduxit eos de Ur Chaldaeorum, ut irent in terram Chanaan. Veneruntque usque Charran et habitaverunt ibi. 
01O||11||32||2990	Et facti sunt dies Thare ducentorum quinque annorum, et mortuus est in Charran.
01O||12||1||3000	Dixit autem Dominus ad Abram: “Egredere de terra tua et de cognatione tua et de domo patris tui in terram, quam monstrabo tibi.
01O||12||2||3010	Faciamque te in gentem magnam et benedicam tibi et magnificabo nomen tuum, erisque in benedictionem.
01O||12||3||3020	Benedicam benedicentibus tibi et maledicentibus tibi maledicam, atque in te benedicentur universae cognationes terrae!”.
01O||12||4||3030	Egressus est itaque Abram, sicut praeceperat ei Dominus, et ivit cum eo Lot. Septuaginta quinque annorum erat Abram, cum egrederetur de Charran. 
01O||12||5||3040	Tulitque Sarai uxorem suam et Lot filium fratris sui universamque substantiam, quam acquisiverant, et animas, quas fecerant in Charran, et egressi sunt, ut irent in terram Chanaan; et venerunt in terram Chanaan.
01O||12||6||3050	Pertransivit Abram terram usque ad locum Sichem, usque ad Quercum Moreh. Chananaeus autem tunc erat in terra. 
01O||12||7||3060	Apparuit autem Dominus Abram et dixit ei: “Semini tuo dabo terram hanc”. Qui aedificavit ibi altare Domino, qui apparuerat ei.
01O||12||8||3070	Et inde transgrediens ad montem, qui erat contra orientem Bethel, tetendit ibi tabernaculum suum ab occidente habens Bethel et ab oriente Hai; aedificavit quoque ibi altare Domino et invocavit nomen Domini. 
01O||12||9||3080	Perrexitque Abram de mansione in mansionem usque ad Nageb.
01O||12||10||3090	Facta est autem fames in terra; descenditque Abram in Aegyptum, ut peregrinaretur ibi; praevaluerat enim fames in terra. 
01O||12||11||3100	Cumque prope esset, ut ingrederetur Aegyptum, dixit Sarai uxori suae: “Novi quod pulchra sis mulier 
01O||12||12||3110	et quod, cum viderint te Aegyptii, dicturi sunt: "Uxor ipsius est"; et interficient me et te reservabunt. 
01O||12||13||3120	Dic ergo, obsecro te, quod soror mea sis, ut bene sit mihi propter te, et vivat anima mea ob gratiam tui”. 
01O||12||14||3130	Cum itaque ingressus esset Abram Aegyptum, viderunt Aegyptii mulierem quod esset pulchra nimis, 
01O||12||15||3140	et viderunt eam principes pharaonis et laudaverunt eam apud illum; et sublata est mulier in domum pharaonis. 
01O||12||16||3150	Abram vero bene usus est propter illam; fueruntque ei oves et boves et asini et servi et famulae et asinae et cameli. 
01O||12||17||3160	Flagellavit autem Dominus pharaonem plagis maximis et domum eius propter Sarai uxorem Abram. 
01O||12||18||3170	Vocavitque pharao Abram et dixit ei: “Quidnam est hoc quod fecisti mihi? Quare non indicasti mihi quod uxor tua esset? 
01O||12||19||3180	Quam ob causam dixisti esse sororem tuam, ut tollerem eam mihi in uxorem? Nunc igitur, ecce coniux tua: accipe eam et vade!”. 
01O||12||20||3190	Praecepitque pharao super Abram viris; et deduxerunt eum et uxorem illius et omnia, quae habebat.
01O||13||1||3200	Ascendit ergo Abram de Ae gypto ipse et uxor eius et om nia, quae habebat, et Lot cum eo ad Nageb. 
01O||13||2||3210	Abram autem erat dives valde in pecoribus, argento et auro. 
01O||13||3||3220	Et profectus est de mansione in mansionem a Nageb in Bethel usque ad locum, ubi prius fixerat tabernaculum inter Bethel et Hai, 
01O||13||4||3230	in loco altaris, quod fecerat prius, et invocavit ibi nomen Domini.
01O||13||5||3240	Sed et Lot, qui ibat cum Abram, fuerunt greges ovium et armenta et tabernacula; 
01O||13||6||3250	nec poterat eos capere terra, ut habitarent simul: erat quippe substantia eorum multa, et nequibant habitare communiter. 
01O||13||7||3260	Unde et facta est rixa inter pastores gregum Abram et pastores gregum Lot. Eo autem tempore Chananaeus et Pherezaeus habitabant in illa terra. 
01O||13||8||3270	Dixit ergo Abram ad Lot: “Ne, quaeso, sit iurgium inter me et te et inter pastores meos et pastores tuos: fratres enim sumus. 
01O||13||9||3280	Nonne universa terra coram te est? Recede a me, obsecro: si ad sinistram ieris, ego dexteram tenebo; si tu dexteram elegeris, ego ad sinistram pergam”.
01O||13||10||3290	Elevatis itaque Lot oculis, vidit omnem circa regionem Iordanis, quae universa irrigabatur, antequam subverteret Dominus Sodomam et Gomorram, sicut paradisus Domini et sicut Aegyptus usque in Segor. 
01O||13||11||3300	Elegitque sibi Lot omnem regionem circa Iordanem et recessit ad orientem; divisique sunt alterutrum a fratre suo. 
01O||13||12||3310	Abram habitavit in terra Chanaan; Lot vero moratus est in oppidis, quae erant circa Iordanem, et tabernacula movit usque ad Sodomam. 
01O||13||13||3320	Homines autem Sodomitae pessimi erant et peccatores coram Domino nimis.
01O||13||14||3330	Dixitque Dominus ad Abram, postquam divisus est Lot ab eo: “Leva oculos tuos et vide a loco, in quo nunc es, ad aquilonem et ad meridiem, ad orientem et ad occidentem: 
01O||13||15||3340	omnem terram, quam conspicis, tibi dabo et semini tuo usque in sempiternum; 
01O||13||16||3350	faciamque semen tuum sicut pulverem terrae: si quis potest hominum numerare pulverem terrae, semen quoque tuum numerare poterit. 
01O||13||17||3360	Surge et perambula terram in longitudine et in latitudine sua, quia tibi daturus sum eam”. 
01O||13||18||3370	Movens igitur tabernaculum suum, Abram venit et habitavit iuxta Quercus Mambre, quae sunt in Hebron, aedificavitque ibi altare Domino.
01O||14||1||3380	Factum est autem in illo tempore, ut Amraphel rex Sennaar et Arioch rex Ellasar et Chodorlahomor rex Elam et Thadal rex gentium 
01O||14||2||3390	inirent bellum contra Bara regem Sodomae et contra Bersa regem Gomorrae et contra Sennaab regem Adamae et contra Semeber regem Seboim contraque regem Belae; ipsa est Segor.
01O||14||3||3400	Omnes hi convenerunt in vallem Siddim, quae nunc est mare Salis. 
01O||14||4||3410	Duodecim annis servierant Chodorlahomor et tertio decimo anno recesserunt ab eo. 
01O||14||5||3420	Igitur anno quarto decimo venit Chodorlahomor et reges, qui erant cum eo, percusseruntque Raphaim in Astharothcarnaim et Zuzim in Ham et Emim in Savecariathaim 
01O||14||6||3430	et Chorraeos in montibus Seir usque ad Elpharan, quae est in deserto. 
01O||14||7||3440	Reversique sunt et venerunt ad fontem Mesphat; ipsa est Cades. Et percusserunt omnem regionem Amalecitarum et etiam Amorraeum, qui habitabat in Asasonthamar. 
01O||14||8||3450	Et egressi sunt rex Sodomae et rex Gomorrae rexque Adamae et rex Seboim necnon et rex Belae, quae est Segor; et direxerunt contra eos aciem in valle Siddim, 
01O||14||9||3460	scilicet adversus Chodorlahomor regem Elam et Thadal regem gentium et Amraphel regem Sennaar et Arioch regem Ellasar: quattuor reges adversus quinque. 
01O||14||10||3470	Vallis autem Siddim habebat puteos multos bituminis. Itaque rex Sodomae et Gomorrae terga verterunt cecideruntque illuc; et, qui remanserant, fugerunt ad montem. 
01O||14||11||3480	Tulerunt autem omnem substantiam Sodomae et Gomorrae et universa, quae ad cibum pertinent, et abierunt; 
01O||14||12||3490	ceperunt et Lot et substantiam eius, filium fratris Abram, qui habitabat in Sodoma.
01O||14||13||3500	Et ecce unus, qui evaserat, nuntiavit Abram Hebraeo, qui habitabat iuxta Quercus Mambre Amorraei fratris Eschol et fratris Aner; hi enim pepigerant foedus cum Abram. 
01O||14||14||3510	Quod cum audisset Abram, captum videlicet Lot fratrem suum, numeravit expeditos vernaculos suos trecentos decem et octo et persecutus est usque Dan; 
01O||14||15||3520	et, divisis sociis, irruit super eos nocte percussitque eos et persecutus est eos usque Hoba, quae est ad laevam Damasci; 
01O||14||16||3530	reduxitque omnem substantiam, necnon et Lot fratrem suum cum substantia illius, mulieres quoque et populum.
01O||14||17||3540	Egressus est autem rex Sodomae in occursum eius, postquam reversus est a caede Chodorlahomor et regum, qui cum eo erant, in vallem Save, quae est vallis Regis.
01O||14||18||3550	At vero Melchisedech rex Salem proferens panem et vinum  erat enim sacerdos Dei altissimi  
01O||14||19||3560	benedixit ei et ait: “Benedictus Abram a Deo excelso, qui creavit caelum et terram 
01O||14||20||3570	et benedictus Deus excelsus, qui tradidit hostes tuos in manus tuas”. Et dedit ei decimas ex omnibus. 
01O||14||21||3580	Dixit autem rex Sodomae ad Abram: “Da mihi animas; substantiam tolle tibi”. 
01O||14||22||3590	Qui respondit ei: “Levo manum meam ad Dominum, Deum excelsum, creatorem caeli et terrae,
01O||14||23||3600	a filo subteminis usque ad corrigiam caligae non accipiam ex omnibus, quae tua sunt, ne dicas: "Ego ditavi Abram"; 
01O||14||24||3610	exceptis his, quae comederunt iuvenes, et partibus virorum, qui venerunt mecum, Aner, Eschol et Mambre: isti accipient partes suas”.
01O||15||1||3620	His itaque transactis, factus est sermo Domini ad Abram per visionem dicens: “Noli timere, Abram! Ego protector tuus sum, et merces tua magna erit nimis”. 
01O||15||2||3630	Dixitque Abram: “Domine Deus, quid dabis mihi? Ego vadam absque liberis, et heres domus meae erit Damascenus Eliezer ”. 
01O||15||3||3640	Addiditque Abram: “En mihi non dedisti semen, et ecce vernaculus meus heres meus erit”. 
01O||15||4||3650	Sed ecce sermo Domini factus est ad eum: “Non erit hic heres tuus, sed qui egredietur de visceribus tuis, ipsum habebis heredem ”. 
01O||15||5||3660	Eduxitque eum foras et ait illi: “Suspice caelum et numera stellas, si potes”. Et dixit ei: “Sic erit semen tuum”. 
01O||15||6||3670	Credidit Domino, et reputatum est ei ad iustitiam.
01O||15||7||3680	Dixitque ad eum: “Ego Dominus, qui eduxi te de Ur Chaldaeorum, ut darem tibi terram istam, et possideres eam”. 
01O||15||8||3690	Et ille ait: “Domine Deus, unde scire possum quod possessurus sim eam?”. 
01O||15||9||3700	Respondens Dominus: “Sume, inquit, mihi vitulam triennem et capram trimam et arietem annorum trium, turturem quoque et columbam”. 
01O||15||10||3710	Qui tollens universa haec divisit ea per medium et utrasque partes contra se altrinsecus posuit; aves autem non divisit. 
01O||15||11||3720	Descenderuntque volucres super cadavera, et abigebat eas Abram.
01O||15||12||3730	Cumque sol occumberet, sopor irruit super Abram, et ecce horror magnus et tenebrosus invasit eum. 
01O||15||13||3740	Dictumque est ad eum: “Scito praenoscens quod peregrinum futurum sit semen tuum in terra non sua, et subicient eos servituti et affligent quadringentis annis. 
01O||15||14||3750	Verumtamen et gentem, cui servituri sunt, ego iudicabo, et post haec egredientur cum magna substantia. 
01O||15||15||3760	Tu autem ibis ad patres tuos in pace, sepultus in senectute bona. 
01O||15||16||3770	Generatione autem quarta revertentur huc; necdum enim completae sunt iniquitates Amorraeorum usque ad praesens tempus”.
01O||15||17||3780	Cum ergo occubuisset sol, facta est caligo tenebrosa, et apparuit clibanus fumans et lampas ignis transiens inter divisiones illas.
01O||15||18||3790	In illo die pepigit Dominus cum Abram foedus dicens: “Semini tuo dabo terram hanc a fluvio Aegypti usque ad magnum fluvium Euphraten, 
01O||15||19||3800	Cinaeos et Cenezaeos, Cedmonaeos 
01O||15||20||3810	et Hetthaeos et Pherezaeos, Raphaim quoque 
01O||15||21||3820	et Amorraeos et Chananaeos et Gergesaeos et Iebusaeos”.
01O||16||1||3830	Sarai autem uxor Abram non genuerat ei liberos; sed habens ancillam Aegyptiam nomine Agar, 
01O||16||2||3840	dixit marito suo: “Ecce conclusit me Dominus, ne parerem; ingredere ad ancillam meam, si forte saltem ex illa suscipiam filios”. Cumque ille acquiesceret deprecanti, 
01O||16||3||3850	tulit Agar Aegyptiam ancillam suam post annos decem quam habitare coeperant in terra Chanaan, et dedit eam viro suo uxorem. 
01O||16||4||3860	Qui ingressus est ad eam. At illa concepisse se videns despexit dominam suam.
01O||16||5||3870	Dixitque Sarai ad Abram: “Inique agis contra me; ego dedi ancillam meam in sinum tuum, quae videns quod conceperit, despectui me habet. Iudicet Dominus inter me et te”. 
01O||16||6||3880	Cui respondens Abram: “Ecce, ait, ancilla tua in manu tua est; utere ea, ut libet”. Affligente igitur eam Sarai, aufugit ab ea. 
01O||16||7||3890	Cumque invenisset illam angelus Domini iuxta fontem aquae in deserto, ad fontem in via Sur, 
01O||16||8||3900	dixit: “ Agar, ancilla Sarai, unde venis et quo vadis? ”. Quae respondit: “ A facie Sarai dominae meae ego fugio ”. 
01O||16||9||3910	Dixitque ei angelus Domini: “ Revertere ad dominam tuam et humiliare sub manibus ipsius ”. 
01O||16||10||3920	Et dixit ei angelus Domini: “ Multiplicans multiplicabo semen tuum, et non numerabitur prae multitudine ”. 
01O||16||11||3930	Et dixit ei angelus Domini: “ Ecce, concepisti et paries filium vocabisque nomen eius Ismael, eo quod audierit Dominus afflictionem tuam.
01O||16||12||3940	Hic erit homo onagro similis; manus eius contra omnes, et manus omnium contra eum; et e regione universorum fratrum suorum figet tabernacula ”.
01O||16||13||3950	Vocavit autem nomen Domini, qui loquebatur ad eam: “ Tu Deus, qui vidisti me ”. Dixit enim: “ Profecto hic vidi posteriora videntis me ”. 
01O||16||14||3960	Propterea appellatur puteus ille Lahairoi (id est Viventis et Videntis me); ipse est inter Cades et Barad.
01O||16||15||3970	Peperitque Agar Abrae filium; qui vocavit nomen filii sui, quem pepererat Agar, Ismael. 
01O||16||16||3980	Octoginta et sex annorum erat Abram, quando peperit ei Agar Ismaelem.
01O||17||1||3990	Postquam Abram nonaginta et novem annorum factus est, apparuit ei Dominus dixitque ad eum: “Ego Deus omnipotens, ambula coram me et esto perfectus. 
01O||17||2||4000	Ponamque foedus meum inter me et te et multiplicabo te vehementer nimis”. 
01O||17||3||4010	Cecidit Abram pronus in faciem. 
01O||17||4||4020	Dixitque ei Deus: “Ecce pactum meum tecum. Erisque pater multarum gentium, 
01O||17||5||4030	nec ultra vocabitur nomen tuum Abram, sed Abraham erit nomen tuum, quia patrem multarum gentium constitui te. 
01O||17||6||4040	Faciamque te crescere vehementissime et ponam te in gentes; regesque ex te egredientur. 
01O||17||7||4050	Et statuam pactum meum inter me et te et inter semen tuum post te in generationibus suis foedere sempiterno, ut sim Deus tuus et seminis tui post te. 
01O||17||8||4060	Daboque tibi et semini tuo post te terram peregrinationis tuae, omnem terram Chanaan in possessionem aeternam; eroque Deus eorum”.
01O||17||9||4070	Dixit iterum Deus ad Abraham: “Tu autem pactum meum custodies, et semen tuum post te in generationibus suis. 
01O||17||10||4080	Hoc est pactum meum, quod observabitis, inter me et vos et semen tuum post te. Circumcidetur ex vobis omne masculinum, 
01O||17||11||4090	et circumcidetis carnem praeputii vestri, ut sit in signum foederis inter me et vos. 
01O||17||12||4100	Infans octo dierum circumcidetur in vobis: omne masculinum in generationibus vestris, tam vernaculus quam empticius ex omnibus alienigenis, quicumque non fuerit de stirpe vestra. 
01O||17||13||4110	Circumcidetur vernaculus et empticius, eritque pactum meum in carne vestra in foedus aeternum. 
01O||17||14||4120	Masculus, cuius praeputii caro circumcisa non fuerit, delebitur anima illa de populo suo; pactum meum irritum fecit”.
01O||17||15||4130	Dixit quoque Deus ad Abraham: “Sarai uxorem tuam non vocabis nomen eius Sarai, sed Sara erit nomen eius. 
01O||17||16||4140	Et benedicam ei; et ex illa quoque dabo tibi filium. Benedicturus sum eam, eritque in nationes; reges populorum orientur ex ea”. 
01O||17||17||4150	Cecidit Abraham in faciem suam et risit dicens in corde suo: “Putasne centenario nascetur filius? Et Sara nonagenaria pariet?”. 
01O||17||18||4160	Dixitque ad Deum: “Utinam Ismael vivat coram te”. 
01O||17||19||4170	Et ait Deus: “Sara uxor tua pariet tibi filium, vocabisque nomen eius Isaac; et constituam pactum meum illi in foedus sempiternum et semini eius post eum. 
01O||17||20||4180	Super Ismael quoque exaudivi te: ecce benedicam ei et crescere faciam et multiplicabo eum vehementissime; duodecim duces generabit, et faciam illum in gentem magnam. 
01O||17||21||4190	Pactum vero meum statuam ad Isaac, quem pariet tibi Sara tempore isto in anno altero”. 
01O||17||22||4200	Cumque cessasset loqui cum eo, ascendit Deus ab Abraham.
01O||17||23||4210	Tulit ergo Abraham Ismael filium suum et omnes vernaculos domus suae universosque, quos emerat: cunctos mares ex omnibus viris domus suae; et circumcidit carnem praeputii eorum statim in ipsa die, sicut praeceperat ei Deus. 
01O||17||24||4220	Abraham nonaginta novem erat annorum, quando circumcisus est in carne praeputii sui; 
01O||17||25||4230	et Ismael filius eius tredecim annos impleverat tempore circumcisionis suae. 
01O||17||26||4240	Eadem die circumcisus est Abraham et Ismael filius eius; 
01O||17||27||4250	et omnes viri domus illius, tam vernaculi quam empticii ex alienigenis, circumcisi sunt cum eo.
01O||18||1||4260	Apparuit autem ei Dominus iuxta Quercus Mambre se denti in ostio tabernaculi sui in ipso fervore diei. 
01O||18||2||4270	Cumque elevasset oculos, apparuerunt ei tres viri stantes prope eum. Quos cum vidisset, cucurrit in occursum eorum de ostio tabernaculi et adoravit in terram 
01O||18||3||4280	et dixit: “Domine mi, si inveni gratiam in oculis tuis, ne transeas servum tuum; 
01O||18||4||4290	afferatur pauxillum aquae, et lavate pedes vestros et requiescite sub arbore. 
01O||18||5||4300	Ponamque buccellam panis, et confortate cor vestrum, postea transibitis; idcirco enim declinastis ad servum vestrum”. Qui dixerunt: “Fac ut locutus es”.
01O||18||6||4310	Festinavit Abraham in tabernaculum ad Saram dixitque: “Accelera, tria sata similae commisce et fac subcinericios panes”. 
01O||18||7||4320	Ipse vero ad armentum cucurrit et tulit inde vitulum tenerrimum et optimum deditque puero; qui festinavit et coxit illum. 
01O||18||8||4330	Tulit quoque butyrum et lac et vitulum, quem coxerat, et posuit coram eis. Ipse vero stabat iuxta eos sub arbore; et comederunt.
01O||18||9||4340	Dixeruntque ad eum: “Ubi est Sara uxor tua?”. Ille respondit: “Ecce in tabernaculo est”. 
01O||18||10||4350	Cui dixit: “Revertens veniam ad te tempore isto, et habebit filium Sara uxor tua”. Quo audito, Sara risit ad ostium tabernaculi, quod erat post eum. 
01O||18||11||4360	Erant autem ambo senes provectaeque aetatis, et desierant Sarae fieri muliebria. 
01O||18||12||4370	Quae risit occulte dicens: “Postquam consenui, et dominus meus vetulus est, voluptas mihi erit?”. 
01O||18||13||4380	Dixit autem Dominus ad Abraham: “Quare risit Sara dicens: "Num vere paritura sum anus?"”.
01O||18||14||4390	Numquid Domino est quidquam difficile? Revertar ad te hoc eodem tempore, et habebit Sara filium ”. 
01O||18||15||4400	Negavit Sara dicens: “Non risi”, timore perterrita. Ille autem dixit: “Non; sed risisti”.
01O||18||16||4410	Cum ergo surrexissent inde viri, direxerunt oculos contra Sodomam; et Abraham simul gradiebatur deducens eos. 
01O||18||17||4420	Dixitque Dominus: “Num celare potero Abraham, quae gesturus sum, 
01O||18||18||4430	cum futurus sit in gentem magnam ac robustissimam, et benedicendae sint in illo omnes nationes terrae? 
01O||18||19||4440	Nam elegi eum, ut praecipiat filiis suis et domui suae post se, ut custodiant viam Domini et faciant iustitiam et iudicium, ut adducat Dominus super Abraham omnia, quae locutus est ad eum”.
01O||18||20||4450	Dixit itaque Dominus: “Clamor contra Sodomam et Gomorram multiplicatus est, et peccatum eorum aggravatum est nimis. 
01O||18||21||4460	Descendam et videbo utrum clamorem, qui venit ad me, opere compleverint an non; sciam”.
01O||18||22||4470	Converteruntque se inde viri et abierunt Sodomam; Abraham vero adhuc stabat coram Domino.
01O||18||23||4480	Et appropinquans ait: “Numquid vere perdes iustum cum impio? 
01O||18||24||4490	Si forte fuerint quinquaginta iusti in civitate, vere perdes et non parces loco illi propter quinquaginta iustos, si fuerint in eo? 
01O||18||25||4500	Absit a te, ut rem hanc facias et occidas iustum cum impio, fiatque iustus sicut impius; absit a te. Nonne iudex universae terrae faciet iudicium?”. 
01O||18||26||4510	Dixitque Dominus: “Si invenero Sodomae quinquaginta iustos in medio civitatis, dimittam omni loco propter eos”. 
01O||18||27||4520	Respondensque Abraham ait: “Ecce coepi loqui ad Dominum meum, cum sim pulvis et cinis. 
01O||18||28||4530	Quid, si forte minus quinquaginta iustis quinque fuerint? Delebis propter quinque universam urbem?”. Et ait: “Non delebo, si invenero ibi quadraginta quinque”. 
01O||18||29||4540	Rursumque locutus est ad eum: “Si forte inventi fuerint ibi quadraginta?”. Ait: “Non percutiam propter quadraginta”. 
01O||18||30||4550	“Ne, quaeso, inquit, indignetur Dominus meus, si loquar. Si forte ibi inventi fuerint triginta?”. Respondit: “Non faciam, si invenero ibi triginta”. 
01O||18||31||4560	“Ecce, ait, coepi loqui ad Dominum meum. Si forte inventi fuerint ibi viginti? ”. Dixit: “Non interficiam propter viginti”. 
01O||18||32||4570	“Obsecro, inquit, ne irascatur Dominus meus, si loquar adhuc semel. Si forte inventi fuerint ibi decem?”. Dixit: “Non delebo propter decem”.
01O||18||33||4580	Abiit Dominus, postquam cessavit loqui ad Abraham; et ille reversus est in locum suum.
01O||19||1||4590	Veneruntque duo angeli Sodomam vespere, sedente Lot in foribus civitatis. Qui cum vidisset eos, surrexit et ivit obviam eis adoravitque pronus in terram 
01O||19||2||4600	et dixit: “Obsecro, domini mei, declinate in domum pueri vestri et pernoctate; lavate pedes vestros et mane proficiscemini in viam vestram”. Qui dixerunt: “Minime, sed in platea pernoctabimus”. 
01O||19||3||4610	Compulit illos oppido, et diverterunt ad eum. Ingressisque domum illius fecit convivium et coxit azyma, et comederunt.
01O||19||4||4620	Prius autem quam irent cubitum, viri civitatis, viri Sodomae, vallaverunt domum a iuvene usque ad senem, omnis populus simul. 
01O||19||5||4630	Vocaveruntque Lot et dixerunt ei: “Ubi sunt viri, qui introierunt ad te nocte? Educ illos ad nos, ut cognoscamus eos”. 
01O||19||6||4640	Egressus ad eos Lot post tergum occludens ostium ait: 
01O||19||7||4650	“Nolite, quaeso, fratres mei, nolite malum hoc facere. 
01O||19||8||4660	Ecce, habeo duas filias, quae necdum cognoverunt virum; educam eas ad vos, et facite eis sicut placuerit vobis, dummodo viris istis nihil faciatis; ideo enim ingressi sunt sub umbra tecti mei”. 
01O||19||9||4670	At illi dixerunt: “Recede illuc”. Et rursus: “Unus ingressus est, inquiunt, ut advena et vult iudicare? Te ergo ipsum magis quam hos affligemus”. Vimque faciebant Lot vehementissime, iamque prope erat, ut effringerent fores. 
01O||19||10||4680	Et ecce miserunt manum viri et introduxerunt ad se Lot clauseruntque ostium; 
01O||19||11||4690	et eos, qui foris erant, percusserunt caecitate a minimo usque ad maximum, ita ut ostium invenire non possent.
01O||19||12||4700	Dixerunt autem viri ad Lot: “Habes hic quempiam tuorum? Generum et filios et filias et omnes, qui tui sunt in urbe, educ de loco hoc: 
01O||19||13||4710	delebimus enim locum istum, eo quod increverit clamor contra eos coram Domino, qui misit nos, ut perdamus eam”. 
01O||19||14||4720	Egressus itaque Lot locutus est ad generos suos, qui accepturi erant filias eius, et dixit: “Surgite, egredimini de loco isto, quia delebit Dominus civitatem”. Et visus est eis quasi ludens loqui.
01O||19||15||4730	Cumque esset mane, cogebant eum angeli dicentes: “Surge, tolle uxorem tuam et duas filias, quas habes hic, ne pereas in scelere civitatis”. 
01O||19||16||4740	Tardante illo, apprehenderunt viri manum eius et manum uxoris ac duarum filiarum eius, eo quod parceret Dominus illi. 
01O||19||17||4750	Et eduxerunt eum posueruntque extra civitatem. Ibi locutus est: “Salvare, agitur de vita tua; noli respicere post tergum, nec stes in omni circa regione; sed in monte salvum te fac, ne pereas”. 
01O||19||18||4760	Dixitque Lot ad eos: “Non, quaeso, Domine. 
01O||19||19||4770	Ecce invenit servus tuus gratiam coram te, et magnificasti misericordiam tuam, quam fecisti mecum, ut salvares animam meam; nec possum in monte salvari, ne forte apprehendat me malum et moriar. 
01O||19||20||4780	Ecce, civitas haec iuxta, ad quam possum fugere, parva, et salvabor in ea  numquid non modica est?  et vivet anima mea”. 
01O||19||21||4790	Dixitque ad eum: “Ecce, etiam in hoc suscepi preces tuas, ut non subvertam urbem, pro qua locutus es. 
01O||19||22||4800	Festina et salvare ibi, quia non potero facere quidquam, donec ingrediaris illuc”. Idcirco vocatum est nomen urbis illius Segor.
01O||19||23||4810	Sol egressus est super terram, et Lot ingressus est Segor. 
01O||19||24||4820	Igitur Dominus pluit super Sodomam et Gomorram sulphur et ignem a Domino de caelo 
01O||19||25||4830	et subvertit civitates has et omnem circa regionem, universos habitatores urbium et cuncta terrae virentia. 
01O||19||26||4840	Respiciensque uxor eius post se versa est in statuam salis.
01O||19||27||4850	Abraham autem consurgens mane venit ad locum, ubi steterat prius cum Domino, 
01O||19||28||4860	intuitus est Sodomam et Gomorram et universam terram regionis illius; viditque ascendentem favillam de terra quasi fornacis fumum. 
01O||19||29||4870	Cum enim subverteret Deus civitates regionis illius, recordatus Abrahae liberavit Lot de subversione urbium, in quibus habitaverat.
01O||19||30||4880	Ascenditque Lot de Segor et mansit in monte, duae quoque filiae eius cum eo; timuerat enim manere in Segor. Et mansit in spelunca ipse et duae filiae eius. 
01O||19||31||4890	Dixitque maior ad minorem: “Pater noster senex est, et nullus virorum remansit in terra, qui possit ingredi ad nos iuxta morem universae terrae. 
01O||19||32||4900	Veni, inebriemus patrem nostrum vino dormiamusque cum eo, ut servare possimus ex patre nostro semen”. 
01O||19||33||4910	Dederunt itaque patri suo bibere vinum nocte illa, et ingressa est maior dormivitque cum patre; at ille non sensit, nec quando accubuit filia nec quando surrexit. 
01O||19||34||4920	Altera quoque die dixit maior ad minorem: “Ecce, dormivi heri cum patre meo; demus ei bibere vinum etiam hac nocte, et ingressa dormies cum eo, ut salvemus semen de patre nostro”. 
01O||19||35||4930	Dederunt et illa nocte patri suo bibere vinum, ingressaque minor filia dormivit cum eo; et ne tunc quidem sensit, quando illa concubuerit vel quando surrexerit. 
01O||19||36||4940	Conceperunt ergo duae filiae Lot de patre suo. 
01O||19||37||4950	Peperitque maior filium et vocavit nomen eius Moab; ipse est pater Moabitarum usque in praesentem diem. 
01O||19||38||4960	Minor quoque peperit filium et vocavit nomen eius Benammi (id est Filius populi mei); ipse est pater Ammonitarum usque hodie.
01O||20||1||4970	Profectus inde Abraham in terram Nageb, habitavit in ter Cades et Sur et peregrinatus est in Geraris. 
01O||20||2||4980	Dixitque de Sara uxore sua: “Soror mea est”. Misit ergo Abimelech rex Gerarae et tulit eam. 
01O||20||3||4990	Venit autem Deus ad Abimelech per somnium nocte et ait illi: “En morieris propter mulierem, quam tulisti; habet enim virum”. 
01O||20||4||5000	Abimelech vero non tetigerat eam. Et ait: “Domine, num gentem etiam iustam interficies? 
01O||20||5||5010	Nonne ipse dixit mihi: "Soror mea est", et ipsa quoque ait: "Frater meus est"? In simplicitate cordis mei et munditia manuum mearum feci hoc”. 
01O||20||6||5020	Dixitque ad eum Deus per somnium: “Et ego scio quod simplici corde feceris; et ideo custodivi te, ne peccares in me, et non dimisi, ut tangeres eam. 
01O||20||7||5030	Nunc igitur redde viro suo uxorem, quia propheta est; et orabit pro te, et vives. Si autem nolueris reddere, scito quod morte morieris tu et omnia, quae tua sunt”.
01O||20||8||5040	Statimque de nocte consurgens Abimelech vocavit omnes servos suos et locutus est universa verba haec in auribus eorum; timueruntque viri valde. 
01O||20||9||5050	Vocavit autem Abimelech etiam Abraham et dixit ei: “Quid fecisti nobis? Quid peccavi in te, quia induxisti super me et super regnum meum peccatum grande? Quae non debuisti facere, fecisti mihi”. 
01O||20||10||5060	Rursusque ait: “Quid vidisti, ut hoc faceres?”. 
01O||20||11||5070	Respondit Abraham: “ Cogitavi mecum: Certe non est timor Dei in loco isto, et interficient me propter uxorem meam. 
01O||20||12||5080	Alias autem et vere soror mea est, filia patris mei et non filia matris meae, et duxi eam in uxorem. 
01O||20||13||5090	Cum autem vagari me faceret Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices quod frater tuus sim ”.
01O||20||14||5100	Tulit igitur Abimelech oves et boves et servos et ancillas et dedit Abraham; reddiditque illi Saram uxorem suam 
01O||20||15||5110	et ait: “Ecce terra mea coram te; ubicumque tibi placuerit, habita”. 
01O||20||16||5120	Sarae autem dixit: “Ecce mille argenteos dedi fratri tuo; ecce hoc erit tibi in velamen oculorum ad omnes, qui tecum sunt, et apud omnes iustificaberis”. 
01O||20||17||5130	Orante autem Abraham, sanavit Deus Abimelech et uxorem ancillasque eius et pepererunt; 
01O||20||18||5140	concluserat enim Dominus omnem vulvam domus Abimelech propter Saram uxorem Abraham.
01O||21||1||5150	Visitavit autem Dominus Saram, sicut promiserat, et implevit Sarae, quae locutus est; 
01O||21||2||5160	concepitque et peperit Abrahae filium in senectute eius tempore, quo praedixerat ei Deus. 
01O||21||3||5170	Vocavitque Abraham nomen filii sui, quem genuit ei Sara, Isaac 
01O||21||4||5180	et circumcidit eum octavo die, sicut praeceperat ei Deus. 
01O||21||5||5190	Cum Abraham centum esset annorum, natus est ei Isaac filius eius. 
01O||21||6||5200	Dixitque Sara: “Risum fecit mihi Deus; quicumque audierit, corridebit mihi ?.
01O||21||7||5210	Rursumque ait: ? Quis auditurum crederet Abraham quod Sara lactaret filios, quia peperit ei filium iam seni?”.
01O||21||8||5220	Crevit igitur puer et ablactatus est. Fecitque Abraham grande convivium in die ablactationis eius. 
01O||21||9||5230	Cumque vidisset Sara filium Agar Aegyptiae iocantem cum Isaac filio suo, dixit ad Abraham: 
01O||21||10||5240	“Eice ancillam hanc et filium eius; non enim erit heres filius ancillae cum filio meo Isaac”. 
01O||21||11||5250	Dure accepit hoc Abraham propter filium suum. 
01O||21||12||5260	Cui dixit Deus: “Non tibi videatur asperum super puero et super ancilla tua; omnia, quae dixerit tibi Sara, audi vocem eius, quia in Isaac vocabitur tibi semen. 
01O||21||13||5270	Sed et filium ancillae faciam in gentem magnam, quia semen tuum est”.
01O||21||14||5280	Surrexit itaque Abraham mane et tollens panem et utrem aquae imposuit scapulae eius tradiditque puerum et dimisit eam. Quae cum abisset, errabat in deserto Bersabee. 
01O||21||15||5290	Cumque consumpta esset aqua in utre, abiecit puerum subter unum arbustum 
01O||21||16||5300	et abiit; seditque e regione procul, quantum potest arcus iacere. Dixit enim: “Non videbo morientem puerum”. Et sedens contra levavit vocem suam et flevit. 
01O||21||17||5310	Exaudivit autem Deus vocem pueri; vocavitque angelus Dei Agar de caelo dicens: “Quid tibi, Agar? Noli timere; exaudivit enim Deus vocem pueri de loco, in quo est. 
01O||21||18||5320	Surge, tolle puerum et tene illum manu tua, quia in gentem magnam faciam eum”. 
01O||21||19||5330	Aperuitque Deus oculos eius; quae videns puteum aquae abiit et implevit utrem deditque puero bibere. 
01O||21||20||5340	Et fuit Deus cum eo; qui crevit et moratus est in solitudine factusque est iuvenis sagittarius. 
01O||21||21||5350	Habitavitque in deserto Pharan; et accepit illi mater sua uxorem de terra Aegypti.
01O||21||22||5360	Eodem tempore dixit Abimelech et Phicol princeps exercitus eius ad Abraham: “Deus tecum est in universis, quae agis. 
01O||21||23||5370	Iura ergo per Deum, ne noceas mihi et posteris meis stirpique meae; sed iuxta fidem, quam feci tibi, facies mihi et terrae, in qua versatus es advena”. 
01O||21||24||5380	Dixitque Abraham: “Ego iurabo”.
01O||21||25||5390	Et increpavit Abraham Abimelech propter puteum aquae, quem vi abstulerant servi eius. 
01O||21||26||5400	Responditque Abimelech: “Nescivi quis fecerit hanc rem; sed et tu non indicasti mihi, et ego non audivi praeter hodie”. 
01O||21||27||5410	Tulit itaque Abraham oves et boves et dedit Abimelech; percusseruntque ambo foedus.
01O||21||28||5420	Et statuit Abraham septem agnas gregis seorsum. 
01O||21||29||5430	Cui dixit Abimelech: “Quid sibi volunt septem agnae istae, quas stare fecisti seorsum?”. 
01O||21||30||5440	At ille: “Septem, inquit, agnas accipies de manu mea, ut sint in testimonium mihi, quoniam ego fodi puteum istum”. 
01O||21||31||5450	Idcirco vocatus est locus ille Bersabee, quia ibi uterque iuraverunt. 
01O||21||32||5460	Et inierunt foedus in Bersabee.
01O||21||33||5470	Surrexit autem Abimelech et Phicol princeps militiae eius reversique sunt in terram Philisthim. Abraham vero plantavit nemus in Bersabee et invocavit ibi nomen Domini, Dei aeterni. 
01O||21||34||5480	Et fuit colonus in terra Philisthim diebus multis.
01O||22||1||5490	Quae postquam gesta sunt, tentavit Deus Abraham et di xit ad eum: “Abraham”. Ille respondit: “Adsum”. 
01O||22||2||5500	Ait: “Tolle filium tuum unigenitum, quem diligis, Isaac et vade in terram Moria; atque offer eum ibi in holocaustum super unum montium, quem monstravero tibi”.
01O||22||3||5510	Igitur Abraham de nocte consurgens stravit asinum suum ducens secum duos iuvenes suos et Isaac filium suum. Cumque concidisset ligna in holocaustum, surrexit et abiit ad locum, quem praeceperat ei Deus. 
01O||22||4||5520	Die autem tertio, elevatis oculis, vidit locum procul 
01O||22||5||5530	dixitque ad pueros suos: “Exspectate hic cum asino. Ego et puer illuc usque properantes, postquam adoraverimus, revertemur ad vos”.
01O||22||6||5540	Tulit quoque ligna holocausti et imposuit super Isaac filium suum; ipse vero portabat in manibus ignem et cultrum. Cumque duo pergerent simul, 
01O||22||7||5550	dixit Isaac Abrahae patri suo: “Pater mi”. Ille respondit: “Quid vis, fili?”. “Ecce, inquit, ignis et ligna; ubi est victima holocausti?”. 
01O||22||8||5560	Dixit Abraham: “Deus providebit sibi victimam holocausti, fili mi”. Pergebant ambo pariter; 
01O||22||9||5570	et venerunt ad locum, quem ostenderat ei Deus, in quo aedificavit Abraham altare et desuper ligna composuit. Cumque colligasset Isaac filium suum, posuit eum in altari super struem lignorum 
01O||22||10||5580	extenditque Abraham manum et arripuit cultrum, ut immolaret filium suum. 
01O||22||11||5590	Et ecce angelus Domini de caelo clamavit: “Abraham, Abraham”. Qui respondit: “Adsum”. 
01O||22||12||5600	Dixitque: “Non extendas manum tuam super puerum neque facias illi quidquam. Nunc cognovi quod times Deum et non pepercisti filio tuo unigenito propter me”. 
01O||22||13||5610	Levavit Abraham oculos suos viditque arietem unum inter vepres haerentem cornibus; quem assumens obtulit holocaustum pro filio. 
01O||22||14||5620	Appellavitque nomen loci illius: “Dominus videt”. Unde usque hodie dicitur: “In monte Dominus videtur”.
01O||22||15||5630	Vocavit autem angelus Domini Abraham secundo de caelo et dixit: 
01O||22||16||5640	“Per memetipsum iuravi, dicit Dominus: quia fecisti hanc rem et non pepercisti filio tuo unigenito, 
01O||22||17||5650	benedicam tibi et multiplicabo semen tuum sicut stellas caeli et velut arenam, quae est in litore maris. Possidebit semen tuum portas inimicorum suorum, 
01O||22||18||5660	et benedicentur in semine tuo omnes gentes terrae, quia oboedisti voci meae”.
01O||22||19||5670	Reversus est Abraham ad pueros suos, et surrexerunt abieruntque Bersabee simul, et habitavit Abraham in Bersabee.
01O||22||20||5680	His ita gestis, nuntiatum est Abrahae quod Melcha quoque genuisset filios Nachor fratri suo: 
01O||22||21||5690	Us primogenitum et Buz fratrem eius et Camuel patrem Aram 
01O||22||22||5700	et Cased et Azau, Pheldas quoque et Iedlaph 
01O||22||23||5710	ac Bathuel, de quo nata est Rebecca. Octo istos genuit Melcha Nachor fratri Abrahae. 
01O||22||24||5720	Concubina vero illius, nomine Reuma, peperit Tabee et Gaham et Tahas et Maacha.
01O||23||1||5730	Vixit autem Sara centum viginti septem annis 
01O||23||2||5740	et mortua est in Cariatharbe, quae est Hebron, in terra Chanaan; venitque Abraham, ut plangeret et fleret eam. 
01O||23||3||5750	Cumque surrexisset ab officio funeris, locutus est ad filios Heth dicens: 
01O||23||4||5760	“Advena sum et inquilinus apud vos; date mihi possessionem sepulcri vobiscum, ut sepeliam mortuum meum”. 
01O||23||5||5770	Responderunt filii Heth dicentes: 
01O||23||6||5780	“Audi nos, domine, princeps Dei es apud nos: in nobilissimo sepulcrorum nostrorum sepeli mortuum tuum; nullusque te prohibebit, quin in sepulcro eius sepelias mortuum tuum”.
01O||23||7||5790	Surrexit Abraham et adoravit populum terrae, filios videlicet Heth, 
01O||23||8||5800	dixitque ad eos: “Si placet animae vestrae, ut sepeliam mortuum meum, audite me et intercedite pro me apud Ephron filium Seor, 
01O||23||9||5810	ut det mihi speluncam Machpela, quam habet in extrema parte agri sui. Pecunia digna tradat eam mihi coram vobis in possessionem sepulcri”. 
01O||23||10||5820	Sedebat autem Ephron in medio filiorum Heth. Responditque Ephron Hetthaeus ad Abraham, filiis Heth audientibus cunctis, qui ingrediebantur portam civitatis illius, dicens: 
01O||23||11||5830	“Nequaquam ita fiat, domine mi, ausculta me. Agrum do tibi et speluncam, quae in eo est, praesentibus filiis populi mei; sepeli mortuum tuum”.
01O||23||12||5840	Adoravit Abraham coram populo terrae 
01O||23||13||5850	et locutus est ad Ephron, audiente populo terrae: “Quaeso, ut audias me. Dabo pecuniam pro agro; suscipe eam, et sic sepeliam mortuum meum in eo”. 
01O||23||14||5860	Respondit Ephron ad Abraham dicens ei: 
01O||23||15||5870	“Domine mi, audi me. Terra quadringentorum siclorum argenti inter me et te quid est hoc? Sepeli mortuum tuum”.
01O||23||16||5880	Auscultavit Abraham Ephron et appendit pecuniam, quam Ephron postulaverat, audientibus filiis Heth, quadringentos siclos argenti, sicut mos erat apud negotiatores.
01O||23||17||5890	Confirmatusque est ager Ephronis, qui erat in Machpela respiciens Mambre, tam ipse quam spelunca in eo et omnes arbores eius in cunctis terminis eius per circuitum, 
01O||23||18||5900	Abrahae in possessionem, videntibus filiis Heth cunctis, qui intrabant portam civitatis illius. 
01O||23||19||5910	Deinde sepelivit Abraham Saram uxorem suam in spelunca agri Machpela, qui respiciebat Mambre  haec est Hebron  in terra Chanaan. 
01O||23||20||5920	Et confirmatus est ager et antrum, quod erat in eo, Abrahae in possessionem sepulcri a filiis Heth.
01O||24||1||5930	Erat autem Abraham senex dierumque multorum; et Do minus in cunctis benedixerat ei.
01O||24||2||5940	Dixitque Abraham ad servum seniorem domus suae, qui praeerat omnibus, quae habebat: “Pone manum tuam subter femur meum, 
01O||24||3||5950	ut adiurem te per Dominum, Deum caeli et Deum terrae, ut non accipias uxorem filio meo de filiabus Chananaeorum, inter quos habito; 
01O||24||4||5960	sed ad terram et cognationem meam proficiscaris et inde accipias uxorem filio meo Isaac”.
01O||24||5||5970	Respondit servus: “Si noluerit mulier venire mecum in terram hanc, num reducere debeo filium tuum ad terram, a quo tu egressus es?”. 
01O||24||6||5980	Dixit Abraham: “Cave, ne quando reducas illuc filium meum. 
01O||24||7||5990	Dominus, Deus caeli, qui tulit me de domo patris mei et de terra nativitatis meae, qui locutus est mihi et iuravit mihi dicens: "Semini tuo dabo terram hanc", ipse mittet angelum suum coram te, et accipies inde uxorem filio meo. 
01O||24||8||6000	Sin autem noluerit mulier sequi te, non teneberis iuramento; filium tantum meum ne reducas illuc”. 
01O||24||9||6010	Posuit ergo servus manum sub femore Abraham domini sui et iuravit illi super hac re.
01O||24||10||6020	Tulitque servus decem camelos de grege domini sui et abiit ex omnibus bonis eius portans secum; profectusque perrexit in Aram Naharaim ad urbem Nachor.
01O||24||11||6030	Cumque camelos fecisset accumbere extra oppidum iuxta puteum aquae vespere, tempore quo solent mulieres egredi ad hauriendam aquam, dixit: 
01O||24||12||6040	“Domine,Deus domini mei Abraham, occurre obsecro mihi hodie et fac misericordiam cum domino meo Abraham. 
01O||24||13||6050	Ecce ego sto prope fontem aquae, et filiae habitatorum huius civitatis egredientur ad hauriendam aquam. 
01O||24||14||6060	Igitur puella, cui ego dixero: "Inclina hydriam tuam, ut bibam", et illa responderit: "Bibe, quin et camelis tuis dabo potum", ipsa est, quam praeparasti servo tuo Isaac, et per hoc intellegam quod feceris misericordiam cum domino meo”.
01O||24||15||6070	Necdum intra se verba compleverat, et ecce Rebecca egrediebatur filia Bathuel filii Melchae uxoris Nachor fratris Abraham habens hydriam in scapula: 
01O||24||16||6080	puella decora nimis, virgo et incognita viro. Descendit ad fontem et implevit hydriam ac revertebatur. 
01O||24||17||6090	Occurritque ei servus et ait: “Pauxillum mihi ad sorbendum praebe aquae de hydria tua”. 
01O||24||18||6100	Quae respondit: “Bibe, domine mi”. Celeriterque deposuit hydriam super ulnam suam et dedit ei potum. 
01O||24||19||6110	Cumque ille bibisset, adiecit: “Quin et camelis tuis hauriam aquam, donec cuncti bibant”. 
01O||24||20||6120	Effundensque hydriam in canalibus recurrit ad puteum, ut hauriret aquam; et haustam omnibus camelis dedit. 
01O||24||21||6130	Ille autem contemplabatur eam tacitus, scire volens utrum prosperum fecisset iter suum Dominus an non.
01O||24||22||6140	Postquam ergo biberunt cameli, protulit vir anulum aureum pondo dimidii sicli pro naribus et duas armillas pro manibus eius pondo siclorum decem; 
01O||24||23||6150	dixitque: “Cuius es filia? lndica mihi. Est in domo patris tui locus nobis ad pernoctandum?”. 
01O||24||24||6160	Quae respondit: “Filia Bathuelis sum filii Melchae, quem peperit Nachor”. 
01O||24||25||6170	Et addidit dicens: “Palearum quoque et pabuli plurimum est apud nos et locus ad pernoctandum”.
01O||24||26||6180	Inclinavit se homo et adoravit Dominum 
01O||24||27||6190	dicens: “Benedictus Dominus, Deus domini mei Abraham, qui non abstulit misericordiam et veritatem suam a domino meo et recto itinere me perduxit in domum fratris domini mei”.
01O||24||28||6200	Cucurrit itaque puella et nuntiavit in domum matris suae omnia, quae evenerant.
01O||24||29||6210	Habebat autem Rebecca fratrem nomine Laban, qui festinus egressus est ad hominem, ubi erat fons. 
01O||24||30||6220	Cumque vidisset anulum in naribus et armillas in manibus sororis suae et audisset cuncta verba referentis: “Haec locutus est mihi homo”, venit ad virum, qui stabat iuxta camelos et prope fontem aquae; 
01O||24||31||6230	dixitque ad eum: “Ingredere, benedicte Domini, cur foris stas? Praeparavi domum et locum camelis”. 
01O||24||32||6240	Et introduxit eum in hospitium ac destravit camelos; deditque paleas et pabulum camelis et aquam ad lavandos pedes eius et virorum, qui venerant cum eo. 
01O||24||33||6250	Et apposuit in conspectu eius panem. Qui ait: “Non comedam, donec loquar sermones meos”. Respondit: “Loquere”.
01O||24||34||6260	At ille: “Servus, inquit, Abraham sum; 
01O||24||35||6270	et Dominus benedixit domino meo valde, magnificatusque est; et dedit ei oves et boves, argentum et aurum, servos et ancillas, camelos et asinos. 
01O||24||36||6280	Et peperit Sara uxor domini mei filium domino meo in senectute sua; deditque illi omnia, quae habuerat. 
01O||24||37||6290	Et adiuravit me dominus meus dicens: "Non accipies uxorem filio meo de filiabus Chananaeorum, in quorum terra habito; 
01O||24||38||6300	sed ad domum patris mei perges et de cognatione mea accipies uxorem filio meo". 
01O||24||39||6310	Ego vero respondi domino meo: Quid, si noluerit venire mecum mulier? 
01O||24||40||6320	"Dominus, ait, in cuius conspectu ambulo, mittet angelum suum tecum et diriget viam tuam; accipiesque uxorem filio meo de cognatione mea et de domo patris mei. 
01O||24||41||6330	Innocens eris a maledictione mea, cum veneris ad propinquos meos, et non dederint tibi; tunc innocens eris a maledictione mea".
01O||24||42||6340	Veni ergo hodie ad fontem et dixi: Domine, Deus domini mei Abraham, si direxisti viam meam, in qua nunc ambulo, 
01O||24||43||6350	ecce sto iuxta fontem aquae; et virgo, quae egredietur ad hauriendam aquam, audierit a me: "Da mihi pauxillum aquae ad bibendum ex hydria tua"; 
01O||24||44||6360	et dixerit mihi: "Et tu bibe, et camelis tuis hauriam", ipsa est mulier, quam praeparavit Dominus filio domini mei.
01O||24||45||6370	Dum haec tacitus mecum volverem, apparuit Rebecca veniens cum hydria, quam portabat in scapula; descenditque ad fontem et hausit aquam. Et aio ad eam: Da mihi paululum bibere. 
01O||24||46||6380	Quae festina deposuit hydriam de umero et dixit mihi: "Et tu bibe, et camelis tuis potum tribuam". Bibi, et adaquavit camelos. 
01O||24||47||6390	Interrogavique eam et dixi: Cuius es filia? Quae respondit: "Filia Bathuelis sum filii Nachor, quem peperit illi Melcha". Suspendi itaque anulum in naribus eius et armillas posui in manibus eius. 
01O||24||48||6400	Pronusque adoravi Dominum benedicens Domino, Deo domini mei Abraham, qui perduxit me recto itinere, ut sumerem filiam fratris domini mei filio eius. 
01O||24||49||6410	Quam ob rem, si facitis misericordiam et veritatem cum domino meo, indicate mihi; sin autem aliud placet, et hoc dicite mihi, ut vadam ad dexteram sive ad sinistram”.
01O||24||50||6420	Responderunt Laban et Bathuel: “A Domino egressus est sermo; non possumus extra placitum eius quidquam aliud loqui tecum. 
01O||24||51||6430	En Rebecca coram te est; tolle eam et proficiscere, et sit uxor filii domini tui, sicut locutus est Dominus”.
01O||24||52||6440	Quod cum audisset puer Abraham, procidens adoravit in terram Dominum. 
01O||24||53||6450	Prolatisque vasis argenteis et aureis ac vestibus, dedit ea Rebeccae; res pretiosas dedit fratri eius et matri. 
01O||24||54||6460	Tunc comederunt et biberunt ipse et viri, qui erant cum eo, et pernoctaverunt ibi. Surgens autem mane locutus est puer: “Dimittite me, ut vadam ad dominum meum”. 
01O||24||55||6470	Responderuntque frater eius et mater: “Maneat puella saltem decem dies apud nos et postea proficiscetur”. 
01O||24||56||6480	“Nolite, ait, me retinere, quia Dominus direxit viam meam; dimittite me, ut pergam ad dominum meum”. 
01O||24||57||6490	Dixerunt: “Vocemus puellam et quaeramus ipsius voluntatem”. 
01O||24||58||6500	Cumque vocata venisset, sciscitati sunt: “Vis ire cum homine isto?”. Quae ait: “Vadam”.
01O||24||59||6510	Dimiserunt ergo Rebeccam sororem eorum et nutricem illius servumque Abraham et comites eius, 
01O||24||60||6520	imprecantes prospera sorori suae atque dicentes: “Soror nostra es, crescas in mille milia, et possideat semen tuum portas inimicorum suorum!”.
01O||24||61||6530	Igitur surrexit Rebecca et puellae illius et, ascensis camelis, secutae sunt virum; sumpsitque servus Rebeccam et abiit.
01O||24||62||6540	Isaac autem venerat a regione putei Lahairoi et habitabat in terra Nageb. 
01O||24||63||6550	Et egressus est Isaac ad lamentandum in agro, inclinata iam die. Cumque levasset oculos, vidit camelos venientes. 
01O||24||64||6560	Rebecca quoque levavit oculos et vidit Isaac; descenditque de camelo 
01O||24||65||6570	et ait ad puerum: “Quis est ille homo, qui venit per agrum in occursum nobis?”. Dixitque ei: “Ipse est dominus meus”. At illa tollens cito velum operuit se. 
01O||24||66||6580	Servus autem cuncta, quae gesserat, narravit Isaac; 
01O||24||67||6590	qui introduxit eam in tabernaculum Sarae matris suae et accepit Rebeccam uxorem; et dilexit eam et consolatus est a morte matris suae.
01O||25||1||6600	Abraham vero aliam duxit uxorem nomine Ceturam, 
01O||25||2||6610	quae peperit ei Zamran et Iecsan et Madan et Madian et Iesboc et Sue. 
01O||25||3||6620	Iecsan quoque genuit Saba et Dedan. Filii Dedan fuerunt Assurim et Latusim et Loommim. 
01O||25||4||6630	At vero ex Madian ortus est Epha et Opher et Henoch et Abida et Eldaa. Omnes hi filii Ceturae.
01O||25||5||6640	Deditque Abraham cuncta, quae possederat, Isaac; 
01O||25||6||6650	filiis autem concubinarum suarum largitus est munera et separavit eos ab Isaac filio suo, dum adhuc ipse viveret, ad plagam orientalem.
01O||25||7||6660	Fuerunt autem dies vitae Abrahae centum septuaginta quinque anni. 
01O||25||8||6670	Et deficiens mortuus est Abraham in senectute bona provectaeque aetatis et plenus dierum congregatusque est ad populum suum. 
01O||25||9||6680	Et sepelierunt eum Isaac et Ismael filii sui in spelunca Machpela, quae sita est in agro Ephron filii Seor Hetthaei e regione Mambre, 
01O||25||10||6690	quem emerat a filiis Heth. Ibi sepultus est ipse et Sara uxor eius.
01O||25||11||6700	Et post obitum illius benedixit Deus Isaac filio eius, qui habitabat iuxta puteum Lahairoi.
01O||25||12||6710	Hae sunt generationes Ismael filii Abrahae, quem peperit ei Agar Aegyptia famula Sarae. 
01O||25||13||6720	Et haec nomina filiorum Ismael in vocabulis et generationibus suis: primogenitus Ismaelis Nabaioth, dein Cedar et Adbeel et Mabsam, 
01O||25||14||6730	Masma quoque et Duma et Massa, 
01O||25||15||6740	Hadad et Thema, Iethur et Naphis et Cedma. 
01O||25||16||6750	Isti sunt filii Ismaelis, et haec nomina eorum per vicos et mansiones eorum: duodecim principes tribuum suarum.
01O||25||17||6760	Et facti sunt anni vitae Ismaelis centum triginta septem; deficiens mortuus est et appositus ad populum suum. 
01O||25||18||6770	Habitaverunt autem ab Hevila usque Sur, quae respicit Aegyptum introeuntibus Assyriam. In faciem cunctorum fratrum suorum obiit.
01O||25||19||6780	Hae sunt generationes Isaac filii Abraham: Abraham genuit Isaac; 
01O||25||20||6790	qui, cum quadraginta esset annorum, duxit uxorem Rebeccam filiam Bathuelis Aramaei de Paddanaram, sororem Laban Aramaei. 
01O||25||21||6800	Deprecatusque est Isaac Dominum pro uxore sua, eo quod esset sterilis. Qui exaudivit eum et dedit conceptum Rebeccae. 
01O||25||22||6810	Sed collidebantur in utero eius parvuli. Quae ait: “Si sic est, cur mihi?”. Perrexitque, ut consuleret Dominum. 
01O||25||23||6820	Qui respondens ait: “Duae gentes sunt in utero tuo, et duo populi ex ventre tuo dividentur; populusque populum superabit, et maior serviet minori”.
01O||25||24||6830	Iam tempus pariendi venerat, et ecce gemini in utero eius. 
01O||25||25||6840	Qui primus egressus est rufus erat et totus quasi pallium pilosum; vocatumque est nomen eius Esau. Postea frater eius egrediens plantam Esau tenebat manu, et idcirco appellatum est nomen eius Iacob. 
01O||25||26||6850	Sexagenarius erat Isaac, quando nati sunt parvuli.
01O||25||27||6860	Quibus adultis, factus est Esau vir gnarus venandi et homo agrestis; Iacob autem vir compositus et habitans in tabernaculis. 
01O||25||28||6870	Isaac amabat Esau, eo quod de venationibus illius libenter vesceretur; et Rebecca diligebat Iacob. 
01O||25||29||6880	Coxit autem Iacob pulmentum; ad quem, cum venisset Esau de agro lassus, 
01O||25||30||6890	ait: “Da mihi de coctione hac rufa, quia oppido lassus sum”. Quam ob causam vocatum est nomen eius Edom (id est Rufus). 
01O||25||31||6900	Cui dixit Iacob: “Vende mihi prius primogenita tua”. 
01O||25||32||6910	Ille respondit: “En morior; quid mihi proderunt primogenita?”. 
01O||25||33||6920	Ait Iacob: “Iura ergo mihi”. Iuravit et vendidit primogenita. 
01O||25||34||6930	Et sic, accepto pane et lentis edulio, comedit et bibit; surrexit et abiit parvipendens quod primogenita vendidisset.
01O||26||1||6940	Orta autem fame super terram post eam sterilitatem, quae acciderat in diebus Abraham, abiit Isaac ad Abimelech regem Philisthim in Gerara. 
01O||26||2||6950	Apparuitque ei Dominus et ait: “Ne descendas in Aegyptum, sed habita in terra, quam dixero tibi, 
01O||26||3||6960	et peregrinare in ea; eroque tecum et benedicam tibi. Tibi enim et semini tuo dabo universas regiones has complens iuramentum, quod spopondi Abraham patri tuo, 
01O||26||4||6970	et multiplicabo semen tuum sicut stellas caeli daboque posteris tuis universas regiones has; et benedicentur in semine tuo omnes gentes terrae, 
01O||26||5||6980	eo quod oboedierit Abraham voci meae et custodierit praecepta et mandata mea et iustificationes legesque servaverit”. 
01O||26||6||6990	Mansit itaque Isaac in Geraris.
01O||26||7||7000	Qui, cum interrogaretur a viris loci illius super uxore sua, respondit: “Soror mea est”. Timuerat enim confiteri quod sibi esset sociata coniugio, reputans ne forte interficerent eum propter illius pulchritudinem. 
01O||26||8||7010	Cumque pertransissent dies plurimi et ibidem moraretur, prospiciens Abimelech rex Philisthim per fenestram vidit eum iocantem cum Rebecca uxore sua. 
01O||26||9||7020	Et, accersito eo, ait: “Perspicuum est quod uxor tua sit; cur mentitus es eam sororem tuam esse?”. Respondit: “Timui, ne morerer propter eam”. 
01O||26||10||7030	Dixitque Abimelech: “Quare hoc fecisti nobis? Potuit coire quispiam de populo cum uxore tua, et induxeras super nos grande peccatum”. Praecepitque omni populo dicens: 
01O||26||11||7040	“Qui tetigerit hominem hunc et uxorem eius, morte morietur”.
01O||26||12||7050	Sevit autem Isaac in terra illa et invenit in ipso anno centuplum; benedixitque ei Dominus. 
01O||26||13||7060	Et locupletatus est homo et ibat proficiens atque succrescens, donec magnus vehementer effectus est; 
01O||26||14||7070	habuitque possessionem ovium et armentorum et familiae plurimum. Ob haec invidentes ei Philisthim 
01O||26||15||7080	omnes puteos, quos foderant servi patris illius in diebus Abraham, obstruxerunt implentes humo, 
01O||26||16||7090	in tantum ut ipse Abimelech diceret ad Isaac: “ Recede a nobis, quoniam potentior nostri factus es valde ”.
01O||26||17||7100	Et ille discedens tentoria fixit ad torrentem Gerarae habitavitque ibi. 
01O||26||18||7110	Rursum fodit puteos, quos foderant in diebus patris sui Abraham et quos, illo mortuo, obstruxerant Philisthim. Appellavitque eos eisdem nominibus, quibus ante pater vocaverat. 
01O||26||19||7120	Foderunt servi Isaac in torrente et reppererunt ibi puteum aquae vivae. 
01O||26||20||7130	Sed et ibi iurgium fuit pastorum Gerarae adversus pastores Isaac dicentium: “ Nostra est aqua! ”. Quam ob rem nomen putei vocavit Esec (id est Iurgium), quia iurgati sunt cum eo. 
01O||26||21||7140	Foderunt autem et alium puteum, et pro illo quoque rixati sunt; appellavitque eum Sitna (id est Inimicitias). 
01O||26||22||7150	Profectus inde fodit alium puteum, pro quo non contenderunt; itaque vocavit nomen eius Rehoboth (id est Latitudinem) dicens: “ Nunc dilatavit nos Dominus, et crescemus in terra ”.
01O||26||23||7160	Ascendit autem ex illo loco in Bersabee, 
01O||26||24||7170	ubi apparuit ei Dominus in ipsa nocte dicens: “ Ego sum Deus Abraham patris tui. Noli timere, quia tecum sum; benedicam tibi et multiplicabo semen tuum propter servum meum Abraham ”.
01O||26||25||7180	Itaque aedificavit ibi altare et, invocato nomine Domini, extendit tabernaculum, et servi Isaac foderunt ibi puteum.
01O||26||26||7190	Abimelech autem venit ad eum de Geraris et Ochozath amicus illius et Phicol dux militum, 
01O||26||27||7200	et locutus est eis Isaac: “ Quid venistis ad me hominem, quem odistis et expulistis a vobis? ”. 
01O||26||28||7210	Qui responderunt: “ Vidimus tecum esse Dominum et idcirco diximus: Sit iuramentum inter nos et te, et ineamus tecum foedus, 
01O||26||29||7220	ut non facias nobis quidquam mali, sicut et nos non attigimus te et nihil fecimus tibi nisi bonum et cum pace dimisimus te. Tu es enim benedictus Domini ”. 
01O||26||30||7230	Fecit ergo eis convivium, et comederunt et biberunt. 
01O||26||31||7240	Surgentesque mane iuraverunt sibi mutuo. Dimisitque eos Isaac, et profecti sunt ab eo cum pace.
01O||26||32||7250	Ecce autem venerunt in ipso die servi Isaac annuntiantes ei de puteo, quem foderant, atque dicentes: “ Invenimus aquam ”. 
01O||26||33||7260	Unde appellavit eum Sabee (quod significat Abundantiam); et nomen urbi impositum est Bersabee usque in praesentem diem.
01O||26||34||7270	Esau vero quadragenarius duxit uxores Iudith filiam Beeri Hetthaei et Basemath filiam Elon Hetthaei. 
01O||26||35||7280	Quae ambae offenderant animum Isaac et Rebeccae.
01O||27||1||7290	Senuit autem Isaac, et caligaverunt oculi eius, et videre non poterat. Vocavitque Esau filium suum maiorem et dixit ei: “ Fili mi ”. Qui respondit: “ Adsum ”. 
01O||27||2||7300	Cui pater: “ Vides, inquit, quod senuerim et ignorem diem mortis meae; 
01O||27||3||7310	sume arma tua, pharetram et arcum, et egredere in agrum. Cumque venatu aliquid apprehenderis, 
01O||27||4||7320	fac mihi inde pulmentum, sicut velle me nosti, et affer, ut comedam; et benedicat tibi anima mea, antequam moriar ”.
01O||27||5||7330	Rebecca autem audierat Isaac loquentem cum Esau filio suo. Esau ergo abiit in agrum, ut venationem caperet et offerret eam. 
01O||27||6||7340	Rebecca autem dixit filio suo Iacob: “ Ecce, audivi patrem tuum loquentem cum Esau fratre tuo et dicentem ei: 
01O||27||7||7350	"Affer mihi venationem tuam et fac cibos, ut comedam et benedicam tibi coram Domino, antequam moriar". 
01O||27||8||7360	Nunc ergo, fili mi, audi vocem meam in eo, quod praecipio tibi. 
01O||27||9||7370	Pergens ad gregem affer mihi duos haedos optimos, ut faciam ex eis escas patri tuo, quibus libenter vescitur. 
01O||27||10||7380	Quas cum intuleris patri tuo, et comederit, benedicat tibi, priusquam moriatur ”. 
01O||27||11||7390	Cui ille respondit: “ Nosti quod Esau frater meus homo pilosus sit, et ego lenis. 
01O||27||12||7400	Si attrectaverit me pater meus et senserit, timeo, ne putet me sibi voluisse illudere; et inducam super me maledictionem pro benedictione”. 
01O||27||13||7410	Ad quem mater: “ In me sit, ait, ista maledictio, fili mi; tantum audi vocem meam et perge afferque, quae dixi ”.
01O||27||14||7420	Abiit et attulit deditque matri. Paravit illa cibos, sicut noverat velle patrem illius. 
01O||27||15||7430	Et vestibus Esau valde bonis, quas apud se habebat domi, induit eum 
01O||27||16||7440	pelliculasque haedorum circumdedit manibus et colli nuda protexit; 
01O||27||17||7450	dedit pulmentum optimum et panes, quos coxerat, in manus filii sui Iacob.
01O||27||18||7460	Qui ingressus ad patrem suum dixit: “ Pater mi ”. At ille respondit: “ Audio. Quis es tu, fili mi? ”. 
01O||27||19||7470	Dixitque Iacob ad patrem suum: “ Ego sum Esau primogenitus tuus. Feci sicut praecepisti mihi; surge, sede et comede de venatione mea, ut benedicat mihi anima tua ”. 
01O||27||20||7480	Rursum Isaac ad filium suum: “ Quomodo, inquit, tam cito invenire potuisti, fili mi? ”. Qui respondit: “ Voluntas Domini Dei tui fuit, ut occurreret mihi ”.
01O||27||21||7490	Dixitque Isaac ad Iacob: “ Accede huc, ut tangam te, fili mi, et probem, utrum tu sis filius meus Esau an non ”. 
01O||27||22||7500	Accessit ille ad patrem, et, palpato eo, dixit Isaac: “ Vox quidem, vox Iacob est, sed manus, manus sunt Esau ”. 
01O||27||23||7510	Et non cognovit eum, quia pilosae manus similitudinem maioris expresserant. Benedixit ergo illi. 
01O||27||24||7520	Ait: “ Tu es filius meus Esau? ”. Respondit: “ Ego sum ”.
01O||27||25||7530	At ille: “ Affer, inquit, mihi, et comedam de venatione tua, fili mi, ut benedicat tibi anima mea ”. Quos cum oblatos comedisset, obtulit ei etiam vinum. Quo hausto, 
01O||27||26||7540	dixit ad eum Isaac pater eius: “ Accede ad me et da mihi osculum, fili mi ”. 
01O||27||27||7550	Accessit et osculatus est eum. Statimque, ut sensit vestimentorum illius fragrantiam, benedicens illi ait: “ Ecce odor filii mei sicut odor agri pleni, cui benedixit Dominus.
01O||27||28||7560	Det tibi Deus de rore caeli et de pinguedine terrae et abundantiam frumenti et vini.
01O||27||29||7570	Et serviant tibi populi, et adorent te nationes; esto dominus fratrum tuorum, et incurventur ante te filii matris tuae. Qui maledixerit tibi, sit maledictus; et, qui benedixerit tibi, sit benedictus! ”.
01O||27||30||7580	Vix Isaac benedictionem Iacob finierat, et Iacob egressus erat a patre suo Isaac, venit Esau frater eius 
01O||27||31||7590	coctosque de venatione cibos intulit patri dicens: “ Surge, pater mi, et comede de venatione filii tui, ut benedicat mihi anima tua ”. 
01O||27||32||7600	Dixitque illi Isaac pater eius: “ Quis enim es tu? ”. Qui respondit: “ Ego sum filius tuus primogenitus Esau ”. 
01O||27||33||7610	Expavit Isaac stupore vehementi ultra modum et ait: “ Quis igitur ille est, qui dudum captam venationem attulit mihi, et comedi ex omnibus, priusquam tu venires? Benedixique ei, et erit benedictus! ”.
01O||27||34||7620	Auditis Esau sermonibus patris, irrugiit clamore magno et amaro ultra modum et ait patri suo: “ Benedic etiam mihi, pater mi! ”. 
01O||27||35||7630	Qui ait: “ Venit germanus tuus fraudulenter et accepit benedictionem tuam ”. 
01O||27||36||7640	At ille subiunxit: “ Iuste vocatum est nomen eius Iacob; supplantavit enim me en altera vice: primogenita mea ante tulit et nunc secundo surripuit benedictionem meam ”. Rursumque ait: “ Numquid non reservasti mihi benedictionem? ”. 
01O||27||37||7650	Respondit Isaac: “ Ecce, dominum tuum illum constitui et omnes fratres eius servituti illius subiugavi; frumento et vino stabilivi eum. Et tibi post haec, fili mi, ultra quid faciam? ”. 
01O||27||38||7660	Dixitque Esau ad patrem suum: “ Num unam tantum benedictionem habes, pater mi? Mihi quoque obsecro, ut benedicas! ”. Cumque eiulatu magno fleret, 
01O||27||39||7670	motus Isaac dixit ad eum: “ Ecce, procul a pinguedine terrae erit habitatio tua et procul a rore caeli desuper.
01O||27||40||7680	De gladio tuo vives et fratri tuo servies. Tempusque veniet, cum excutias et solvas iugum eius de cervicibus tuis ”.
01O||27||41||7690	Oderat ergo Esau Iacob pro benedictione, qua benedixerat ei pater, dixitque in corde suo: “ Appropinquabunt dies luctus patris mei, et occidam Iacob fratrem meum ”. 
01O||27||42||7700	Nuntiata sunt Rebeccae verba Esau filii eius maioris, quae mittens et vocans Iacob filium suum minorem dixit ad eum: “ Ecce, Esau frater tuus minatur, ut occidat te. 
01O||27||43||7710	Nunc ergo, fili mi, audi vocem meam et consurgens fuge ad Laban fratrem meum in Charran; 
01O||27||44||7720	habitabisque cum eo dies paucos, donec requiescat furor fratris tui, 
01O||27||45||7730	et cesset indignatio eius, obliviscaturque eorum, quae fecisti in eum. Postea mittam et adducam te inde huc. Cur utroque orbabor filio in uno die? ”.
01O||27||46||7740	Dixit quoque Rebecca ad Isaac: “ Taedet me vitae meae propter filias Heth; si acceperit Iacob uxorem de filiabus Heth sicut istis de filiabus terrae, nolo vivere ”.
01O||28||1||7750	Vocavit itaque Isaac Iacob et benedixit eum praecepit que ei dicens: “ Noli accipere coniugem de filiabus Chanaan; 
01O||28||2||7760	surge, vade in Paddanaram ad domum Bathuel patris matris tuae et accipe tibi inde uxorem de filiabus Laban avunculi tui. 
01O||28||3||7770	Deus autem omnipotens benedicat tibi et crescere te faciat atque multiplicet, ut sis in multitudinem populorum; 
01O||28||4||7780	et det tibi benedictiones Abraham tibi et semini tuo tecum, ut possideas terram peregrinationis tuae, quam pollicitus est Deus avo tuo ”. 
01O||28||5||7790	Cumque dimisisset eum Isaac, profectus est in Paddanaram ad Laban filium Bathuel Aramaei fratrem Rebeccae matris Iacob et Esau.
01O||28||6||7800	Videns autem Esau quod benedixisset pater suus Iacob et misisset eum in Paddanaram, ut inde uxorem duceret, et quod post benedictionem praecepisset ei dicens: “ Non accipies uxorem de filiabus Chanaan ”, 
01O||28||7||7810	quodque oboediens Iacob parentibus suis isset in Paddanaram; 
01O||28||8||7820	probans quoque quod non libenter aspiceret filias Chanaan pater suus, 
01O||28||9||7830	ivit ad Ismaelem et duxit uxorem, absque iis, quas habebat, Mahalath filiam Ismael filii Abraham sororem Nabaioth.
01O||28||10||7840	Igitur egressus Iacob de Bersabee pergebat Charran. 
01O||28||11||7850	Cumque venisset ad quendam locum et vellet in eo requiescere post solis occubitum, tulit de lapidibus, qui iacebant, et supponens capiti suo dormivit in eodem loco. 
01O||28||12||7860	Viditque in somnio scalam stantem super terram et cacumen illius tangens caelum, angelos quoque Dei ascendentes et descendentes per eam 
01O||28||13||7870	et Dominum innixum scalae dicentem sibi: “ Ego sum Dominus, Deus Abraham patris tui et Deus Isaac. Terram, in qua dormis, tibi dabo et semini tuo. 
01O||28||14||7880	Eritque semen tuum quasi pulvis terrae; dilataberis ad occidentem et orientem et septentrionem et meridiem; et benedicentur in te et in semine tuo cunctae tribus terrae. 
01O||28||15||7890	Et ecce, ego tecum sum et custodiam te, quocumque perrexeris, et reducam te in terram hanc; nec dimittam te, nisi complevero quae dixi tibi ”.
01O||28||16||7900	Cumque evigilasset Iacob de somno, ait: “ Vere Dominus est in loco isto, et ego nesciebam ”. 
01O||28||17||7910	Pavensque: “ Quam terribilis est, inquit, locus iste! Non est hic aliud nisi domus Dei et porta caeli ”. 
01O||28||18||7920	Surgens ergo Iacob mane tulit lapidem, quem supposuerat capiti suo, et erexit in titulum fundens oleum desuper. 
01O||28||19||7930	Appellavitque nomen loci illius Bethel; prius autem urbs vocabatur Luza.
01O||28||20||7940	Vovit Iacob etiam votum dicens: “ Si fuerit Deus mecum et custodierit me in via hac, per quam ambulo, et dederit mihi panem ad vescendum et vestimentum ad induendum, 
01O||28||21||7950	reversusque fuero prospere ad domum patris mei, erit mihi Dominus in Deum, 
01O||28||22||7960	et lapis iste, quem erexi in titulum, erit domus Dei; cunctorumque, quae dederis mihi, decimas offeram tibi ”.
01O||29||1||7970	Profectus ergo Iacob venit in terram orientalium. 
01O||29||2||7980	Et vidit puteum in agro, tres quoque greges ovium accubantes iuxta eum; nam ex illo adaquabantur pecora, et os eius grandi lapide claudebatur. 
01O||29||3||7990	Morisque erat, ut, cunctis ovibus congregatis, devolverent lapidem et, refectis gregibus, rursum super os putei ponerent.
01O||29||4||8000	Dixitque ad pastores: “ Fratres, unde estis? ”. Qui responderunt: “ De Charran ”. 
01O||29||5||8010	Quos interrogans: “ Numquid, ait, nostis Laban filium Nachor? ”. Dixerunt: “ Novimus ”. 
01O||29||6||8020	“ Sanusne est? ”, inquit. “ Valet, inquiunt, et ecce Rachel filia eius venit cum grege ”. 
01O||29||7||8030	Dixitque: “ Adhuc multum diei superest, nec est tempus, ut congregentur greges; date potum ovibus et sic ad pastum eas reducite ”. 
01O||29||8||8040	Qui responderunt: “ Non possumus, donec omnia pecora congregentur et amoveamus lapidem de ore putei, ut adaquemus greges ”.
01O||29||9||8050	Adhuc loquebatur cum eis, et ecce Rachel veniebat cum ovibus patris sui; nam gregem ipsa pascebat. 
01O||29||10||8060	Cum vidisset Iacob Rachel filiam Laban avunculi sui ovesque Laban avunculi sui, accedens amovit lapidem de ore putei 
01O||29||11||8070	et adaquavit gregem Laban avunculi sui. Tunc Iacob osculatus est Rachel et elevata voce flevit; 
01O||29||12||8080	et indicavit ei quod frater esset patris eius et filius Rebeccae. At illa festinans nuntiavit patri suo.
01O||29||13||8090	Qui cum audisset venisse Iacob filium sororis suae, cucurrit obviam ei; complexusque eum et in oscula ruens duxit in domum suam. Auditis autem omnibus, quae evenerant, 
01O||29||14||8100	respondit: “ Vere os meum es et caro mea! ”. Et, postquam Iacob habitavit apud eum per dies mensis unius, 
01O||29||15||8110	dixit ei Laban: “ Num, quia frater meus es, gratis servies mihi? Dic quid mercedis accipias ”. 
01O||29||16||8120	Habebat vero filias duas: nomen maioris Lia, minor vero appellabatur Rachel; 
01O||29||17||8130	sed Lia lippis erat oculis, Rachel decora et venusto aspectu. 
01O||29||18||8140	Quam diligens Iacob ait: “ Serviam tibi pro Rachel filia tua minore septem annis ”. 
01O||29||19||8150	Respondit Laban: “ Melius est, ut tibi eam dem quam alteri viro; mane apud me ”.
01O||29||20||8160	Servivit igitur Iacob pro Rachel septem annis, et videbantur illi pauci dies prae amoris magnitudine. 
01O||29||21||8170	Dixitque ad Laban: “ Da mihi uxorem meam, quia iam tempus expletum est, ut ingrediar ad eam ”. 
01O||29||22||8180	Qui, vocatis omnibus viris loci ad convivium, fecit nuptias. 
01O||29||23||8190	Et vespere sumpsit Liam filiam suam et introduxit ad eum, et venit ad eam. 
01O||29||24||8200	Et dedit Laban ancillam filiae Zelpham nomine. Facto mane, vidit, et ecce erat Lia. 
01O||29||25||8210	Et dixit ad socerum suum: “ Quid hoc fecisti mihi? Nonne pro Rachel servivi tibi? Quare imposuisti mihi? ”. 
01O||29||26||8220	Respondit Laban: “ Non est in loco nostro consuetudinis, ut minorem ante maiorem tradamus ad nuptias. 
01O||29||27||8230	Imple hebdomadam hanc, et alteram quoque dabo tibi pro opere, quo serviturus es mihi septem annis aliis ”.
01O||29||28||8240	Acquievit placito et, hebdomada transacta, dedit ei Laban filiam suam Rachel uxorem, 
01O||29||29||8250	cui servam Bilham tradidit. 
01O||29||30||8260	Et ingressus etiam ad Rachel amavit eam plus quam Liam serviens apud eum septem annis aliis.
01O||29||31||8270	Videns autem Dominus quod despiceret Liam, aperuit vulvam eius, Rachel sterili permanente. 
01O||29||32||8280	Et concepit Lia et genuit filium vocavitque nomen eius Ruben dicens: “ Vidit Dominus humilitatem meam; nunc amabit me vir meus ”.
01O||29||33||8290	Rursumque concepit et peperit filium et ait: “ Quoniam audivit me Dominus haberi contemptui, dedit etiam istum mihi ”; vocavitque nomen illius Simeon.
01O||29||34||8300	Concepit tertio et genuit alium filium dixitque: “ Nunc quoque copulabitur mihi maritus meus, eo quod pepererim ei tres filios ”; et idcirco appellavit nomen eius Levi.
01O||29||35||8310	Quarto concepit et peperit filium et ait: “ Modo confitebor Domino ”; et ob hoc vocavit eum Iudam. Cessavitque parere.
01O||30||1||8320	Cernens autem Rachel quod infecunda esset, invidit sorori et ait marito suo: “ Da mihi liberos, alioquin moriar ”. 
01O||30||2||8330	Cui iratus respondit Iacob: “ Num pro Deo ego sum, qui privavit te fructu ventris? ”. 
01O||30||3||8340	At illa: “ Ecce, inquit, famula mea Bilha; ingredere ad illam, ut pariat super genua mea, et habeam ex illa et ego filios ”. 
01O||30||4||8350	Deditque illi Bilham famulam suam in coniugium. Quae, 
01O||30||5||8360	ingresso ad se Iacob, concepit et peperit filium. 
01O||30||6||8370	Dixitque Rachel: “ Iudicavit mihi Deus et exaudivit vocem quoque meam dans mihi filium ”; et idcirco appellavit nomen illius Dan.
01O||30||7||8380	Rursumque Bilha famula Rachel concepit et peperit Iacob alterum filium, et 
01O||30||8||8390	ait Rachel: “ Certamina Dei certavi cum sorore mea et invalui ”; vocavitque eum Nephthali.
01O||30||9||8400	Sentiens Lia quod parere desisset, sumpsit Zelpham ancillam suam et tradidit eam Iacob in uxorem. 
01O||30||10||8410	Quae peperit Iacob filium. 
01O||30||11||8420	Dixitque Lia: “ Feliciter! ”; et idcirco vocavit nomen eius Gad.
01O||30||12||8430	Peperit quoque Zelpha ancilla Liae Iacob alterum filium. 
01O||30||13||8440	Dixitque Lia: “ Pro beatitudine mea! Beatam quippe me dicent mulieres ”; propterea appellavit eum Aser.
01O||30||14||8450	Egressus autem Ruben tempore messis triticeae, repperit in agro mandragoras, quas Liae matri suae detulit. Dixitque Rachel: “ Da mihi partem de mandragoris filii tui ”. 
01O||30||15||8460	Illa respondit: “ Parumne tibi videtur, quod praeripueris maritum mihi, ut etiam mandragoras filii mei auferas? ”. Ait Rachel: “ Dormiat ergo tecum hac nocte pro mandragoris filii tui ”. 
01O||30||16||8470	Redeuntique ad vesperam Iacob de agro egressa est in occursum eius Lia et: “ Ad me, inquit, intrabis, quia mercede conduxi te pro mandragoris filii mei ”. Dormivitque cum ea nocte illa. 
01O||30||17||8480	Et exaudivit Deus Liam, concepitque et peperit Iacob filium quintum 
01O||30||18||8490	et ait: “ Dedit Deus mercedem mihi, quia dedi ancillam meam viro meo ”; appellavitque nomen illius Issachar.
01O||30||19||8500	Rursum Lia concepit et peperit Iacob sextum filium 
01O||30||20||8510	et ait: “ Donavit me Deus dono bono; hac vice honorabit me maritus meus, eo quod genuerim ei sex filios ”; et idcirco appellavit nomen eius Zabulon.
01O||30||21||8520	Post quem peperit filiam nomine Dinam.
01O||30||22||8530	Recordatus quoque Deus Rachelis exaudivit eam Deus et aperuit vulvam illius. 
01O||30||23||8540	Quae concepit et peperit filium dicens: “ Abstulit Deus opprobrium meum ”; 
01O||30||24||8550	et vocavit nomen illius Ioseph dicens: “ Addat mihi Dominus filium alterum! ”.
01O||30||25||8560	Nato autem Ioseph, dixit Iacob ad Laban: “ Dimitte me, ut revertar in patriam et ad terram meam. 
01O||30||26||8570	Da mihi uxores et liberos meos, pro quibus servivi tibi, ut abeam; tu nosti servitutem, qua servivi tibi ”. 
01O||30||27||8580	Ait illi Laban: “ Inveniam gratiam in conspectu tuo; augurio didici, quia benedixerit mihi Deus propter te. 
01O||30||28||8590	Constitue mercedem tuam, quam dem tibi ”.
01O||30||29||8600	At ille respondit: “ Tu nosti quomodo servierim tibi et quanti in manibus meis facti sint greges tui. 
01O||30||30||8610	Modicum habuisti, antequam venirem ad te, et nunc multiplicatum est vehementer, benedixitque tibi Dominus ad introitum meum. Nunc autem quando providebo etiam domui meae? ”. 
01O||30||31||8620	Dixitque Laban: “ Quid tibi dabo? ”. At ille ait: “ Nihil mihi dabis; si feceris, quod postulo, iterum pascam et custodiam pecora tua. 
01O||30||32||8630	Gyrabo omnes greges tuos hodie; separa cuncta pecora varia et maculosa et, quodcumque furvum in ovibus et maculosum variumque in capris fuerit, erit merces mea. 
01O||30||33||8640	Respondebitque mihi cras iustitia mea; quando veneris, ut inspicias mercedem meam, omnia, quae non fuerint varia et maculosa in capris et furva in ovibus, furti me arguent ”.
01O||30||34||8650	Dixit Laban: “ Gratum habeo, quod petis! ”. 
01O||30||35||8660	Et separavit in die illo hircos striatos atque maculosos et omnes capras varias et maculosas, omne, in quo album erat, et omne furvum in ovibus, et tradidit in manu filiorum suorum. 
01O||30||36||8670	Et posuit spatium itineris trium dierum inter se et Iacob, qui pascebat reliquos greges Laban.
01O||30||37||8680	Tollens ergo Iacob virgas virides populeas et amygdalinas et ex platanis, ex parte ita decorticavit eas, ut in his, quae spoliata fuerant, candor appareret. 
01O||30||38||8690	Posuitque virgas, quas ex parte decorticaverat, in canalibus, ubi effundebatur aqua, ut, cum venissent greges ad bibendum, ante oculos haberent virgas et in aspectu earum conciperent. 
01O||30||39||8700	Factumque est ut in ipso calore coitus greges intuerentur virgas et parerent striata et varia et maculosa.
01O||30||40||8710	Agnos autem segregavit Iacob et posuit gregem ex adverso striatorum et omnium furvorum in grege Laban et constituit sibi greges seorsum neque statuit eos cum grege Laban. 
01O||30||41||8720	Quotiescumque igitur calefiebant pecora robusta, ponebat Iacob virgas in canalibus aquarum ante oculos pecorum, ut in earum contemplatione conciperent. 
01O||30||42||8730	Quando vero pecora debilia erant, non ponebat eas. Factaque sunt debilia Laban et robusta Iacob; 
01O||30||43||8740	ditatusque est homo ultra modum et habuit greges multos, ancillas et servos, camelos et asinos.
01O||31||1||8750	Postquam autem audivit verba filiorum Laban dicen tium: “ Tulit Iacob omnia, quae fuerunt patris nostri, et de patris nostri facultate acquisivit has divitias ”, 
01O||31||2||8760	animadvertit quoque faciem Laban quod non esset erga se sicut heri et nudiustertius. 
01O||31||3||8770	Et dixit Dominus ad Iacob: “ Revertere in terram patrum tuorum et ad cognationem tuam, eroque tecum ”.
01O||31||4||8780	Misit Iacob et vocavit Rachel et Liam in agrum, ubi pascebat greges, 
01O||31||5||8790	dixitque eis: “ Video faciem patris vestri quod non sit erga me sicut heri et nudiustertius; Deus autem patris mei fuit mecum, 
01O||31||6||8800	et ipsae nostis quod totis viribus meis servierim patri vestro. 
01O||31||7||8810	Sed pater vester circumvenit me et mutavit mercedem meam decem vicibus; et tamen non dimisit eum Deus, ut noceret mihi. 
01O||31||8||8820	Si quando dixit: "Variae erunt mercedes tuae", pariebant omnes oves varios fetus. Quando vero e contrario ait: "Striata quaeque accipies pro mercede", omnes greges striata pepererunt. 
01O||31||9||8830	Tulitque Deus substantiam patris vestri et dedit mihi. 
01O||31||10||8840	Postquam enim conceptus gregis tempus advenerat, levavi oculos meos et vidi in somnis ascendentes mares super feminas, striatos et varios et respersos.
01O||31||11||8850	Dixitque angelus Dei ad me in somnis: "Iacob". Et ego respondi: Adsum. 
01O||31||12||8860	Qui ait: "Leva oculos tuos et vide universos masculos ascendentes super feminas, striatos et varios atque respersos. Vidi enim omnia, quae fecit tibi Laban. 
01O||31||13||8870	Ego sum Deus Bethel, ubi unxisti lapidem et votum vovisti mihi. Nunc ergo surge et egredere de terra hac revertens in terram nativitatis tuae" ”.
01O||31||14||8880	Responderunt ei Rachel et Lia: “ Numquid habemus adhuc partem et hereditatem in domo patris nostri? 
01O||31||15||8890	Nonne quasi alienas reputavit nos et vendidit nos comeditque pretium nostrum? 
01O||31||16||8900	Sed omnes opes, quas tulit Deus patri nostro, nobis abstulit ac filiis nostris; unde omnia, quae praecepit tibi Deus, fac ”.
01O||31||17||8910	Surrexit itaque Iacob et imposuit liberos suos ac coniuges suas super camelos. 
01O||31||18||8920	Tulitque omnes greges suos et omnem substantiam suam, quidquid in Paddanaram acquisierat, ut iret ad Isaac patrem suum in terram Chanaan.
01O||31||19||8930	Eo tempore Laban ierat ad tondendas oves, et Rachel furata est theraphim patris sui. 
01O||31||20||8940	Iacob autem decepit cor Laban, non indicans ei quod fugeret.
01O||31||21||8950	Cumque fugisset cum omnibus, quae possidebat, et, amne transmisso, pergeret contra montem Galaad, 
01O||31||22||8960	nuntiatum est Laban die tertio quod fugisset Iacob. 
01O||31||23||8970	Qui, assumptis fratribus suis, persecutus est eum diebus septem et comprehendit eum in monte Galaad. 
01O||31||24||8980	Venit autem Deus ad Laban Aramaeum per somnium noctis dixitque ei: "Cave, ne quidquam loquaris contra Iacob!".
01O||31||25||8990	Iamque Iacob extenderat in monte tabernaculum, cum Laban, consecutus eum cum fratribus suis, in eodem monte Galaad fixit tentorium. 
01O||31||26||9000	Et dixit ad Iacob: “ Quare ita egisti et decepisti cor meum, abigens filias meas quasi captivas gladio? 
01O||31||27||9010	Cur clam fugisti et decepisti me, non indicans mihi, ut prosequerer te cum gaudio et canticis et tympanis et citharis? 
01O||31||28||9020	Non es passus, ut oscularer filios meos ac filias; stulte operatus es. Et nunc 
01O||31||29||9030	valet quidem manus mea reddere tibi malum, sed Deus patris vestri heri dixit mihi: “Cave, ne loquaris contra Iacob quidquam!”. 
01O||31||30||9040	Esto, profectus es, quia desiderio tibi erat domus patris tui; cur furatus es deos meos? ”.
01O||31||31||9050	Respondit Iacob: “ Quia timui. Dixi enim, ne forte violenter auferres filias tuas a me. 
01O||31||32||9060	Apud quemcumque inveneris deos tuos, non vivat! Coram fratribus nostris scrutare, quidquid tuorum apud me inveneris, et aufer ”. Ignorabat enim Iacob quod Rachel furata esset theraphim.
01O||31||33||9070	Ingressus itaque Laban tabernacula Iacob et Liae et utriusque famulae, non invenit. Egressus de tentorio Liae, intravit tentorium Rachelis. 
01O||31||34||9080	Illa autem absconderat theraphim in stramento cameli et sedit desuper. Scrutantique omne tentorium et nihil invenienti 
01O||31||35||9090	ait: “ Ne irascatur dominus meus, quod coram te assurgere nequeo, quia iuxta consuetudinem feminarum nunc accidit mihi ”. Quaesivit ergo et non invenit theraphim.
01O||31||36||9100	Tumensque Iacob cum iurgio ait: “ Quam ob culpam meam et ob quod peccatum meum sic persecutus es me, 
01O||31||37||9110	quia scrutatus es omnem supellectilem meam? Quid invenisti de cuncta substantia domus tuae? Pone hic coram fratribus meis et fratribus tuis, et iudicent inter me et te. 
01O||31||38||9120	Ecce, viginti annis fui tecum. Oves tuae et caprae non abortiverunt, arietes gregis tui non comedi; 
01O||31||39||9130	nec dilaceratum a bestia ostendi tibi: ego damnum omne reddebam; quidquid die noctuque furto perierat, a me exigebas. 
01O||31||40||9140	Die aestu consumebar et nocte gelu, fugiebatque somnus ab oculis meis. 
01O||31||41||9150	Sic per viginti annos in domo tua servivi tibi: quattuordecim pro filiabus et sex pro gregibus tuis; immutasti quoque mercedem meam decem vicibus. 
01O||31||42||9160	Nisi Deus patris mei, Deus Abraham et Timor Isaac, affuisset mihi, certemodo nudum me dimisisses; afflictionem meam et laborem manuum mearum respexit Deus et iudicavit heri ”.
01O||31||43||9170	Respondit ei Laban: “ Filiae filiae meae et filii filii mei et greges greges mei et omnia, quae cernis, mea sunt; et filiabus meis quid possum facere illis hodie et filiis earum, quos genuerunt? 
01O||31||44||9180	Veni ergo, et ineamus foedus ego et tu, ut sit in testimonium inter me et te ”.
01O||31||45||9190	Tulit itaque Iacob lapidem et erexit illum in titulum; 
01O||31||46||9200	dixitque fratribus suis: “ Afferte lapides ”. Qui congregantes fecerunt tumulum comederuntque ibi super eum. 
01O||31||47||9210	Quem vocavit Laban Iegarsahadutha (id est Tumulus testimonii), et Iacob Galed (uterque iuxta proprietatem linguae suae). 
01O||31||48||9220	Dixitque Laban: “ Tumulus iste testis erit inter me et te hodie ”; et idcirco appellatum est nomen eius Galed (id est Tumulus testis) 
01O||31||49||9230	et etiam Maspha (id est Specula), quia dixit: “ Speculetur Dominus inter me et te, quando absconditi erimus ab invicem. 
01O||31||50||9240	Si afflixeris filias meas et si introduxeris uxores alias super eas, cum nemo nobiscum sit, vide, Deus est testis inter me et te ”. 
01O||31||51||9250	Dixitque Laban ad Iacob: “ En tumulus hic et lapis, quem erexi inter me et te. 
01O||31||52||9260	Testis erit tumulus iste et lapis quod ego non transibo tumulum hunc pergens ad te, neque tu transibis tumulum hunc et lapidem hunc ad malum. 
01O||31||53||9270	Deus Abraham et Deus Nachor iudicent inter nos ”. Iuravit Iacob per Timorem patris sui Isaac; 
01O||31||54||9280	immolatisque victimis in monte, vocavit fratres suos, ut ederent panem. Qui cum comedissent, pernoctaverunt in monte.
01O||32||1||9290	Laban vero de nocte consur gens osculatus est filios et fi lias suas et benedixit illis reversusque est in locum suum.
01O||32||2||9300	Iacob quoque abiit itinere, quo coeperat, fueruntque ei obviam angeli Dei. 
01O||32||3||9310	Quos cum vidisset, ait: “ Castra Dei sunt haec ”; et appellavit nomen loci illius Mahanaim (id est Castra).
01O||32||4||9320	Misit autem nuntios ante se ad Esau fratrem suum in terram Seir, in regionem Edom. 
01O||32||5||9330	Praecepitque eis dicens: “ Sic loquimini domino meo Esau: Haec dicit servus tuus Iacob: Apud Laban peregrinatus sum et fui usque in praesentem diem. 
01O||32||6||9340	Habeo boves et asinos, oves et servos atque ancillas; mittoque nunc legationem ad dominum meum, ut inveniam gratiam in conspectu tuo ”.
01O||32||7||9350	Reversique sunt nuntii ad Iacob dicentes: “ Venimus ad Esau fratrem tuum, et ecce properat in occursum tibi cum quadringentis viris ”. 
01O||32||8||9360	Timuit Iacob valde et perterritus divisit populum, qui secum erat, greges quoque et oves et boves et camelos in duas turmas 
01O||32||9||9370	dicens: “ Si venerit Esau ad unam turmam et percusserit eam, alia turma, quae reliqua est, salvabitur ”.
01O||32||10||9380	Dixitque Iacob: “ Deus patris mei Abraham et Deus patris mei Isaac, Domine, qui dixisti mihi: "Revertere in terram tuam et in locum nativitatis tuae, et benefaciam tibi", 
01O||32||11||9390	minor sum cunctis miserationibus et cuncta veritate, quam explesti servo tuo. In baculo meo transivi Iordanem istum et nunc cum duabus turmis regredior. 
01O||32||12||9400	Erue me de manu fratris mei, de manu Esau, quia valde eum timeo; ne forte veniens percutiat matrem cum filiis. 
01O||32||13||9410	Tu locutus es quod bene mihi faceres et dilatares semen meum sicut arenam maris, quae prae multitudine numerari non potest ”.
01O||32||14||9420	Mansit ibi nocte illa et sumpsit de his, quae habebat, munera Esau fratri suo: 
01O||32||15||9430	capras ducentas, hircos viginti, oves ducentas et arietes viginti, 
01O||32||16||9440	camelos fetas cum pullis suis triginta, vaccas quadraginta et tauros decem, asinas viginti et pullos earum decem. 
01O||32||17||9450	Et misit per manus servorum suorum singulos seorsum greges dixitque pueris suis: “ Antecedite me, et sit spatium inter gregem et gregem ”.
01O||32||18||9460	Et praecepit priori dicens: “ Si obvium habueris Esau fratrem meum, et interrogaverit te: "Cuius es?" et "Quo vadis?" et "Cuius sunt ista, quae sequeris?", 
01O||32||19||9470	respondebis: Servi tui Iacob; munera misit domino meo Esau. Ipse quoque post nos venit ”.
01O||32||20||9480	Similiter mandata dedit secundo ac tertio et cunctis, qui sequebantur greges, dicens: “ Iisdem verbis loquimini ad Esau, cum inveneritis eum, 
01O||32||21||9490	et addetis: Ipse quoque servus tuus Iacob iter nostrum insequitur. Dixit enim: Placabo illum muneribus, quae praecedunt, et postea videbo faciem eius: forsitan propitiabitur mihi ”.
01O||32||22||9500	Praecesserunt itaque munera ante eum, ipse vero mansit nocte illa in castris.
01O||32||23||9510	Cumque nocte surrexisset, tulit duas uxores suas et totidem famulas cum undecim filiis et transivit vadum Iaboc; 
01O||32||24||9520	sumptis ergo traductisque illis et omnibus, quae ad se pertinebant, per torrentem, 
01O||32||25||9530	mansit solus. Et ecce vir luctabatur cum eo usque mane. 
01O||32||26||9540	Qui cum videret quod eum superare non posset, tetigit acetabulum femoris eius, et statim luxatum est acetabulum femoris Iacob, cum luctaretur cum illo. 
01O||32||27||9550	Dixitque: “ Dimitte me, iam enim ascendit aurora ”. Respondit: “ Non dimittam te, nisi benedixeris mihi ”. 
01O||32||28||9560	Ait ad eum: “ Quod nomen est tibi? ”. Respondit: “ Iacob ”. 
01O||32||29||9570	At ille: “ Nequaquam, inquit, Iacob amplius appellabitur nomen tuum, sed Israel: quoniam certasti cum Deo et cum hominibus et praevaluisti! ”. 
01O||32||30||9580	Interrogavit eum Iacob: “ Dic mihi, quo appellaris nomine? ”. Respondit: “ Cur quaeris nomen meum? ”. Et benedixit ei in eodem loco. 
01O||32||31||9590	Vocavitque Iacob nomen loci illius Phanuel dicens: “ Vidi Deum facie ad faciem, et salva facta est anima mea ”.
01O||32||32||9600	Ortusque est ei sol, cum transgrederetur Phanuel; ipse vero claudicabat propter femur. 
01O||32||33||9610	Quam ob causam non comedunt filii Israel nervum, qui est in femore, usque in praesentem diem, eo quod tetigerit nervum femoris Iacob.
01O||33||1||9620	Elevans autem Iacob oculos suos vidit venientem Esau et cum eo quadringentos viros; divisitque filios Liae et Rachel ambarumque famularum. 
01O||33||2||9630	Et posuit utramque ancillam et liberos earum in principio, Liam vero et filios eius in secundo loco, Rachel autem et Ioseph novissimos. 
01O||33||3||9640	Et ipse praegrediens adoravit pronus in terram septies, donec appropinquaret ad fratrem suum. 
01O||33||4||9650	Currens itaque Esau obviam fratri suo amplexatus est eum; stringensque collum eius osculatus est eum, et fleverunt.
01O||33||5||9660	Levatisque oculis, vidit mulieres et liberos earum et ait: “ Qui sunt isti tibi? ”. Respondit: “ Liberi sunt, quos donavit mihi Deus servo tuo ”. 
01O||33||6||9670	Et appropinquantes ancillae et filii earum incurvati sunt. 
01O||33||7||9680	Accessit quoque Lia cum liberis suis et, cum similiter adorassent, extremi Ioseph et Rachel adoraverunt.
01O||33||8||9690	“ Quaenam sunt, inquit, istae turmae, quas obvias habui? ”. Respondit: “ Ut invenirem gratiam coram domino meo ”. 
01O||33||9||9700	At ille: “ Habeo, ait, plurima, frater mi; sint tua tibi ”. 
01O||33||10||9710	Dixit Iacob: “ Noli ita, obsecro; sed, si inveni gratiam in oculis tuis, accipe munusculum de manibus meis; sic enim vidi faciem tuam quasi viderim vultum Dei, et mihi propitius fuisti. 
01O||33||11||9720	Suscipe, quaeso, benedictionem, quae allata est tibi; quia Deus misertus est mihi, et habeo omnia ”. Et, cum compelleret illum, suscepit 
01O||33||12||9730	et ait: “ Gradiamur simul, eroque socius itineris tui ”. 
01O||33||13||9740	Dixit Iacob: “ Nosti, domine mi, quod parvulos habeam teneros et oves et boves fetas mecum; quas si plus in ambulando fecero laborare vel una die, morientur cuncti greges. 
01O||33||14||9750	Praecedat dominus meus ante servum suum; et ego sequar paulatim secundum gressum pecorum ante me et secundum gressum parvulorum, donec veniam ad dominum meum in Seir ”. 
01O||33||15||9760	Respondit Esau: “ Oro te, ut de populo, qui mecum est, saltem socii remaneant viae tuae”. “ Non est, inquit, necesse; hoc uno indigeo, ut inveniam gratiam in conspectu domini mei ”.
01O||33||16||9770	Reversus est itaque illo die Esau itinere suo in Seir.
01O||33||17||9780	Et Iacob venit in Succoth, ubi, aedificata sibi domo et fixis tentoriis pro gregibus suis, appellavit nomen loci illius Succoth (id est Tabernacula).
01O||33||18||9790	Transivitque Iacob incolumis ad urbem Sichem, quae est in terra Chanaan, cum veniret de Paddanaram; et habitavit iuxta oppidum. 
01O||33||19||9800	Emitque partem agri, in qua fixerat tabernaculum suum, a filiis Hemmor patris Sichem centum argenteis. 
01O||33||20||9810	Et erexit ibi altare et vocavit illud: “ Deus est Deus Israel ”.
01O||34||1||9820	Egressa est autem Dina filia, quam Lia pepererat Iacob, ut videret filias regionis illius. 
01O||34||2||9830	Quam cum vidisset Sichem filius Hemmor Hevaei principis terrae illius, adamavit eam et rapuit; et dormivit cum illa, vi opprimens illam. 
01O||34||3||9840	Et conglutinata est anima eius cum ea, et amavit puellam et locutus est ad cor eius. 
01O||34||4||9850	Dixitque ad Hemmor patrem suum: “ Accipe mihi puellam hanc coniugem ”. 
01O||34||5||9860	Cum audisset Iacob quod violasset Dinam filiam suam, absentibus filiis et in pastu pecorum occupatis, siluit, donec redirent.
01O||34||6||9870	Egresso autem Hemmor patre Sichem, ut loqueretur ad Iacob, 
01O||34||7||9880	ecce filii Iacob veniebant de agro, auditoque, quod acciderat, contristati et irati sunt valde, eo quod foedam rem esset operatus in Israel et, violata filia Iacob, rem illicitam perpetrasset.
01O||34||8||9890	Locutus est itaque Hemmor ad eos: “ Sichem filii mei adhaesit anima filiae vestrae; date eam illi uxorem, 
01O||34||9||9900	et iungamus vicissim conubia: filias vestras tradite nobis et filias nostras accipite vobis. 
01O||34||10||9910	Et habitate nobiscum; terra in potestate vestra est: manete, perambulate et possidete eam ”. 
01O||34||11||9920	Sed et Sichem ad patrem et ad fratres eius ait: “ Inveniam gratiam coram vobis et, quaecumque statueritis, dabo. 
01O||34||12||9930	Augete mihi valde dotem et munera; libens tribuam, quod petieritis. Tantum date mihi puellam hanc uxorem ”.
01O||34||13||9940	Responderunt filii Iacob Sichem et Hemmor patri eius in dolo ob stuprum sororis: 
01O||34||14||9950	“ Non possumus facere, quod petitis, dare sororem nostram homini incircumciso, opprobrium enim esset nobis. 
01O||34||15||9960	In hoc tantum valebimus acquiescere vobis: si esse volueritis similes nostri, circumcidatur in vobis omne masculini sexus; 
01O||34||16||9970	tunc dabimus et accipiemus mutuo filias nostras ac vestras et habitabimus vobiscum erimusque unus populus. 
01O||34||17||9980	Si autem circumcidi nolueritis, tollemus filiam nostram et recedemus ”.
01O||34||18||9990	Placuit oblatio eorum Hemmor et Sichem filio eius, 
01O||34||19||10000	nec distulit adulescens quin statim, quod petebatur, expleret; amabat enim filiam Iacob valde, et ipse erat inclitus in omni domo patris sui.
01O||34||20||10010	Ingressique portam urbis, Hemmor et Sichem filius eius locuti sunt ad viros civitatis suae: 
01O||34||21||10020	“ Viri isti pacifici sunt erga nos; maneant in terra et perambulent eam, quae spatiosa et lata est eis; filias eorum accipiemus uxores et nostras illis dabimus. 
01O||34||22||10030	Tantum in hoc valebunt viri acquiescere nobis, ut maneant nobiscum et efficiamur unus populus, si circumcidamus masculos nostros ritum gentis imitantes; 
01O||34||23||10040	et pecora et substantia et armenta eorum nostra erunt. Tantum in hoc acquiescamus, et habitabunt nobiscum ”.
01O||34||24||10050	Assensique sunt omnes, circumcisis cunctis maribus, qui egrediebantur e porta civitatis suae.
01O||34||25||10060	Et ecce, die tertio, quando gravissimus vulnerum dolor est, arreptis duo filii Iacob Simeon et Levi fratres Dinae gladiis, ingressi sunt urbem securi; interfectisque omnibus masculis, 
01O||34||26||10070	Hemmor et Sichem pariter necaverunt, tollentes Dinam de domo Sichem sororem suam. 
01O||34||27||10080	Filii Iacob irruerunt super occisos, et depopulati sunt urbem in ultionem stupri. 
01O||34||28||10090	Oves eorum et armenta et asinos cunctaque, quae in civitate et in agris erant, tulerunt. 
01O||34||29||10100	Omnes opes eorum, parvulos quoque et uxores duxerunt captivas et diripuerunt omnia, quae in domibus erant. 
01O||34||30||10110	Iacob autem dixit ad Simeon et Levi: “ Turbastis me et odiosum fecistis me Chananaeis et Pherezaeis habitatoribus terrae huius. Nos pauci sumus; illi congregati percutient me, et delebor ego et domus mea ”. 
01O||34||31||10120	Responderunt: “ Numquid ut scorto abuti debuere sorore nostra? ”.
01O||35||1||10130	Locutus est Deus ad Iacob: “ Surge et ascende Bethel et habita ibi; facque altare Deo, qui apparuit tibi, quando fugiebas Esau fratrem tuum ”. 
01O||35||2||10140	Iacob vero, convocata omni domo sua, ait: “ Abigite deos alienos, qui in medio vestri sunt, et mundamini ac mutate vestimenta vestra. 
01O||35||3||10150	Surgamus et ascendamus in Bethel, ut faciamus ibi altare Deo, qui exaudivit me in die tribulationis meae et socius fuit itineris mei ”. 
01O||35||4||10160	Dederunt ergo ei omnes deos alienos, quos habebant, et inaures, quae erant in auribus eorum; at ille infodit ea subter Quercum, quae est prope urbem Sichem. 
01O||35||5||10170	Cumque profecti essent, terror Dei invasit omnes per circuitum civitates, et non sunt ausi persequi filios Iacob.
01O||35||6||10180	Venit igitur Iacob Luzam, quae est in terra Chanaan, id est Bethel, ipse et omnis populus cum eo. 
01O||35||7||10190	Aedificavitque ibi altare et appellavit nomen loci illius Deus Bethel; ibi enim apparuit ei Deus, cum fugeret fratrem suum. 
01O||35||8||10200	Eodem tempore mortua est Debora nutrix Rebeccae et sepulta est ad radices Bethel subter quercum; vocatumque est nomen loci illius Quercus fletus.
01O||35||9||10210	Apparuit iterum Deus Iacob, postquam reversus est de Paddanaram, benedixitque ei 
01O||35||10||10220	dicens: “ Non vocaberis ultra Iacob, sed Israel erit nomen tuum ”, et appellavit eum Israel. 
01O||35||11||10230	Dixitque ei: “ Ego Deus omnipotens. Cresce et multiplicare; gens et congregatio nationum erunt ex te, reges de lumbis tuis egredientur. 
01O||35||12||10240	Terramque, quam dedi Abraham et Isaac, dabo tibi; et semini tuo post te dabo terram hanc ”. 
01O||35||13||10250	Et ascendit ab eo Deus.
01O||35||14||10260	Ille vero erexit titulum lapideum in loco, quo locutus ei fuerat Deus, libans super eum libamina et effundens oleum 
01O||35||15||10270	vocansque nomen loci illius Bethel.
01O||35||16||10280	Egressi sunt de Bethel. Et adhuc spatium quoddam erat usque ad Ephratham, cum parturiret Rachel; 
01O||35||17||10290	ob difficultatem partus periclitari coepit, dixitque ei obstetrix: “ Noli timere, quia et hac vice habes filium ”. 
01O||35||18||10300	Egrediente autem anima et imminente iam morte, vocavit nomen filii sui Benoni (id est Filius doloris mei); pater vero appellavit eum Beniamin (id est Filius dextrae).
01O||35||19||10310	Mortua est ergo Rachel et sepulta est in via, quae ducit Ephratham; haec est Bethlehem. 
01O||35||20||10320	Erexitque Iacob titulum super sepulcrum eius; hic est titulus monumenti Rachel usque in praesentem diem.
01O||35||21||10330	Egressus inde Israel, fixit tabernaculum trans Magdaleder (id est Turris gregis). 
01O||35||22||10340	Cumque habitaret in illa regione, abiit Ruben et dormivit cum Bilha concubina patris sui; quod illum minime latuit. Erant autem filii Iacob duodecim. 
01O||35||23||10350	Filii Liae: primogenitus Ruben et Simeon et Levi et Iudas et Issachar et Zabulon. 
01O||35||24||10360	Filii Rachel: Ioseph et Beniamin. 
01O||35||25||10370	Filii Bilhae ancillae Rachelis: Dan et Nephthali. 
01O||35||26||10380	Filii Zelphae ancillae Liae: Gad et Aser. Hi sunt filii Iacob, qui nati sunt ei in Paddanaram.
01O||35||27||10390	Venit Iacob ad Isaac patrem suum in Mambre Cariatharbe, id est Hebron, ubi peregrinatus est Abraham et Isaac.
01O||35||28||10400	Et completi sunt dies Isaac centum octoginta annorum; 
01O||35||29||10410	consumptusque aetate mortuus est et appositus est populo suo senex et plenus dierum. Et sepelierunt eum Esau et Iacob filii sui.
01O||36||1||10420	Hae sunt autem generationes Esau. Ipse est Edom.
01O||36||2||10430	Esau accepit uxores de filiabus Chanaan: Ada filiam Elon Hetthaei et Oolibama filiam Ana filii Sebeon Horraei; 
01O||36||3||10440	Basemath quoque filiam Ismael sororem Nabaioth. 
01O||36||4||10450	Peperit autem Ada Eliphaz, Basemath genuit Rahuel, 
01O||36||5||10460	Oolibama genuit Iehus et Ialam et Core. Hi filii Esau, qui nati sunt ei in terra Chanaan.
01O||36||6||10470	Tulit autem Esau uxores suas et filios et filias et omnes animas domus suae et pecora armenta et cuncta, quae acquisierat in terra Chanaan, et abiit in terram Seir; recessitque a fratre suo Iacob. 
01O||36||7||10480	Divites enim erant valde et simul habitare non poterant; nec sustinebat eos terra peregrinationis eorum prae multitudine gregum.
01O||36||8||10490	Habitavitque Esau in monte Seir. Ipse est Edom.
01O||36||9||10500	Hae autem sunt generationes Esau patris Edom in monte Seir, 
01O||36||10||10510	et haec nomina filiorum eius: Eliphaz filius Ada uxoris Esau, Rahuel quoque filius Basemath uxoris eius.
01O||36||11||10520	Fueruntque Eliphaz filii: Theman, Omar, Sepho et Gatham et Cenez. 
01O||36||12||10530	Erat autem Thamna concubina Eliphaz filii Esau, quae peperit ei Amalec. Hi sunt filii Ada uxoris Esau.
01O||36||13||10540	Filii autem Rahuel: Nahath et Zara, Samma et Meza; hi filii Basemath uxoris Esau.
01O||36||14||10550	Isti erant filii Oolibama filiae Ana filii Sebeon uxoris Esau, quos genuit ei: Iehus et Ialam et Core.
01O||36||15||10560	Hi duces filiorum Esau. Filii Eliphaz primogeniti Esau: dux Theman, dux Omar, dux Sepho, dux Cenez, 
01O||36||16||10570	dux Core, dux Gatham, dux Amalec. Hi duces Eliphaz in terra Edom; hi filii Ada.
01O||36||17||10580	Hi filii Rahuel filii Esau: dux Nahath, dux Zara, dux Samma, dux Meza. Hi duces Rahuel in terra Edom; isti filii Basemath uxoris Esau.
01O||36||18||10590	Hi filii Oolibama uxoris Esau: dux Iehus, dux Ialam, dux Core. Hi duces Oolibama filiae Ana uxoris Esau.
01O||36||19||10600	Isti sunt filii Esau et hi duces eorum. Ipse est Edom.
01O||36||20||10610	Isti sunt filii Seir Horraei habitatores terrae: Lotan et Sobal et Sebeon et Ana 
01O||36||21||10620	et Dison et Eser et Disan; hi duces Horraei filii Seir in terra Edom. 
01O||36||22||10630	Facti sunt autem filii Lotan: Hori et Hemam; erat autem soror Lotan Thamna. 
01O||36||23||10640	Et isti filii Sobal: Alvan et Manahath et Ebal, Sepho et Onam. 
01O||36||24||10650	Et hi filii Sebeon: Aia et Ana. Iste est Ana, qui invenit aquas calidas in solitudine, cum pasceret asinos Sebeon patris sui. 
01O||36||25||10660	Habuitque filium Dison et filiam Oolibama. 
01O||36||26||10670	Et isti filii Dison: Hemdan et Eseban et Iethran et Charran. 
01O||36||27||10680	Hi filii Eser: Bilhan et Zavan et Iacan. 
01O||36||28||10690	Habuit autem filios Disan: Us et Aran.
01O||36||29||10700	Isti duces Horraeorum: dux Lotan, dux Sobal, dux Sebeon, dux Ana, 
01O||36||30||10710	dux Dison, dux Eser, dux Disan; isti duces Horraeorum secundum tribus eorum in terra Seir.
01O||36||31||10720	Reges autem, qui regnaverunt in terra Edom, antequam haberent regem filii Israel, fuerunt hi. 
01O||36||32||10730	Regnavit in Edom Bela filius Beor, nomenque urbis eius Denaba. 
01O||36||33||10740	Mortuus est autem Bela, et regnavit pro eo Iobab filius Zarae de Bosra. 
01O||36||34||10750	Cumque mortuus esset Iobab, regnavit pro eo Husam de terra Themanorum. 
01O||36||35||10760	Hoc quoque mortuo, regnavit pro eo Adad filius Badad, qui percussit Madian in regione Moab; et nomen urbis eius Avith. 
01O||36||36||10770	Cumque mortuus esset Adad, regnavit pro eo Semla de Masreca. 
01O||36||37||10780	Hoc quoque mortuo, regnavit pro eo Saul de Rohoboth iuxta fluvium. 
01O||36||38||10790	Cumque et hic obiisset, successit in regnum Baalhanan filius Achobor. 
01O||36||39||10800	Isto quoque mortuo, regnavit pro eo Adad, nomenque urbis eius Phau; et appellabatur uxor eius Meetabel filia Matred filiae Mezaab.
01O||36||40||10810	Haec ergo nomina ducum Esau in cognationibus et locis et vocabulis suis: dux Thamna, dux Alva, dux Ietheth, 
01O||36||41||10820	dux Oolibama, dux Ela, dux Phinon, 
01O||36||42||10830	dux Cenez, dux Theman, dux Mabsar, 
01O||36||43||10840	dux Magdiel, dux Iram. Hi duces Edom habitantes in terra imperii sui. Ipse est Esau pater Idumaeorum.
01O||37||1||10850	Habitavit autem Iacob in terra Chanaan, in qua pere grinatus est pater suus. 
01O||37||2||10860	Hae sunt generationes Iacob. Ioseph, cum decem et scptem esset annorum, pascebat gregem cum fratribus suis adhuc puer; et erat cum filiis Bilhae et Zelphae uxorum patris sui; detulitque patri malam eorum famam. 
01O||37||3||10870	Israel autem diligebat Ioseph super omnes filios suos, eo quod in senectute genuisset eum; fecitque ei tunicam talarem. 
01O||37||4||10880	Videntes autem fratres eius quod a patre plus cunctis filiis amaretur, oderant eum nec poterant ei quidquam pacifice loqui.
01O||37||5||10890	Accidit quoque ut visum somnium referret fratribus suis; quae causa maioris odii seminarium fuit. 
01O||37||6||10900	Dixitque ad eos: “ Audite somnium meum, quod vidi. 
01O||37||7||10910	Putabam ligare nos manipulos in agro, et quasi consurgere manipulum meum et stare, vestrosque manipulos circumstantes adorare manipulum meum ”. 
01O||37||8||10920	Responderunt fratres eius: “ Numquid rex noster eris? Aut subiciemur dicioni tuae? ”. Haec ergo causa somniorum atque sermonum, invidiae et odii fomitem ministravit.
01O||37||9||10930	Aliud quoque vidit somnium, quod narrans fratribus ait: “ Vidi per somnium quasi solem et lunam et stellas undecim adorare me ”. 
01O||37||10||10940	Quod cum patri suo et fratribus retulisset, increpavit eum pater suus et dixit: “ Quid sibi vult hoc somnium, quod vidisti? Num ego et mater tua et fratres tui adorabimus te proni in terram? ”. 
01O||37||11||10950	Invidebant igitur ei fratres sui; pater vero rem tacitus considerabat.
01O||37||12||10960	Cumque fratres illius in pascendis gregibus patris morarentur in Sichem, 
01O||37||13||10970	dixit Israel ad Ioseph: “ Fratres tui pascunt oves in Sichimis; veni, mittam te ad eos ”. Quo respondente: 
01O||37||14||10980	“ Praesto sum ”, ait ei: “ Vade et vide, si cuncta prospera sint erga fratres tuos et pecora, et renuntia mihi quid agatur ”. Missus de valle Hebron venit in Sichem; 
01O||37||15||10990	invenitque eum vir errantem in agro et interrogavit quid quaereret. 
01O||37||16||11000	At ille respondit: “ Fratres meos quaero; indica mihi, ubi pascant greges ”. 
01O||37||17||11010	Dixitque ei vir: “ Recesserunt de loco isto; audivi autem eos dicentes: "Eamus in Dothain" ”. Perrexit ergo Ioseph post fratres suos et invenit eos in Dothain.
01O||37||18||11020	Qui cum vidissent eum procul, antequam accederet ad eos, cogitaverunt illum occidere. 
01O||37||19||11030	Et mutuo loquebantur: “ Ecce somniator venit; 
01O||37||20||11040	venite, occidamus eum et mittamus in unam cisternarum dicemusque: Fera pessima devoravit eum. Et tunc apparebit quid illi prosint somnia sua ”.
01O||37||21||11050	Audiens autem hoc Ruben nitebatur liberare eum de manibus eorum et dixit: 
01O||37||22||11060	“ Non interficiamus animam eius ”. Et dixit ad eos: “ Non effundatis sanguinem; sed proicite eum in cisternam hanc, quae est in solitudine, manusque vestras servate innoxias ”. Hoc autem dicebat volens eripere eum de manibus eorum et reddere patri suo. 
01O||37||23||11070	Confestim igitur, ut pervenit ad fratres suos, nudaverunt eum tunica talari 
01O||37||24||11080	miseruntque eum in cisternam, quae non habebat aquam.
01O||37||25||11090	Et sederunt, ut comederent panem. Attollentes autem oculos viderunt Ismaelitas viatorcs venire de Galaad et camelos eorum portantes tragacanthum et masticem et ladanum in Aegyptum. 
01O||37||26||11100	Dixit ergo Iudas fratribus suis: “ Quid nobis prodest, si occiderimus fratrem nostrum et celaverimus sanguinem ipsius? 
01O||37||27||11110	Melius est ut vendatur Ismaelitis, et manus nostrae non polluantur; frater enim et caro nostra est ”. Acquieverunt fratres sermonibus illius. 
01O||37||28||11120	Et praetereuntibus Madianitis negotiatoribus, extrahentes Ioseph de cisterna, vendiderunt eum Ismaelitis viginti argenteis. Qui duxerunt eum in Aegyptum.
01O||37||29||11130	Reversusque Ruben ad cisternam non invenit puerum 
01O||37||30||11140	et, scissis vestibus, pergens ad fratres suos ait: “ Puer non comparet, et ego quo ibo? ”. 
01O||37||31||11150	Tulerunt autem tunicam eius et in sanguinem haedi, quem occiderant, tinxerunt 
01O||37||32||11160	mittentes, qui ferrent ad patrem et dicerent: “Hanc invenimus; vide, utrum tunica talaris filii tui sit an non? ”.
01O||37||33||11170	Quam cum agnovisset pater, ait: “ Tunica filii mei est; fera pessima comedit eum, bestia devoravit Ioseph ”. 
01O||37||34||11180	Scissisque vestibus, indutus est cilicio lugens filium suum multo tempore. 
01O||37||35||11190	Congregatis autem cunctis liberis eius, ut lenirent dolorem patris, noluit consolationem accipere et ait: “ Descendam ad filium meum lugens in infernum ”. Et flevit super eo pater eius.
01O||37||36||11200	Madianitae autem vendiderunt Ioseph in Aegypto Putiphari eunucho pharaonis, magistro satellitum.
01O||38||1||11210	Eo tempore descendens Iudas a fratribus suis divertit ad virum Odollamitem nomine Hiram. 
01O||38||2||11220	Viditque ibi filiam hominis Chananaei vocabulo Sue et, accepta uxore, ingressus est ad eam. 
01O||38||3||11230	Quae concepit et peperit filium vocavitque nomen eius Her. 
01O||38||4||11240	Rursumque concepto fetu, natum filium nominavit Onan. 
01O||38||5||11250	Tertium quoque peperit, quem appellavit Sela. Ipsa autem erat in Chasib, quando peperit illum.
01O||38||6||11260	Dedit autem Iudas uxorem primogenito suo Her nomine Thamar. 
01O||38||7||11270	Fuit quoque Her primogenitus Iudae nequam in conspectu Domini, et ab eo occisus est. 
01O||38||8||11280	Dixit ergo Iudas ad Onan: “ Ingredere ad uxorem fratris tui et sociare illi, ut suscites semen fratri tuo ”. 
01O||38||9||11290	Ille, sciens non sibi nasci hunc filium, introiens ad uxorem fratris sui semen fundebat in terram, ne proles fratris nomine nasceretur. 
01O||38||10||11300	Et idcirco occidit et eum Dominus, quod rem detestabilem fecerat. 
01O||38||11||11310	Quam ob rem dixit Iudas Thamar nurui suae: “ Esto vidua in domo patris tui, donec crescat Sela filius meus ”. Timebat, enim, ne et ipse moreretur sicut fratres eius. Quae abiit et habitavit in domo patris sui.
01O||38||12||11320	Evolutis autem multis diebus, mortua est filia Sue uxor Iudae. Qui, post luctum consolatione suscepta, ascendebat ad tonsores ovium suarum ipse et Hiras amicus suus Odollamites in Thamnam. 
01O||38||13||11330	Nuntiatumque est Thamar quod socer illius ascenderet in Thamnam ad tondendas oves. 
01O||38||14||11340	Quae, depositis viduitatis vestibus, cooperuit se velo et, mutato habitu, sedit in porta Enaim in via, quae ducit Thamnam; eo quod crevisset Sela, et non eum accepisset maritum. 
01O||38||15||11350	Quam cum vidisset Iudas, suspicatus est esse meretricem; operuerat enim vultum suum. 
01O||38||16||11360	Declinansque ad eam in via ait: “ Veni, coeam tecum ”; nesciebat enim quod nurus sua esset. Qua respondente: “ Quid mihi dabis, ut fruaris concubitu meo? ”, 
01O||38||17||11370	dixit: “ Mittam tibi haedum de gregibus ”. Rursum illa dicente: “ Si dederis mihi arrabonem, donec mittas illum ”, 
01O||38||18||11380	ait Iudas: “ Quid vis tibi pro arrabone dari? ”. Respondit: “ Sigillum tuum et funiculum et baculum, quem manu tenes ”. Et dedit ei. In coitu cum eo mulier concepit 
01O||38||19||11390	et surgens abiit; depositoque velo, induta est viduitatis vestibus.
01O||38||20||11400	Misit autem Iudas haedum per amicum suum Odollamitem, ut reciperet pignus, quod dederat mulieri. Qui cum non invenisset eam, 
01O||38||21||11410	interrogavit homines loci illius: “ Ubi est meretrix, quae sedebat in Enaim in via? ”. Respondentibus cunctis: “ Non fuit in loco isto meretrix ”, 
01O||38||22||11420	reversus est ad Iudam et dixit ei: “ Non inveni eam; sed et homines loci illius dixerunt mihi numquam ibi sedisse scortum ”. 
01O||38||23||11430	Ait Iudas: “ Habeat sibi; ne simus in ludibrium. Ego misi haedum, quem promiseram, et tu non invenisti eam ”.
01O||38||24||11440	Ecce autem post tres menses nuntiaverunt Iudae dicentes: “ Fornicata est Thamar nurus tua et gravida est ex fornicatione ”. Dixitque Iudas: “ Producite eam, ut comburatur ”. 
01O||38||25||11450	Quae cum educeretur ad poenam, misit ad socerum suum dicens: “ De viro, cuius haec sunt, concepi; cognosce cuius sit sigillum et funiculus et baculus ”. 
01O||38||26||11460	Qui, agnitis pignoribus, ait: “ Iustior me est, quia non tradidi eam Sela filio meo ”. Attamen ultra non cognovit illam.
01O||38||27||11470	Instante autem partu, apparuerunt gemini in utero; atque in ipsa effusione infantium unus protulit manum, in qua obstetrix ligavit coccinum dicens: 
01O||38||28||11480	“ Iste egressus est prior ”. 
01O||38||29||11490	Illo vero retrahente manum, egressus est frater eius; dixitque mulier: “ Qualem rupisti tibi rupturam? ”. Et ob hanc causam vocatum est nomen eius Phares (id est Ruptura). 
01O||38||30||11500	Postea egressus est frater eius, in cuius manu erat coccinum; qui appellatus est Zara (id est Ortus solis).
01O||39||1||11510	Igitur Ioseph ductus est in Aegyptum; emitque eum Pu tiphar eunuchus pharaonis, princeps satellitum, vir Aegyptius, de manu Ismaelitarum, a quibus perductus erat. 
01O||39||2||11520	Fuitque Dominus cum eo, et erat vir in cunctis prospere agens habitabatque in domo domini sui. 
01O||39||3||11530	Qui optime noverat esse Dominum cum eo et omnia, quae gereret, ab eo dirigi in manu illius. 
01O||39||4||11540	Invenitque loseph gratiam coram domino suo et ministrabat ei. Et factum est, postquam praeposuit eum domui suae et omnia, quae possidebat, tradidit in manum eius, 
01O||39||5||11550	benedixit Dominus domui Aegyptii propter Ioseph, et benedictio Domini erat in omni possessione eius tam in aedibus quam in agris. 
01O||39||6||11560	Et reliquit omnia, quae possidebat, in manu Ioseph nec cum eo quidquam aliud noverat nisi panem, quo vescebatur. Erat autem Ioseph pulchra facie et decorus aspectu.
01O||39||7||11570	Post haec ergo iniecit uxor domini eius oculos suos in Ioseph et ait: “ Dormi mecum ”. 
01O||39||8||11580	Qui nequaquam acquiescens dixit ad eam: “ Ecce dominus meus, omnibus mihi traditis, non curat de ulla re in domo sua, 
01O||39||9||11590	nec quisquam maior est in domo hac quam ego, et nihil mihi subtraxit praeter te, quae uxor eius es. Quomodo ergo possum malum hoc magnum facere et peccare in Deum? ”. 
01O||39||10||11600	Huiuscemodi verbis per singulos dies et mulier molesta erat adulescenti, et ille recusabat stuprum.
01O||39||11||11610	Accidit autem quadam die, ut intraret Ioseph domum et opus suum absque arbitris faceret; 
01O||39||12||11620	illa, apprehensa lacinia vestimenti eius, dixit: “ Dormi mecum ”. Qui, relicto in manu illius pallio, fugit et egressus est foras. 
01O||39||13||11630	Cumque vidisset illum mulier vestem reliquisse in manibus suis et fugisse foras, 
01O||39||14||11640	vocavit homines domus suae et ait ad eos: “ En introduxit virum Hebraeum, ut illuderet nobis; ingressus est ad me, ut coiret mecum. Cumque ego succlamassem, 
01O||39||15||11650	et audisset vocem meam, reliquit pallium, quod tenebam, et fugit foras ”. 
01O||39||16||11660	Retentum pallium ostendit marito revertenti domum 
01O||39||17||11670	et secundum verba haec locuta est: “ Ingressus est ad me servus Hebraeus, quem adduxisti, ut illuderet mihi; 
01O||39||18||11680	cumque audisset me clamare, reliquit pallium, quod tenebam, et fugit foras ”.
01O||39||19||11690	Dominus, auditis his verbis coniugis, iratus est valde; 
01O||39||20||11700	tradiditque Ioseph in carcerem, ubi vincti regis custodiebantur. Et erat ibi clausus.
01O||39||21||11710	Fuit autem Dominus cum Ioseph et misertus illius dedit ei gratiam in conspectu principis carceris. 
01O||39||22||11720	Qui tradidit in manu Ioseph universos vinctos, qui in custodia tenebantur, et, quidquid ibi faciendum erat, ipse faciebat, 
01O||39||23||11730	nec princeps carceris spectabat quidquid in manu eius erat: Dominus enim erat cum illo et omnia opera eius dirigebat.
01O||40||1||11740	His ita gestis, accidit ut peccarent pincerna regis Aegypti et pistor domino suo. 
01O||40||2||11750	Iratusque pharao contra duos eunuchos, praepositum pincernarum et praepositum pistorum, 
01O||40||3||11760	misit eos in carcerem principis satellitum, in quo erat vinctus et Ioseph. 
01O||40||4||11770	Et princeps satellitum tradidit eos Ioseph, qui ministrabat eis. Aliquantulum temporis illi in custodia tenebantur.
01O||40||5||11780	Videruntque ambo somnium nocte una iuxta interpretationem congruam sibi. 
01O||40||6||11790	Ad quos cum introisset Ioseph mane et vidisset eos tristes, 
01O||40||7||11800	sciscitatus est eos dicens: “ Cur tristior est hodie solito facies vestra? ”. 
01O||40||8||11810	Qui responderunt: “ Somnium vidimus, et non est qui interpretetur nobis ”. Dixitque ad eos Ioseph: “ Numquid non Dei est interpretatio? Referte mihi quid videritis ”.
01O||40||9||11820	Narravit praepositus pincernarum somnium suum: “ Videbam coram me vitem, 
01O||40||10||11830	in qua erant tres propagines, crescere paulatim in gemmas et post flores uvas maturescere; 
01O||40||11||11840	calicemque pharaonis in manu mea. Tuli ergo uvas et expressi in calicem, quem tenebam, et tradidi poculum pharaoni ”. 
01O||40||12||11850	Respondit Ioseph: “ Haec est interpretatio somnii: tres propagines, tres adhuc dies sunt, 
01O||40||13||11860	post quos elevabit pharao caput tuum et restituet te in gradum pristinum; dabisque ei calicem iuxta officium tuum, sicut facere ante consueveras. 
01O||40||14||11870	Tantum memento mei, cum tibi bene fuerit, et facias mecum misericordiam, ut suggeras pharaoni, ut educat me de isto carcere; 
01O||40||15||11880	quia furto sublatus sum de terra Hebraeorum et hic innocens in lacum missus sum ”.
01O||40||16||11890	Videns pistorum magister quod somnium in bonum dissolvisset, ait: “ Et ego vidi somnium, quod tria canistra farinae haberem super caput meum; 
01O||40||17||11900	et in uno canistro, quod erat excelsius, portare me ex omnibus cibis pharaonis, qui fiunt arte pistoria, avesque comedere eos ”. 
01O||40||18||11910	Respondit Ioseph: “ Haec est interpretatio somnii: tria canistra, tres adhuc dies sunt, 
01O||40||19||11920	post quos auferet pharao caput tuum ac suspendet te in patibulo, et comedent volucres carnes tuas ”.
01O||40||20||11930	Exinde dies tertius natalicius pharaonis erat; qui faciens grande convivium pueris suis elevavit caput magistri pincernarum et caput pistorum principis in medio puerorum suorum; 
01O||40||21||11940	restituitque alterum in locum suum, ut porrigeret ei poculum, 
01O||40||22||11950	alterum suspendit in patibulo, sicut interpretatus erat eis Ioseph.
01O||40||23||11960	Attamen praepositus pincernarum non est recordatus Ioseph, sed oblitus est interpretis sui.
01O||41||1||11970	Post duos annos vidit pharao somnium. Putabat se stare super fluvium, 
01O||41||2||11980	de quo ascendebant septem boves pulchrae et crassae et pascebantur in locis palustribus. 
01O||41||3||11990	Aliae quoque septem emergebant post illas de flumine foedae confectaeque macie et stabant in ipsa amnis ripa; 
01O||41||4||12000	devoraveruntque septem boves pulchras et crassas. Expergefactus pharao 
01O||41||5||12010	rursum dormivit et vidit alterum somnium. Septem spicae pullulabant in culmo uno plenae atque formosae. 
01O||41||6||12020	Aliae quoque totidem spicae tenues et percussae vento urente oriebantur 
01O||41||7||12030	devorantes omnem priorum pulchritudinem. Evigilavit pharao, et ecce erat somnium!
01O||41||8||12040	Et, facto mane, pavore perterritus misit ad omnes coniectores Aegypti cunctosque sapientes suos; et accersitis narravit somnium, nec erat qui interpretaretur. 
01O||41||9||12050	Tunc demum reminiscens pincernarum magister ait: “ Confiteor peccatum meum. 
01O||41||10||12060	Iratus rex servis suis me et magistrum pistorum retrudi iussit in carcerem principis satellitum, 
01O||41||11||12070	ubi una nocte uterque vidimus somnium praesagum futurorum. 
01O||41||12||12080	Erat ibi puer Hebraeus eiusdem ducis satellitum famulus, cui narrantes somnia 
01O||41||13||12090	audivimus quidquid postea rei probavit eventus. Ego enim redditus sum officio meo, et ille suspensus est in patibulo ”.
01O||41||14||12100	Protinus ad regis imperium eductum de carcere Ioseph totonderunt ac, veste mutata, obtulerunt ei. 
01O||41||15||12110	Cui ille ait: “ Vidi somnia, nec est qui edisserat; quae audivi te sapientissime conicere ”. 
01O||41||16||12120	Respondit Ioseph: “ Absque me Deus respondebit prospera pharaoni! ”.
01O||41||17||12130	Narravit ergo pharao, quod viderat: “ Putabam me stare super ripam fluminis 
01O||41||18||12140	et septem boves de amne conscendere pulchras nimis et obesis carnibus, quae in pastu paludis virecta carpebant. 
01O||41||19||12150	Et ecce has sequebantur aliae septem boves in tantum deformes et macilentae, ut numquam tales in terra Aegypti viderim; 
01O||41||20||12160	quae, devoratis et consumptis prioribus, 
01O||41||21||12170	nullum saturitatis dedere vestigium; sed simili macie et squalore torpebant. Evigilans, rursus sopore depressus, 
01O||41||22||12180	vidi somnium: Septem spicae pullulabant in culmo uno plenae atque pulcherrimae. 
01O||41||23||12190	Aliae quoque septem tenues et percussae vento urente oriebantur e stipula; 
01O||41||24||12200	quae priorum pulchritudinem devoraverunt. Narravi coniectoribus somnium, et nemo est qui edisserat ”.
01O||41||25||12210	Respondit Ioseph: “ Somnium regis unum est: quae facturus est, Deus ostendit pharaoni. 
01O||41||26||12220	Septem boves pulchrae et septem spicae plenae septem ubertatis anni sunt; eandemque vim somnii comprehendunt. 
01O||41||27||12230	Septem quoque boves tenues atque macilentae, quae ascenderunt post eas, et septem spicae tenues et vento urente percussae septem anni sunt venturae famis, 
01O||41||28||12240	qui hoc ordine complebuntur: 
01O||41||29||12250	ecce septem anni venient fertilitatis magnae in universa terra Aegypti; 
01O||41||30||12260	quos sequentur septem anni alii tantae sterilitatis, ut oblivioni tradatur cuncta retro abundantia. Consumptura est enim fames omnem terram, 
01O||41||31||12270	et ubertatis magnitudinem perditura est inopiae magnitudo. 
01O||41||32||12280	Quod autem vidisti secundo ad eandem rem pertinens somnium, firmitatis indicium est, eo quod fiat sermo Dei et velocius a Deo impleatur.
01O||41||33||12290	Nunc ergo provideat rex virum intellegentem et sapientem et praeficiat eum terrae Aegypti 
01O||41||34||12300	constituatque praepositos per cunctas regiones et quintam partem fructuum per septem annos fertilitatis, 
01O||41||35||12310	qui iam nunc futuri sunt, congreget in horrea; et omne frumentum sub pharaonis potestate condatur serveturque in urbibus; 
01O||41||36||12320	et paretur futurae septem annorum fami, quae pressura est Aegyptum, et non consumetur terra inopia ”.
01O||41||37||12330	Placuit pharaoni consilium et cunctis ministris eius. 
01O||41||38||12340	Locutusque est ad eos: “ Num invenire poterimus talem virum, qui spiritu Dei plenus sit? ”. 
01O||41||39||12350	Dixit ergo ad Ioseph: “ Quia ostendit tibi Deus omnia, quae locutus es, numquid sapientiorem et consimilem tui invenire potero? 
01O||41||40||12360	Tu eris super domum meam, et ad tui oris imperium cunctus populus meus oboediet; uno tantum regni solio te praecedam ”. 
01O||41||41||12370	Dixitque rursus pharao ad Ioseph: “ Ecce, constitui te super universam terram Aegypti ”.
01O||41||42||12380	Tulitque anulum de manu sua et dedit eum in manu eius; vestivitque eum stola byssina et collo torquem auream circumposuit. 
01O||41||43||12390	Fecitque eum ascendere super currum suum secundum, clamante praecone: “ Abrech! ”, ut omnes coram eo genuflecterent et praepositum esse scirent universae terrae Aegypti.
01O||41||44||12400	Dixit quoque rex ad Ioseph: “ Ego sum pharao; absque tuo imperio non movebit quisquam manum aut pedem in omni terra Aegypti ”. 
01O||41||45||12410	Vertitque nomen eius et vocavit eum lingua Aegyptiaca Saphaneth Phanec (quod interpretatur Salvator mundi) deditque illi uxorem Aseneth filiam Putiphare sacerdotis Heliopoleos. Egressus est itaque Ioseph ad terram Aegypti 
01O||41||46||12420	triginta autem annorum erat quando stetit in conspectu regis pharaonis  et circuivit omnes regiones Aegypti.
01O||41||47||12430	Venitque fertilitas septem annorum, et segetes congregavit in horrea Aegypti 
01O||41||48||12440	condens in singulis urbibus frumentum camporum in circuitu. 
01O||41||49||12450	Tantaque fuit abundantia tritici, ut arenae maris coaequaretur, et copia mensuram excederet.
01O||41||50||12460	Nati sunt autem Ioseph filii duo, antequam veniret fames, quos ei peperit Aseneth filia Putiphare sacerdotis Heliopoleos. 
01O||41||51||12470	Vocavitque nomen primogeniti Manasses dicens: “ Oblivisci me fecit Deus omnium laborum meorum et domus patris mei ”. 
01O||41||52||12480	Nomen quoque secundi appellavit Ephraim dicens: “ Crescere me fecit Deus in terra paupertatis meae ”.
01O||41||53||12490	Igitur, transactis septem annis ubertatis, qui fuerant in Aegypto, 
01O||41||54||12500	coeperunt venire septem anni inopiae, quos praedixerat Ioseph, et in universo orbe fames praevaluit; in cuncta autem terra Aegypti erat panis. 
01O||41||55||12510	Qua esuriente, clamavit populus ad pharaonem alimenta petens. Quibus ille respondit: “ Ite ad Ioseph et, quidquid vobis dixerit, facite ”. 
01O||41||56||12520	Et invaluit fames in omni terra Aegypti; aperuitque Ioseph universa horrea et vendebat Aegyptiis; nam et illos oppresserat fames. 
01O||41||57||12530	Omnesque provinciae veniebant in Aegyptum, ut emerent escas apud Ioseph, quia inopia invaluerat in universa terra.
01O||42||1||12540	Audiens autem Iacob quod alimenta venderentur in Ae gypto, dixit filiis suis: “ Quare aspicitis vos invicem? 
01O||42||2||12550	Audivi quod triticum venumdetur in Aegypto; descendite et emite nobis necessaria, ut possimus vivere et non consumamur inopia ”.
01O||42||3||12560	Descenderunt igitur fratres Ioseph decem, ut emerent frumenta in Aegypto, 
01O||42||4||12570	Beniamin fratre Ioseph domi retento a Iacob, qui dixerat fratribus eius: “ Ne forte in itinere quidquam patiatur mali ”. 
01O||42||5||12580	Et ingressi sunt filii Israel terram Aegypti cum aliis, qui pergebant ad emendum. Erat autem fames in terra Chanaan.
01O||42||6||12590	Et Ioseph erat princeps in terra Aegypti, atque ad eius nutum frumenta populis vendebantur. Cumque venissent et adorassent eum fratres sui proni in terram, 
01O||42||7||12600	et agnovisset eos, quasi ad alienos durius loquebatur interrogans eos: “ Unde venistis? ”. Qui responderunt: “ De terra Chanaan, ut emamus victui necessaria ”.
01O||42||8||12610	Et tamen fratres ipse cognoscens non est cognitus ab eis. 
01O||42||9||12620	Recordatusque somniorum, quae aliquando viderat, ait ad eos: “ Exploratores estis; ut videatis infirmiora terrae, venistis! ”. 
01O||42||10||12630	Qui dixerunt: “ Non est ita, domine; sed servi tui venerunt, ut emerent cibos. 
01O||42||11||12640	Omnes filii unius viri sumus; sinceri sumus, nec quidquam famuli tui machinantur mali ”. 
01O||42||12||12650	Quibus ille respondit: “ Aliter est; immunita terrae huius considerare venistis! ”. 
01O||42||13||12660	At illi: “ Duodecim, inquiunt, servi tui fratres sumus filii viri unius in terra Chanaan; minimus cum patre nostro est, alius non est super ”.
01O||42||14||12670	“ Hoc est, ait, quod locutus sum: exploratores estis! 
01O||42||15||12680	Iam nunc experimentum vestri capiam: per salutem pharaonis, non egrediemini hinc, donec veniat frater vester minimus! 
01O||42||16||12690	Mittite ex vobis unum, et adducat eum; vos autem eritis in vinculis, donec probentur, quae dixistis, utrum vera an falsa sint. Alioquin, per salutem pharaonis, exploratores estis! ”. 
01O||42||17||12700	Tradidit ergo illos custodiae tribus diebus.
01O||42||18||12710	Die autem tertio eductis de carcere, ait: “ Facite, quae dixi, et vivetis; Deum enim timeo. 
01O||42||19||12720	Si sinceri estis, frater vester unus ligetur in carcere; vos autem abite et ferte frumenta, quae emistis, in domos vestras, 
01O||42||20||12730	et fratrem vestrum minimum ad me adducite, ut possim vestros probare sermones, et non moriamini ”. Fecerunt, ut dixerat, 
01O||42||21||12740	et locuti sunt ad invicem: “ Merito haec patimur, quia peccavimus in fratrem nostrum videntes angustiam animae illius, cum deprecaretur nos, et non audivimus. Idcirco venit super nos ista tribulatio ”. 
01O||42||22||12750	Et Ruben ait: “ Numquid non dixi vobis: Nolite peccare in puerum? Et non audistis me. En sanguis eius exquiritur ”.
01O||42||23||12760	Nesciebant autem quod intellegeret Ioseph, eo quod per interpretem loquebatur ad eos. 
01O||42||24||12770	Avertitque se parumper et flevit; et reversus locutus est ad eos. 
01O||42||25||12780	Tollensque Simeon et ligans, illis praesentibus, iussit ministris, ut implerent eorum saccos tritico et reponerent pecunias singulorum in sacculis suis, datis supra cibariis in viam. Qui fecerunt ita.
01O||42||26||12790	At illi portantes frumenta in asinis suis profecti sunt. 
01O||42||27||12800	Apertoque unus sacco, ut daret iumento pabulum in deversorio, contemplatus pecuniam in ore sacculi 
01O||42||28||12810	dixit fratribus suis: “ Reddita est mihi pecunia: en habetur in sacco! ”. Et obstupefacti turbatique mutuo dixerunt: “ Quidnam est hoc, quod fecit nobis Deus? ”.
01O||42||29||12820	Veneruntque ad Iacob patrem suum in terram Chanaan; et narraverunt ei omnia, quae accidissent sibi, dicentes: 
01O||42||30||12830	“ Locutus est nobis dominus terrae dure et putavit nos exploratores esse provinciae ”. 
01O||42||31||12840	Cui respondimus: “ Sinceri sumus, nec ullas molimur insidias; 
01O||42||32||12850	duodecim fratres uno patre geniti sumus, unus non est super, minimus cum patre nostro est in terra Chanaan. 
01O||42||33||12860	Et dixit nobis vir, dominus terrae: "Sic probabo quod sinceri sitis: fratrem vestrum unum dimittite apud me et cibaria domibus vestris necessaria sumite et abite; 
01O||42||34||12870	fratremque vestrum minimum adducite ad me, ut sciam quod non sitis exploratores et istum, qui tenetur in vinculis, recipere possitis ac deinceps peragrandi terram habeatis licentiam" ”.
01O||42||35||12880	His dictis, cum frumenta effunderent, singuli reppererunt in ore saccorum ligatas pecunias; exterritisque simul omnibus, 
01O||42||36||12890	dixit pater Iacob: “ Absque liberis me esse fecistis: Ioseph non est super, Simeon tenetur in vinculis, et Beniamin auferetis. In me haec omnia mala reciderunt ”. 
01O||42||37||12900	Cui respondit Ruben: “ Duos filios meos interfice, si non reduxero illum tibi; trade illum in manu mea, et ego eum tibi restituam ”. 
01O||42||38||12910	At ille: “ Non descendet, inquit, filius meus vobiscum. Frater mortuus est, et ipse solus remansit; si quid ei adversi acciderit in via, deducetis canos meos cum dolore ad inferos ”.
01O||43||1||12920	Interim fames omnem terram vehementer premebat; 
01O||43||2||12930	consumptisque cibis, quos ex Aegypto detulerant, dixit Iacob ad filios suos: “ Revertimini et emite nobis pauxillum escarum ”. 
01O||43||3||12940	Respondit Iudas: “ Denuntiavit nobis vir ille sub attestatione iurisiurandi dicens: "Non videbitis faciem meam, nisi fratrem vestrum minimum adduxeritis vobiscum". 
01O||43||4||12950	Si ergo vis eum mittere nobiscum, pergemus pariter et ememus tibi necessaria; 
01O||43||5||12960	sin autem non vis, non ibimus. Vir enim, ut saepe diximus, denuntiavit nobis dicens: "Non videbitis faciem meam absque fratre vestro minimo" ”.
01O||43||6||12970	Dixit eis Israel: “ Cur in meam hoc fecistis miseriam, ut indicaretis ei et alium habere vos fratrem? ”. 
01O||43||7||12980	At illi responderunt: “ Interrogavit nos homo per ordinem nostram progeniem: si pater viveret, si haberemus fratrem; et nos respondimus ei consequenter iuxta id, quod fuerat sciscitatus. Numquid scire poteramus quod dicturus esset: "Adducite fratrem vestrum vobiscum?" ”.
01O||43||8||12990	Iudas quoque dixit patri suo Israel: “ Mitte puerum mecum, ut proficiscamur et possimus vivere, ne moriamur nos et tu et parvuli nostri. 
01O||43||9||13000	Ego spondeo pro puero; de manu mea require illum. Nisi reduxero et reddidero eum tibi, ero peccati reus in te omni tempore. 
01O||43||10||13010	Si non intercessisset dilatio, iam vice altera venissemus ”.
01O||43||11||13020	Igitur Israel pater eorum dixit ad eos: “ Si sic necesse est, facite, quod vultis; sumite de optimis terrae fructibus in vasis vestris et deferte viro munera: modicum resinae et mellis et tragacanthum et ladanum, pistacias terebinthi et amygdalas. 
01O||43||12||13030	Pecuniam quoque duplicem ferte vobiscum et illam, quam invenistis in sacculis, reportate, ne forte errore factum sit; 
01O||43||13||13040	sed et fratrem vestrum tollite et ite ad virum. 
01O||43||14||13050	Deus autem meus omnipotens faciat vobis eum placabilem, et remittat vobiscum fratrem vestrum, quem tenet, et hunc Beniamin. Ego autem quasi orbatus absque liberis ero ”.
01O||43||15||13060	Tulerunt ergo viri munera et pecuniam duplicem et Beniamin descenderuntque in Aegyptum; et steterunt coram Ioseph. 
01O||43||16||13070	Quos cum ille vidisset et Beniamin simul, praecepit dispensatori domus suae dicens: “ Introduc viros domum et occide victimas et instrue convivium, quoniam mecum sunt comesturi meridie ”. 
01O||43||17||13080	Fecit ille, quod sibi fuerat imperatum, et introduxit viros in domum Ioseph.
01O||43||18||13090	Ibique exterriti dixerunt mutuo: “ Propter pecuniam, quam rettulimus prius in saccis nostris, introducti sumus, ut irruant in nos et violenter subiciant servituti et nos et asinos nostros ”. 
01O||43||19||13100	Quam ob rem in ipsis foribus accedentes ad dispensatorem domus 
01O||43||20||13110	locuti sunt: “ Oramus, domine, ut audias nos. Iam ante descendimus, ut emeremus escas; 
01O||43||21||13120	quibus emptis, cum venissemus ad deversorium, aperuimus saccos nostros et invenimus pecuniam in ore saccorum; quam nunc eodem pondere reportavimus. 
01O||43||22||13130	Sed et aliud attulimus argentum, ut emamus, quae nobis necessaria sunt. Non est in nostra conscientia, quis posuerit argentum in marsupiis nostris ”.
01O||43||23||13140	At ille respondit: “ Pax vobiscum, nolite timere. Deus vester et Deus patris vestri dedit vobis thesauros in saccis vestris; nam pecuniam, quam dedistis mihi, probatam ego habeo ”. Eduxitque ad eos Simeon. 
01O||43||24||13150	Et introductis domum attulit aquam, et laverunt pedes suos; deditque pabulum asinis eorum. 
01O||43||25||13160	Illi vero parabant munera, donec ingrederetur Ioseph meridie; audierant enim quod ibi comesturi essent panem.
01O||43||26||13170	Igitur ingressus est Ioseph domum suam, obtuleruntque ei munera tenentes in manibus suis; et adoraverunt proni in terram. 
01O||43||27||13180	At ille, clementer resalutatis eis, interrogavit eos dicens: “ Salvusne est pater vester senex, de quo dixeratis mihi? Adhuc vivit? ”. 
01O||43||28||13190	Qui responderunt: “ Sospes est servus tuus pater noster, adhuc vivit ”. Et incurvati adoraverunt eum.
01O||43||29||13200	Attollens autem Ioseph oculos vidit Beniamin fratrem suum uterinum et ait: “ Iste est frater vester parvulus, de quo dixeratis mihi? ”. Et rursum: “ Deus, inquit, misereatur tui, fili mi ”. 
01O||43||30||13210	Festinavitque, quia commota fuerant viscera eius super fratre suo, et erumpebant lacrimae; et introiens cubiculum flevit.
01O||43||31||13220	Rursumque, lota facie, egressus continuit se et ait: “ Ponite panes ”. 
01O||43||32||13230	Quibus appositis, seorsum Ioseph et seorsum fratribus, Aegyptiis quoque, qui vescebantur simul, seorsum  illicitum est enim Aegyptiis comedere cum Hebraeis, et profanum putant huiuscemodi convivium 
01O||43||33||13240	sederunt coram eo, primogenitus iuxta primogenita sua et minimus iuxta aetatem suam. Et mirabantur nimis, 
01O||43||34||13250	sumptis partibus, quas ab eo acceperant; maiorque pars venit Beniamin, ita ut quinque partibus excederet. Biberuntque et inebriati sunt cum eo.
01O||44||1||13260	Praecepit autem Ioseph dispensatori domus suae dicens: “ Imple saccos eorum frumento, quantum possunt capere, et pone pecuniam singulorum in summitate sacci. 
01O||44||2||13270	Scyphum autem meum argenteum et pretium, quod dedit tritici, pone in ore sacci iunioris ”. Factumque est ita.
01O||44||3||13280	Et, orto mane, dimissi sunt cum asinis suis. 
01O||44||4||13290	Iamque urbem exierant et processerant paululum, tunc Ioseph, arcessito dispensatore domus: “ Surge, inquit, et persequere viros; et apprehensis dicito: "Quare reddidistis malum pro bono? Cur furati estis mihi scyphum argenteum? 
01O||44||5||13300	Nonne ipse est, in quo bibit dominus meus et in quo augurari solet? Pessimam rem fecistis!" ”.
01O||44||6||13310	Fecit ille, ut iusserat, et apprehensis per ordinem locutus est. 
01O||44||7||13320	Qui responderunt: “ Quare sic loquitur dominus noster? Absit a servis tuis, ut tantum flagitii commiserimus. 
01O||44||8||13330	Pecuniam, quam invenimus in summitate saccorum, reportavimus ad te de terra Chanaan; et quomodo consequens est, ut furati simus de domo domini tui aurum vel argentum? 
01O||44||9||13340	Apud quemcumque fuerit inventum servorum tuorum, quod quaeris, moriatur; et nos erimus servi domini nostri ”.
01O||44||10||13350	Qui dixit eis: “ Fiat iuxta vestram sententiam: apud quemcumque fuerit inventum, ipse sit servus meus; vos autem eritis innoxii ”. 
01O||44||11||13360	Itaque festinato deponentes in terram saccos aperuerunt singuli. 
01O||44||12||13370	Quos scrutatus incipiens a maiore usque ad minimum invenit scyphum in sacco Beniamin.
01O||44||13||13380	At illi, scissis vestibus, oneratisque rursum asinis, reversi sunt in oppidum. 
01O||44||14||13390	Et Iudas cum fratribus ingressus est ad Ioseph  necdum enim de loco abierat  omnesque ante eum pariter in terram corruerunt. 
01O||44||15||13400	Quibus ille ait: “ Cur sic agere voluistis? An ignoratis quod non sit similis mei in augurandi scientia? ”. 
01O||44||16||13410	Cui Iudas: “ Quid respondebimus, inquit, domino meo? Vel quid loquemur aut iuste poterimus obtendere? Deus invenit iniquitatem servorum tuorum; en omnes servi sumus domini mei, et nos et apud quem inventus est scyphus ”. 
01O||44||17||13420	Respondit Ioseph: “ Absit a me, ut sic agam! Qui furatus est scyphum, ipse sit servus meus; vos autem abite liberi ad patrem vestrum ”.
01O||44||18||13430	Accedens autem propius Iudas confidenter ait: “ Oro, domine mi, loquatur servus tuus verbum in auribus tuis, et ne irascaris famulo tuo; tu es enim sicut pharao! 
01O||44||19||13440	Dominus meus interrogavit prius servos suos: "Habetis patrem aut fratrem?". 
01O||44||20||13450	Et nos respondimus domino meo: "Est nobis pater senex et puer parvulus, qui in senectute illius natus est, cuius uterinus frater mortuus est; et ipse solus superest a matre sua, pater vero tenere diligit eum" ”. 
01O||44||21||13460	Dixistique servis tuis: "Adducite eum ad me, et ponam oculos meos super illum". 
01O||44||22||13470	Suggessimus domino meo: "Non potest puer relinquere patrem suum; si enim illum dimiserit, morietur". 
01O||44||23||13480	Et dixisti servis tuis: "Nisi venerit frater vester minimus vobiscum, non videbitis amplius faciem meam".
01O||44||24||13490	Cum ergo ascendissemus ad famulum tuum patrem nostrum, narravimus ei omnia, quae locutus est dominus meus, 
01O||44||25||13500	et dixit pater noster: "Revertimini et emite nobis parum tritici". 
01O||44||26||13510	Cui diximus: "Ire non possumus. Si frater noster minimus descenderit nobiscum, proficiscemur simul; alioquin, illo absente, non poterimus videre faciem viri". 
01O||44||27||13520	Ad quae servus tuus pater meus respondit: "Vos scitis quod duos genuerit mihi uxor mea. 
01O||44||28||13530	Egressus est unus a me, et dixi: Bestia devoravit eum! Et hucusque non comparet. 
01O||44||29||13540	Si tuleritis et istum a facie mea, et aliquid ei in via contigerit, deducetis canos meos cum maerore ad inferos".
01O||44||30||13550	Igitur, si intravero ad servum tuum patrem meum, et puer defuerit  cum anima illius ex huius anima pendeat  
01O||44||31||13560	videritque eum non esse nobiscum, morietur; et deducent famuli tui canos eius cum dolore ad inferos. 
01O||44||32||13570	Servus tuus pro puero patri meo spopondit: Nisi reduxero eum, peccati reus ero in patrem meum omni tempore.
01O||44||33||13580	Manebo itaque servus tuus pro puero in ministerio domini mei, et puer ascendat cum fratribus suis. 
01O||44||34||13590	Non enim possum redire ad patrem meum, absente puero, ne calamitatis, quae oppressura est patrem meum, testis assistam ”.
01O||45||1||13600	Non se poterat ultra cohibere Ioseph omnibus coram astantibus, unde clamavit: “ Egredimini, cuncti, foras! ”. Et nemo aderat cum eo, quando manifestavit se fratribus suis. 
01O||45||2||13610	Elevavitque vocem cum fletu, quam audierunt Aegyptii omnisque domus pharaonis. 
01O||45||3||13620	Et dixit Ioseph fratribus suis: “ Ego sum Ioseph! Adhuc pater meus vivit? ”. Nec poterant respondere fratres nimio terrore perterriti. 
01O||45||4||13630	Ad quos ille clementer: “ Accedite, inquit, ad me ”. Et cum accessissent prope: “ Ego sum, ait, Ioseph frater vester, quem vendidistis in Aegyptum. 
01O||45||5||13640	Nolite contristari, neque vobis durum esse videatur quod vendidistis me in his regionibus. Pro salute enim vestra misit me Deus ante vos in Aegyptum. 
01O||45||6||13650	Biennium est enim quod coepit fames esse in terra, et adhuc quinque anni restant, quibus nec arari poterit nec meti. 
01O||45||7||13660	Praemisitque me Deus, ut reservemini super terram, et servetur vita vestra in salvationem magnam. 
01O||45||8||13670	Non vestro consilio, sed Dei voluntate huc missus sum, qui fecit me quasi patrem pharaonis et dominum universae domus eius ac principem in omni terra Aegypti.
01O||45||9||13680	Festinate et ascendite ad patrem meum et dicetis ei: "Haec mandat filius tuus Ioseph: Deus fecit me dominum universae terrae Aegypti; descende ad me, ne moreris. 
01O||45||10||13690	Et habitabis in terra Gessen; erisque iuxta me tu et filii tui et filii filiorum tuorum, oves tuae et armenta tua et universa, quae possides. 
01O||45||11||13700	Ibique te pascam  adhuc enim quinque anni residui sunt famis  ne et tu pereas et domus tua et omnia, quae possides". 
01O||45||12||13710	En oculi vestri et oculi fratris mei Beniamin vident quia os meum est, quod loquitur ad vos. 
01O||45||13||13720	Nuntiate patri meo universam gloriam meam in Aegypto et cuncta, quae vidistis. Festinate et adducite eum ad me ”.
01O||45||14||13730	Cumque amplexatus recidisset in collum Beniamin fratris sui, flevit, illo quoque similiter flente, super collum eius. 
01O||45||15||13740	Osculatusque est Ioseph omnes fratres suos et ploravit super singulos. Post quae ausi sunt loqui ad eum.
01O||45||16||13750	Auditumque est et celebri sermone vulgatum in aula regis: “ Venerunt fratres Ioseph! ”. Et gavisus est pharao atque omnis familia eius. 
01O||45||17||13760	Dixitque ad Ioseph, ut imperaret fratribus suis dicens: “ Onerantes iumenta ite in terram Chanaan 
01O||45||18||13770	et tollite inde patrem vestrum et cognationem et venite ad me; et ego dabo vobis omnia bona Aegypti, ut comedatis medullam terrae. 
01O||45||19||13780	Praecipe etiam: tollite plaustra de terra Aegypti ad subvectionem parvulorum vestrorum ac coniugum et tollite patrem vestrum et properate quantocius venientes. 
01O||45||20||13790	Nec doleatis super supellectilem vestram, quia omnes opes Aegypti vestrae erunt ”.
01O||45||21||13800	Feceruntque filii Israel, ut eis mandatum fuerat. Quibus dedit Ioseph plaustra secundum pharaonis imperium et cibaria in itinere. 
01O||45||22||13810	Singulis quoque proferri iussit vestimentum mutatorium; Beniamin vero dedit trecentos argenteos cum quinque 
01O||45||23||13820	vestimentis mutatoriis. Patri suo misit similiter asinos decem, qui subveherent ex omnibus divitiis Aegypti, et totidem asinas triticum et panem et cibum pro itinere portantes. 
01O||45||24||13830	Dimisit ergo fratres suos et proficiscentibus ait: “ Ne irascamini in via! ”.
01O||45||25||13840	Qui ascendentes ex Aegypto venerunt in terram Chanaan ad patrem suum Iacob 
01O||45||26||13850	et nuntiaverunt ei dicentes: “ Ioseph vivit et ipse dominatur in omni terra Aegypti! ”. At cor eius frigidum mansit; non enim credebat eis. 
01O||45||27||13860	Tunc referebant omnia verba Ioseph, quae dixerat eis. Cumque vidisset plaustra et universa, quae miserat ad adducendum eum, revixit spiritus eius, 
01O||45||28||13870	et ait: “ Sufficit mihi, si adhuc Ioseph filius meus vivit. Vadam et videbo illum, antequam moriar ”.
01O||46||1||13880	Profectusque Israel cum omnibus, quae habebat, venit Bersabee et, mactatis ibi victimis Deo patris sui Isaac, 
01O||46||2||13890	audivit eum per visionem noctis vocantem se: “ Iacob, Iacob! ”. Cui respondit: “ Ecce adsum! ”. 
01O||46||3||13900	Ait illi: “ Ego sum Deus, Deus patris tui. Noli timere descendere in Aegyptum, quia in gentem magnam faciam te ibi. 
01O||46||4||13910	Ego descendam tecum illuc et ego inde adducam te revertentem; Ioseph quoque ponet manus suas super oculos tuos ”.
01O||46||5||13920	Surrexit igitur Iacob a Bersabee, tuleruntque eum filii cum parvulis et uxoribus suis in plaustris, quae miserat pharao ad portandum senem, 
01O||46||6||13930	sumpserunt quoque omnia, quae possederant in terra Chanaan; veneruntque in Aegyptum Iacob et omne semen eius, 
01O||46||7||13940	filii eius et nepotes, filiae et cuncta simul progenies.
01O||46||8||13950	Haec sunt autem nomina filiorum Israel, qui ingressi sunt in Aegyptum, ipse cum liberis suis. Primogenitus Ruben. 
01O||46||9||13960	Filii Ruben: Henoch et Phallu et Hesron et Charmi.
01O||46||10||13970	Filii Simeon: Iamuel et Iamin et Ahod et Iachin et Sohar et Saul filius Chananitidis.
01O||46||11||13980	Filii Levi: Gerson et Caath et Merari.
01O||46||12||13990	Filii Iudae: Her et Onan et Sela et Phares et Zara. Mortui sunt autem Her et Onan in terra Chanaan. Natique sunt filii Phares: Esrom et Hamul.
01O||46||13||14000	Filii Issachar: Thola et Phua et Iasub et Semron.
01O||46||14||14010	Filii Zabulon: Sared et Elon et Iahelel.
01O||46||15||14020	Hi filii Liae, quos genuit in Paddanaram, cum Dina filia sua. Omnes animae filiorum eius et filiarum triginta tres.
01O||46||16||14030	Filii Gad: Sephon et Haggi, Suni et Esebon, Heri et Arodi et Areli.
01O||46||17||14040	Filii Aser: Iemna et lesua et Isui et Beria, Sara quoque soror eorum. Filii Beria: Heber et Melchiel.
01O||46||18||14050	Hi filii Zelphae, quam dedit Laban Liae filiae suae; et hos genuit Iacob: sedecim animas.
01O||46||19||14060	Filii Rachel uxoris Iacob: Ioseph et Beniamin. 
01O||46||20||14070	Natique sunt Ioseph filii in terra Aegypti, quos genuit ei Aseneth filia Putiphare sacerdotis Heliopoleos: Manasses et Ephraim.
01O||46||21||14080	Filii Beniamin: Bela et Bochor et Asbel, Gera et Naaman et Echi et Ros, Mophim et Huphim et Ared.
01O||46||22||14090	Hi filii Rachel, quos genuit Iacob: omnes animae quattuordecim.
01O||46||23||14100	Filii Dan: Husim.
01O||46||24||14110	Filii Nephthali: Iasiel et Guni et Ieser et Sellem.
01O||46||25||14120	Hi filii Bilhae, quam dedit Laban Racheli filiae suae; et hos genuit Iacob: omnes animae septem.
01O||46||26||14130	Cunctae animae, quae ingressae sunt cum Iacob in Aegyptum et egressae de femore illius, absque uxoribus filiorum eius, sexaginta sex. 
01O||46||27||14140	Filii autem Ioseph, qui nati sunt ei in terra Aegypti, animae duae. Omnes animae domus Iacob, quae ingressae sunt in Aegyptum, fuere septuaginta.
01O||46||28||14150	Misit autem Iudam ante se ad Ioseph, ut nuntiaret et occurreret in Gessen. 
01O||46||29||14160	Et venerunt in terram Gessen. Iunctoque Ioseph curru suo, ascendit obviam patri suo in Gessen; vidensque eum irruit super collum eius et inter amplexus diu flevit. 
01O||46||30||14170	Dixitque Israel ad Ioseph: “ Iam laetus moriar, quia vidi faciem tuam et superstitem te relinquo ”.
01O||46||31||14180	Et ille locutus est ad fratres suos et ad omnem domum patris sui: “ Ascendam et nuntiabo pharaoni dicamque ei: Fratres mei et domus patris mei, qui erant in terra Chanaan, venerunt ad me. 
01O||46||32||14190	Et sunt viri pastores ovium curamque habent alendorum gregum; pecora sua et armenta et omnia, quae habere potuerunt, adduxerunt secum. 
01O||46||33||14200	Cumque vocaverit vos et dixerit: "Quod est opus vestrum?". 
01O||46||34||14210	Respondebitis: "Viri pastores sumus servi tui ab infantia nostra usque in praesens et nos et patres nostri". Haec autem dicetis, ut habitare possitis in terra Gessen, quia detestantur Aegyptii omnes pastores ovium ”.
01O||47||1||14220	Ingressus ergo Ioseph nun tiavit pharaoni dicens: “ Pater meus et fratres, oves eorum et armenta et cuncta, quae possident, venerunt de terra Chanaan; et ecce consistunt in terra Gessen ”. 
01O||47||2||14230	Ex omnibus fratribus suis quinque viros statuit coram rege, 
01O||47||3||14240	quos ille interrogavit: “ Quid habetis operis? ”. Responderunt: “ Pastores ovium sumus servi tui et nos et patres nostri ”. 
01O||47||4||14250	Dixeruntque ad pharaonem: “ Ad peregrinandum in terra venimus, quoniam non est herba gregibus servorum tuorum, ingravescente fame, in terra Chanaan petimusque, ut esse nos iubeas servos tuos in terra Gessen ”.
01O||47||5||14260	Dixit itaque rex ad Ioseph: “ Pater tuus et fratres tui venerunt ad te. 
01O||47||6||14270	Terra Aegypti in conspectu tuo est; in optimo loco fac eos habitare et trade eis terram Gessen. Quod si nosti in eis esse viros industrios, constitue illos magistros pecorum meorum ”.
01O||47||7||14280	Post haec introduxit Ioseph patrem suum ad regem et statuit eum coram eo, qui benedicens illi 
01O||47||8||14290	et interrogatus ab eo: “ Quot sunt dies annorum vitae tuae? ”, 
01O||47||9||14300	respondit: “ Dies peregrinationis meae centum triginta annorum sunt, parvi et mali; et non pervenerunt usque ad dies patrum meorum, quibus peregrinati sunt ”. 
01O||47||10||14310	Et benedicto rege, egressus est foras.
01O||47||11||14320	Ioseph vero patri et fratribus suis dedit possessionem in Aegypto in optimo terrae loco, in terra Ramesses, ut praeceperat pharao; 
01O||47||12||14330	et alebat eos omnemque domum patris sui praebens cibaria singulis.
01O||47||13||14340	In tota terra panis deerat, et oppresserat fames terram valde, defecitque terra Aegypti et terra Chanaan prae fame. 
01O||47||14||14350	E quibus omnem pecuniam congregavit pro venditione frumenti et intulit eam in aerarium regis.
01O||47||15||14360	Cumque defecisset emptoribus pretium, venit cuncta Aegyptus ad Ioseph dicens: “ Da nobis panes! Quare morimur coram te, deficiente pecunia? ”. 
01O||47||16||14370	Quibus ille respondit: “ Adducite pecora vestra, et dabo vobis pro eis cibos, si pretium non habetis ”. 
01O||47||17||14380	Quae cum adduxissent, dedit eis alimenta pro equis et ovibus et bobus et asinis; sustentavitque eos illo anno pro commutatione pecorum.
01O||47||18||14390	Venerunt quoque anno secundo et dixerunt ei: “ Non celamus dominum nostrum quod, deficiente pecunia, pecora transierunt ad dominum nostrum; nec clam te est quod absque corporibus et terra nihil habeamus. 
01O||47||19||14400	Cur ergo moriemur, te vidente, et nos et terra nostra? Eme nos et terram nostram in servitutem regiam et praebe semina, ne, pereunte cultore, redigatur terra in solitudinem ”.
01O||47||20||14410	Emit igitur Ioseph omnem terram Aegypti, vendentibus singulis possessiones suas prae magnitudine famis. Subiecitque eam pharaoni 
01O||47||21||14420	et cunctos populos eius redegit ei in servitutem, a novissimis terminis Aegypti usque ad extremos fines eius. 
01O||47||22||14430	Terram autem sacerdotum non emit, qui cibariis a rege statutis fruebantur, et idcirco non sunt compulsi vendere possessiones suas.
01O||47||23||14440	Dixit ergo Ioseph ad populos: “ En, ut cernitis, et vos et terram vestram pharao possidet; accipite semina et serite agros, 
01O||47||24||14450	ut fruges habere possitis. Quintam partem regi dabitis; quattuor reliquas permitto vobis in sementem et in cibum familiis et liberis vestris ”. 
01O||47||25||14460	Qui responderunt: “ Tu salvasti nos! Respiciat nos tantum dominus noster, et laeti serviemus regi ”.
01O||47||26||14470	Ex eo tempore usque in praesentem diem in universa terra Aegypti regibus quinta pars solvitur; et factum est a Ioseph in legem absque terra sacerdotali, quae libera ab hac condicione est.
01O||47||27||14480	Habitavit ergo Israel in Aegypto, id est in terra Gessen, et possedit eam; auctusque est et multiplicatus nimis. 
01O||47||28||14490	Et vixit Iacob in terra Aegypti decem et septem annis; factique sunt omnes dies vitae illius centum quadraginta septem annorum.
01O||47||29||14500	Cumque appropinquare cerneret diem mortis suae, vocavit filium suum Ioseph et dixit ad eum: “ Si inveni gratiam in conspectu tuo, pone manum tuam sub femore meo et facies mihi misericordiam et veritatem, ut non sepelias me in Aegypto, 
01O||47||30||14510	sed dormiam cum patribus meis, et auferas me de terra hac condasque in sepulcro maiorum meorum ”. Cui respondit Ioseph: “ Ego faciam, quod iussisti ”. 
01O||47||31||14520	Et ille: “ Iura ergo, inquit, mihi! ”. Quo iurante, adoravit Israel conversus ad lectuli caput.
01O||48||1||14530	His ita transactis, nuntiatum est Ioseph quod aegrotaret pater suus. Et assumpsit secum duos filios Manasse et Ephraim. 
01O||48||2||14540	Dictumque est seni: “ Ecce filius tuus Ioseph venit ad te ”. Qui confortatus sedit in lectulo 
01O||48||3||14550	et ingresso ad se ait: “ Deus omnipotens apparuit mihi in Luza, quae est in terra Chanaan, benedixitque mihi 
01O||48||4||14560	et ait: "Ego te augebo et multiplicabo et faciam te in multitudinem populorum; daboque tibi terram hanc et semini tuo post te in possessionem sempiternam". 
01O||48||5||14570	Duo ergo filii tui, qui nati sunt tibi in terra Aegypti, antequam huc venirem ad te, mei erunt: Ephraim et Manasses sicut Ruben et Simeon reputabuntur mihi. 
01O||48||6||14580	Reliquos autem, quos genueris post eos, tui erunt et nomine fratrum suorum vocabuntur in possessionibus suis. 
01O||48||7||14590	Mihi enim, quando veniebam de Paddanaram, mortua est Rachel mater tua in terra Chanaan in ipso itinere, cum adhuc esset spatium aliquod usque ad Ephratham, et sepelivi eam iuxta viam Ephrathae, quae alio nomine appellatur Bethlehem ”.
01O||48||8||14600	Videns autem filios eius dixit ad eum: “ Qui sunt isti? ”. 
01O||48||9||14610	Respondit: “ Filii mei sunt, quos donavit mihi Deus in hoc loco ”. “ Adduc, inquit, eos ad me, ut benedicam illis! ”. 
01O||48||10||14620	Oculi enim Israel caligabant prae nimia senectute, et clare videre non poterat. Applicitosque ad se deosculatus et circumplexus eos 
01O||48||11||14630	dixit ad filium suum: “ Non sum fraudatus aspectu tuo; insuper ostendit mihi Deus semen tuum ”. 
01O||48||12||14640	Cumque tulisset eos Ioseph de gremio patris, adoravit pronus in terram. 
01O||48||13||14650	Et posuit Ephraim ad dexteram suam, id est ad sinistram Israel, Manassen vero in sinistra sua, ad dexteram scilicet patris; applicuitque ambos ad eum. 
01O||48||14||14660	Qui extendens manum dexteram, posuit super caput Ephraim minoris fratris, sinistram autem super caput Manasse, qui maior natu erat, commutans manus. 
01O||48||15||14670	Benedixitque Iacob Ioseph et ait: “ Deus, in cuius conspectu ambulaverunt patres mei Abraham et Isaac, Deus, qui pascit me ab adulescentia mea usque in praesentem diem,
01O||48||16||14680	Angelus, qui eruit me de cunctis malis, benedicat pueris istis! Et invocetur super eos nomen meum, nomina quoque patrum meorum Abraham et Isaac, et crescant in multitudinem super terram! ”.
01O||48||17||14690	Videns autem Ioseph quod posuisset pater suus dexteram manum super caput Ephraim, graviter accepit et apprehensam manum patris levare conatus est de capite Ephraim et transferre super caput Manasse. 
01O||48||18||14700	Dixitque ad patrem: “ Non ita convenit, pater, quia hic est primogenitus; pone dexteram tuam super caput eius! ”. 
01O||48||19||14710	Qui renuens ait: “ Scio, fili mi, scio; et iste quidem erit in populos et multiplicabitur, sed frater eius minor maior erit illo, et semen illius crescet in plenitudinem gentium ”. 
01O||48||20||14720	Benedixitque eis in die illo dicens: “ In te benedicet Israel atque dicet: "Faciat te Deus sicut Ephraim et sicut Manasse!" ”. Constituitque Ephraim ante Manassen. 
01O||48||21||14730	Et ait ad Ioseph filium suum: “ En ego morior, et erit Deus vobiscum reducetque vos ad terram patrum vestrorum. 
01O||48||22||14740	Do tibi partem unam extra fratres tuos, quam tuli de manu Amorraei in gladio et arcu meo ”.
01O||49||1||14750	Vocavit autem Iacob filios suos et ait eis: “ Congrega mini, ut annuntiem, quae ventura sunt vobis in diebus novissimis.
01O||49||2||14760	Congregamini et audite, filii Iacob, audite Israel patrem vestrum!
01O||49||3||14770	Ruben primogenitus meus, tu fortitudo mea et principium roboris mei; prior in dignitate, maior in robore!
01O||49||4||14780	Ebulliens sicut aqua non excellas, quia ascendisti cubile patris tui et maculasti stratum meum.
01O||49||5||14790	Simeon et Levi fratres, vasa violentiae arma eorum.
01O||49||6||14800	In consilium eorum ne veniat anima mea, et in coetu illorum non sit gloria mea; quia in furore suo occiderunt virum et in voluntate sua subnervaverunt tauros.
01O||49||7||14810	Maledictus furor eorum, quia pertinax, et indignatio eorum, quia dura! Dividam eos in Iacob et dispergam eos in Israel.
01O||49||8||14820	Iuda, te laudabunt fratres tui; manus tua in cervicibus inimicorum tuorum; adorabunt te filii patris tui.
01O||49||9||14830	Catulus leonis Iuda: a praeda, fili mi, ascendisti; requiescens accubuit ut leo et quasi leaena; quis suscitabit eum?
01O||49||10||14840	Non auferetur sceptrum de Iuda et baculus ducis de pedibus eius, donec veniat ille, cuius est, et cui erit oboedientia gentium;
01O||49||11||14850	ligans ad vineam pullum suum et ad vitem filium asinae suae, lavabit in vino stolam suam et in sanguine uvae pallium suum; 
01O||49||12||14860	nigriores sunt oculi eius vino et dentes eius lacte candidiores.
01O||49||13||14870	Zabulon in litore maris habitabit et in statione navium, pertingens usque ad Sidonem.
01O||49||14||14880	Issachar asinus fortis, accubans inter caulas
01O||49||15||14890	vidit requiem quod esset bona, et terram quod optima; et supposuit umerum suum ad portandum factusque est tributis serviens.
01O||49||16||14900	Dan iudicabit populum suum sicut una tribuum Israel.
01O||49||17||14910	Fiat Dan coluber in via, cerastes in semita, mordens calcanea equi, ut cadat ascensor eius retro.
01O||49||18||14920	Salutare tuum exspectabo, Domine!
01O||49||19||14930	Gad, latrones aggredientur eum, ipse autem aggredietur calcaneum eorum.
01O||49||20||14940	Aser, pinguis panis eius, et praebebit delicias regales.
01O||49||21||14950	Nephthali cerva emissa, dans cornua pulchra.
01O||49||22||14960	Arbor fructifera Ioseph, arbor fructifera super fontem: rami transcendunt murum.
01O||49||23||14970	Sed exasperaverunt eum et iurgati sunt, et adversati sunt illi habentes iacula.
01O||49||24||14980	Et confractus est arcus eorum, et dissoluti sunt nervi brachiorum eorum per manus Potentis Iacob, per nomen Pastoris, Lapidis Israel.
01O||49||25||14990	Deus patris tui erit adiutor tuus, et Omnipotens benedicet tibi benedictionibus caeli desuper, benedictionibus abyssi iacentis deorsum, benedictionibus uberum et vulvae.
01O||49||26||15000	Benedictiones patris tui confortatae sunt super benedictiones montium aeternorum, desiderium collium antiquorum; fiant in capite Ioseph et in vertice nazaraei inter fratres suos.
01O||49||27||15010	Beniamin lupus rapax; mane comedet praedam et vespere dividet spolia ”.
01O||49||28||15020	Omnes hi in tribubus Israel duodecim. Haec locutus est eis pater suus benedixitque singulis benedictionibus propriis.
01O||49||29||15030	Et praecepit eis dicens: “ Ego congregor ad populum meum; sepelite me cum patribus meis in spelunca Machpela, quae est in agro Ephron Hetthaei 
01O||49||30||15040	contra Mambre in terra Chanaan, quam emit Abraham cum agro ab Ephron Hetthaeo in possessionem sepulcri; 
01O||49||31||15050	ibi sepelierunt eum et Saram uxorem eius, ibi sepultus est Isaac cum Rebecca coniuge sua, ibi et Lia condita iacet ”.
01O||49||32||15060	Finitisque mandatis, quibus filios instruebat, collegit pedes suos super lectulum et obiit; appositusque est ad populum suum.
01O||50||1||15070	Ioseph ruit super faciem patris flens et deosculans eum. 
01O||50||2||15080	Praecepitque servis suis medicis, ut aromatibus condirent patrem. 
01O||50||3||15090	Quibus iussa explentibus, transierunt quadraginta dies; iste quippe mos erat cadaverum conditorum. Flevitque eum Aegyptus septuaginta diebus.
01O||50||4||15100	Et, expleto planctus tempore, locutus est Ioseph ad familiam pharaonis: “ Si inveni gratiam in conspectu vestro, loquimini in auribus pharaonis, 
01O||50||5||15110	eo quod pater meus adiuraverit me dicens: "En morior; in sepulcro meo, quod fodi mihi in terra Chanaan, sepelies me"; ascendam nunc et sepeliam patrem meum ac revertar ”. 
01O||50||6||15120	Dixitque ei pharao: “ Ascende et sepeli patrem tuum, sicut adiuratus es ”.
01O||50||7||15130	Quo ascendente, ierunt cum eo omnes servi pharaonis, senes domus eius cunctique maiores natu terrae Aegypti, 
01O||50||8||15140	domus Ioseph cum fratribus suis, absque parvulis et gregibus atque armentis, quae dereliquerant in terra Gessen. 
01O||50||9||15150	Habuit quoque in comitatu currus et equites; et facta est turba non modica. 
01O||50||10||15160	Veneruntque ad Gorenatad (id est Aream rhamni), quae sita est trans Iordanem; ubi celebrantes exsequias planctu magno atque vehementi impleverunt septem dies. 
01O||50||11||15170	Quod cum vidissent habitatores terrae Chanaan, dixerunt: “ Planctus magnus est iste Aegyptiis ”; et idcirco vocatum est nomen loci illius Abelmesraim (id est Planctus Aegypti).
01O||50||12||15180	Fecerunt ergo filii Iacob, sicut praeceperat eis; 
01O||50||13||15190	et portantes eum in terram Chanaan sepelierunt eum in spelunca Machpela, quam emerat Abraham cum agro in possessionem sepulcri ab Ephron Hetthaeo contra faciem Mambre. 
01O||50||14||15200	Reversusque est Ioseph in Aegyptum cum fratribus suis et omni comitatu, sepulto patre.
01O||50||15||15210	Quo mortuo, timentes fratres eius et mutuo colloquentes: “ Ne forte memor sit iniuriae, quam passus est, et reddat nobis omne malum, quod fecimus ”, 
01O||50||16||15220	mandaverunt ei dicentes: “ Pater tuus praecepit nobis, antequam moreretur, 
01O||50||17||15230	ut haec tibi verbis illius diceremus: "Obsecro, ut obliviscaris sceleris fratrum tuorum et peccati atque malitiae, quam exercuerunt in te". Nos quoque oramus, ut servis Dei patris tui dimittas iniquitatem hanc ”. Quibus auditis, flevit Ioseph. 
01O||50||18||15240	Veneruntque ad eum fratres sui et proni coram eo dixerunt: “ Servi tui sumus ”. 
01O||50||19||15250	Quibus ille respondit: “ Nolite timere. Num Dei possumus resistere voluntati? 
01O||50||20||15260	Vos cogitastis de me malum; sed Deus vertit illud in bonum, ut exaltaret me, sicut in praesentiarum cernitis, et salvos faceret multos populos. 
01O||50||21||15270	Nolite timere: ego pascam vos et parvulos vestros ”. Consolatusque est eos et blande ac leniter est locutus.
01O||50||22||15280	Et habitavit in Aegypto cum omni domo patris sui; vixitque centum decem annis 
01O||50||23||15290	et vidit Ephraim filios usque ad tertiam generationem; filii quoque Machir filii Manasse nati sunt in genibus Ioseph.
01O||50||24||15300	Quibus transactis, locutus est fratribus suis: “ Post mortem meam Deus visitabit vos et ascendere vos faciet de terra ista ad terram, quam iuravit Abraham, Isaac et Iacob ”. 
01O||50||25||15310	Cumque adiurasset eos atque dixisset: “ Deus visitabit vos; asportate ossa mea vobiscum de loco isto ”, 
01O||50||26||15320	mortuus est, expletis centum decem vitae suae annis. Et conditus aromatibus repositus est in loculo in Aegypto.
02O||1||1||15330	Haec sunt nomina filiorum Is rael, qui ingressi sunt Aegyp tum cum Iacob; singuli cum domibus suis introierunt: 
02O||1||2||15340	Ruben, Simeon, Levi, Iuda, 
02O||1||3||15350	Issachar, Zabulon et Beniamin, 
02O||1||4||15360	Dan et Nephthali, Gad et Aser. 
02O||1||5||15370	Erant igitur omnes animae eorum, qui egressi sunt de femore Iacob, septuaginta; Ioseph autem in Aegypto erat. 
02O||1||6||15380	Quo mortuo et universis fratribus eius omnique cognatione illa, 
02O||1||7||15390	filii Israel creverunt et pullulantes multiplicati sunt ac roborati nimis impleverunt terram.
02O||1||8||15400	Surrexit interea rex novus super Aegyptum, qui ignorabat Ioseph; 
02O||1||9||15410	et ait ad populum suum: “ Ecce, populus filiorum Israel multus et fortior nobis est; 
02O||1||10||15420	venite, prudenter agamus cum eo, ne forte multiplicetur et, si ingruerit contra nos bellum, addatur inimicis nostris, expugnatisque nobis, egrediatur de terra ”. 
02O||1||11||15430	Praeposuit itaque eis magistros operum, ut affligerent eos oneribus; aedificaveruntque urbes promptuarias pharaoni, Phithom et Ramesses. 
02O||1||12||15440	Quantoque opprimebant eos, tanto magis multiplicabantur et crescebant. 
02O||1||13||15450	Formidaveruntque filios Israel Aegyptii et in servitutem redegerunt eos 
02O||1||14||15460	atque ad amaritudinem perducebant vitam eorum operibus duris luti et lateris omnique famulatu, quo in terrae operibus premebantur.
02O||1||15||15470	Dixit autem rex Aegypti obstetricibus Hebraeorum, quarum una vocabatur Sephra, altera Phua, 
02O||1||16||15480	praecipiens eis: “ Quando obstetricabitis Hebraeas, et partus tempus advenerit, si masculus fuerit, interficite eum; si femina, reservate ”. 
02O||1||17||15490	Timuerunt autem obstetrices Deum et non fecerunt iuxta praeceptum regis Aegypti, sed conservabant mares. 
02O||1||18||15500	Quibus ad se accersitis rex ait: “ Quidnam est hoc, quod facere voluistis, ut pueros servaretis? ”.
02O||1||19||15510	Quae responderunt: “ Non sunt Hebraeae sicut Aegyptiae mulieres; ipsae enim robustae sunt et, priusquam veniamus ad eas, pariunt ”. 
02O||1||20||15520	Bene ergo fecit Deus obstetricibus, et crevit populus confortatusque est nimis; 
02O||1||21||15530	et, quia timuerunt obstetrices Deum, aedificavit illis domos.
02O||1||22||15540	Praecepit ergo pharao omni populo suo dicens: “ Quidquid masculini sexus natum fuerit, in flumen proicite; quidquid feminei, reservate ”.
02O||2||1||15550	Egressus est vir de domo Levi et accepit uxorem stirpis suae; 
02O||2||2||15560	quae concepit et peperit filium et videns eum elegantem abscondit tribus mensibus. 
02O||2||3||15570	Cumque iam celare non posset, sumpsit fiscellam scirpeam et linivit eam bitumine ac pice; posuitque intus infantulum et exposuit eum in carecto ripae fluminis, 
02O||2||4||15580	stante procul sorore eius et considerante eventum rei.
02O||2||5||15590	Ecce autem descendebat filia pharaonis, ut lavaretur in flumine, et puellae eius gradiebantur per crepidinem alvei. Quae cum vidisset fiscellam in papyrione, misit unam e famulabus suis; et allatam 
02O||2||6||15600	aperiens cernensque in ea parvulum vagientem, miserta eius ait: “ De infantibus Hebraeorum est hic ”. 
02O||2||7||15610	Cui soror pueri: “ Vis, inquit, ut vadam et vocem tibi mulierem Hebraeam, quae nutrire possit tibi infantulum? ”. 
02O||2||8||15620	Respondit: “ Vade ”. Perrexit puella et vocavit matrem infantis. 
02O||2||9||15630	Ad quam locuta filia pharaonis: “ Accipe, ait, puerum istum et nutri mihi; ego dabo tibi mercedem tuam ”. Suscepit mulier et nutrivit puerum adultumque tradidit filiae pharaonis. 
02O||2||10||15640	Quem illa adoptavit in locum filii vocavitque nomen eius Moysen dicens: “ Quia de aqua tuli eum ”.
02O||2||11||15650	In diebus illis, postquam creverat, Moyses egressus est ad fratres suos; viditque afflictionem eorum et virum Aegyptium percutientem quendam de Hebraeis fratribus suis. 
02O||2||12||15660	Cumque circumspexisset huc atque illuc et nullum adesse vidisset, percussum Aegyptium abscondit sabulo. 
02O||2||13||15670	Et egressus die altero conspexit duos Hebraeos rixantes dixitque ei, qui faciebat iniuriam: “ Quare percutis proximum tuum? ”. 
02O||2||14||15680	Qui respondit: “ Quis te constituit principem et iudicem super nos? Num occidere me tu vis, sicut occidisti Aegyptium? ”. Timuit Moyses et ait: “ Quomodo palam factum est verbum istud? ”.
02O||2||15||15690	Audivitque pharao sermonem hunc et quaerebat occidere Moysen. Qui fugiens de conspectu eius moratus est in terra Madian; venit ergo in terram Madian et sedit iuxta puteum. 
02O||2||16||15700	Erant autem sacerdoti Madian septem filiae, quae venerunt ad hauriendam aquam; et impletis canalibus adaquare cupiebant greges patris sui. 
02O||2||17||15710	Supervenere pastores et eiecerunt eas: surrexitque Moyses et, defensis puellis, adaquavit oves earum. 
02O||2||18||15720	Quae cum revertissent ad Raguel patrem suum, dixit ad eas: “ Cur velocius venistis solito? ”. 
02O||2||19||15730	Responderunt: “ Vir Aegyptius liberavit nos de manu pastorum; insuper et hausit aquam nobis potumque dedit ovibus ”. 
02O||2||20||15740	At ille: “ Ubi est? ”, inquit. “ Quare dimisistis hominem? Vocate eum, ut comedat panem ”. 
02O||2||21||15750	Consensit ergo Moyses habitare cum eo accepitque Sephoram filiam eius uxorem. 
02O||2||22||15760	Quae peperit ei filium, quem vocavit Gersam dicens: “ Advena sum in terra aliena ”.
02O||2||23||15770	Post multum vero temporis mortuus est rex Aegypti; et ingemiscentes filii Israel propter opera vociferati sunt, ascenditque clamor eorum ad Deum ab operibus. 
02O||2||24||15780	Et audivit gemitum eorum ac recordatus est foederis, quod pepigit cum Abraham, Isaac et Iacob; 
02O||2||25||15790	et respexit Dominus filios Israel et apparuit eis.
02O||3||1||15800	Moyses autem pascebat oves Iethro soceri sui sacerdotis Ma dian; cumque minasset gregem ultra desertum, venit ad montem Dei Horeb. 
02O||3||2||15810	Apparuitque ei angelus Domini in flamma ignis de medio rubi; et videbat quod rubus arderet et non combureretur.
02O||3||3||15820	Dixit ergo Moyses: “ Vadam et videbo visionem hanc magnam, quare non comburatur rubus ”. 
02O||3||4||15830	Cernens autem Dominus quod pergeret ad videndum, vocavit eum Deus de medio rubi et ait: “ Moyses, Moyses ”. Qui respondit: “ Adsum ”. 
02O||3||5||15840	At ille: “ Ne appropies, inquit, huc; solve calceamentum de pedibus tuis; locus enim, in quo stas, terra sancta est ”. 
02O||3||6||15850	Et ait: “ Ego sum Deus patris tui, Deus Abraham, Deus Isaac et Deus Iacob ”. Abscondit Moyses faciem suam; non enim audebat aspicere contra Deum.
02O||3||7||15860	Cui ait Dominus: “ Vidi afflictionem populi mei in Aegypto et clamorem eius audivi propter duritiam exactorum eorum. 
02O||3||8||15870	Et sciens dolorem eius descendi, ut liberem eum de manibus Aegyptiorum et educam de terra illa in terram bonam et spatiosam, in terram, quae fluit lacte et melle, ad loca Chananaei et Hetthaei et Amorraei et Pherezaei et Hevaei et Iebusaei. 
02O||3||9||15880	Clamor ergo filiorum Israel venit ad me, vidique afflictionem eorum, qua ab Aegyptiis opprimuntur; 
02O||3||10||15890	sed veni, mittam te ad pharaonem, ut educas populum meum, filios Israel, de Aegypto ”. 
02O||3||11||15900	Dixitque Moyses ad Deum: “ Quis sum ego, ut vadam ad pharaonem et educam filios Israel de Aegypto? ”. 
02O||3||12||15910	Qui dixit ei: “ Ego ero tecum; et hoc habebis signum quod miserim te: cum eduxeris populum de Aegypto, servietis Deo super montem istum ”.
02O||3||13||15920	Ait Moyses ad Deum: “ Ecce, ego vadam ad filios Israel et dicam eis: Deus patrum vestrorum misit me ad vos. Si dixerint mihi: "Quod est nomen eius?" quid dicam eis? ”. 
02O||3||14||15930	Dixit Deus ad Moysen: “ Ego sum qui sum ”. Ait: “ Sic dices filiis Israel: Qui sum misit me ad vos ”. 
02O||3||15||15940	Dixitque iterum Deus ad Moysen: “ Haec dices filiis Israel: Dominus, Deus patrum vestrorum, Deus Abraham, Deus Isaac et Deus lacob, misit me ad vos; hoc nomen mihi est in aeternum, et hoc memoriale meum in generationem et generationem. 
02O||3||16||15950	Vade et congrega seniores Israel et dices ad eos: Dominus, Deus patrum vestrorum, apparuit mihi, Deus Abraham, Deus Isaac et Deus Iacob, dicens: Visitans visitavi vos et vidi omnia, quae acciderunt vobis in Aegypto; 
02O||3||17||15960	et dixi: Educam vos de afflictione Aegypti in terram Chananaei et Hetthaei et Amorraei et Pherezaei et Hevaei et Iebusaei, ad terram fluentem lacte et melle. 
02O||3||18||15970	Et audient vocem tuam; ingredierisque tu et seniores Israel ad regem Aegypti, et dicetis ad eum: Dominus, Deus Hebraeorum, occurrit nobis; et nunc eamus viam trium dierum in solitudinem, ut immolemus Domino Deo nostro.
02O||3||19||15980	Sed ego scio quod non dimittet vos rex Aegypti, ut eatis, nisi per manum validam. 
02O||3||20||15990	Extendam enim manum meam et percutiam Aegyptum in cunctis mirabilibus meis, quae facturus sum in medio eius; post haec dimittet vos. 
02O||3||21||16000	Daboque gratiam populo huic coram Aegyptiis, et, cum egrediemini, non exibitis vacui. 
02O||3||22||16010	Sed postulabit mulier a vicina sua et ab hospita sua vasa argentea et aurea ac vestes; ponetisque eas super filios et filias vestras et spoliabitis Aegyptum ”.
02O||4||1||16020	Respondens Moyses ait: “ Quid autem, si non credent mihi ne que audient vocem meam, sed dicent: "Non apparuit tibi Dominus?" ”. 
02O||4||2||16030	Dixit ergo ad eum: “ Quid est quod tenes in manu tua? ”. Respondit: “ Virga ”. 
02O||4||3||16040	Dixitque Dominus: “ Proice eam in terram! ”. Proiecit, et versa est in serpentem, ita ut fugeret Moyses. 
02O||4||4||16050	Dixitque Dominus: “ Extende manum tuam et apprehende caudam eius! ”. Extendit et tenuit, versaque est in virgam. 
02O||4||5||16060	“ Ut credant, inquit, quod apparuerit tibi Dominus, Deus patrum suorum, Deus Abraham, Deus Isaac et Deus Iacob ”.
02O||4||6||16070	Dixitque Dominus rursum: “ Mitte manum tuam in sinum tuum! ”. Quam cum misisset in sinum, protulit leprosam instar nivis. 
02O||4||7||16080	“ Retrahe, ait, manum tuam in sinum tuum! ”. Retraxit et protulit iterum, et erat similis carni reliquae. 
02O||4||8||16090	“ Si non crediderint, inquit, tibi, neque audierint sermonem signi prioris, credent verbo signi sequentis. 
02O||4||9||16100	Quod si nec duobus quidem his signis crediderint neque audierint vocem tuam, sume aquam fluminis et effunde eam super aridam, et, quidquid hauseris de fluvio, vertetur in sanguinem ”.
02O||4||10||16110	Ait Moyses: “ Obsecro, Domine, non sum eloquens ab heri et nudiustertius et ex quo locutus es ad servum tuum, nam impeditioris et tardioris linguae sum ”. 
02O||4||11||16120	Dixit Dominus ad eum: “ Quis fecit os hominis? Aut quis fabricatus est mutum vel surdum vel videntem vel caecum? Nonne ego? 
02O||4||12||16130	Perge igitur, et ego ero in ore tuo; doceboque te quid loquaris ”. 
02O||4||13||16140	At ille: “ Obsecro, inquit, Domine, mitte quem missurus es ”. 
02O||4||14||16150	Iratus Dominus in Moysen ait: “ Aaron, frater tuus Levites, scio quod eloquens sit; ecce ipse egreditur in occursum tuum vidensque te laetabitur corde. 
02O||4||15||16160	Loquere ad eum et pone verba mea in ore eius; et ego ero in ore tuo et in ore illius et ostendam vobis quid agere debeatis. 
02O||4||16||16170	Ipse loquetur pro te ad populum et erit os tuum; tu autem eris ei ut Deus. 
02O||4||17||16180	Virgam quoque hanc sume in manu tua, in qua facturus es signa ”.
02O||4||18||16190	Abiit Moyses et reversus est ad Iethro socerum suum dixitque ei: “ Vadam, quaeso, et revertar ad fratres meos in Aegyptum, ut videam, si adhuc vivant ”. Cui ait Iethro: “ Vade in pace ”. 
02O||4||19||16200	Dixit ergo Dominus ad Moysen in Madian: “ Vade, revertere in Aegyptum; mortui sunt enim omnes, qui quaerebant animam tuam ”. 
02O||4||20||16210	Tulit Moyses uxorem suam et filios suos et imposuit eos super asinum; reversusque est in Aegyptum portans virgam Dei in manu sua. 
02O||4||21||16220	Dixitque ei Dominus revertenti in Aegyptum: “ Vide, ut omnia ostenta, quae posui in manu tua, facias coram pharaone; ego indurabo cor eius, et non dimittet populum. 
02O||4||22||16230	Dicesque ad eum: Haec dicit Dominus: Filius meus primogenitus Israel. 
02O||4||23||16240	Dico tibi: Dimitte filium meum, ut serviat mihi; si autem non vis dimittere eum, ecce ego interficiam filium tuum primogenitum ”.
02O||4||24||16250	Cumque esset in itinere, in deversorio, occurrit ei Dominus et volebat occidere eum. 
02O||4||25||16260	Tulit ilico Sephora acutissimam petram et circumcidit praeputium filii sui; tetigitque pedes eius et ait: “ Sponsus sanguinum tu mihi es ”. 
02O||4||26||16270	Et dimisit eum, postquam dixerat: “ Sponsus sanguinum ”, ob circumcisionem.
02O||4||27||16280	Dixit autem Dominus ad Aaron: “ Vade in occursum Moysi in desertum ”. Qui perrexit obviam ei in montem Dei et osculatus est eum. 
02O||4||28||16290	Narravitque Moyses Aaron omnia verba Domini, quibus miserat eum, et signa, quae mandaverat. 
02O||4||29||16300	Veneruntque simul et congregaverunt cunctos seniores filiorum Israel. 
02O||4||30||16310	Locutusque est Aaron omnia verba, quae dixerat Dominus ad Moysen, et fecit signa coram populo. 
02O||4||31||16320	Et credidit populus, audieruntque quod visitasset Dominus filios Israel et quod respexisset afflictionem eorum; et proni adoraverunt.
02O||5||1||16330	Post haec ingressi sunt Moyses et Aaron et dixerunt pharaoni: “ Haec dicit Dominus, Deus Israel: Dimitte populum meum, ut sacrificet mihi in deserto ”. 
02O||5||2||16340	At ille responclit: “ Quis est Dominus, ut audiam vocem eius et dimittam Israel? Nescio Dominum et Israel non dimittam ”. 
02O||5||3||16350	Dixeruntque: “ Deus Hebraeorum occurrit nobis; eamus, quaeso, viam trium dierum in solitudinem et sacrificemus Domino Deo nostro, ne forte accidat nobis pestis aut gladius ”. 
02O||5||4||16360	Ait ad eos rex Aegypti: “ Quare, Moyses et Aaron, sollicitatis populum ab operibus suis? Ite ad onera vestra ”. 
02O||5||5||16370	Dixitque pharao: “ Multus nimis iam est populus terrae; videtis quod turba succreverit; quanto magis si dederitis eis requiem ab operibus? ”.
02O||5||6||16380	Praecepit ergo in die illo exactoribus populi et praefectis eius dicens: 
02O||5||7||16390	“ Nequaquam ultra dabitis paleas populo ad conficiendos lateres sicut prius, sed ipsi vadant et colligant stipulas. 
02O||5||8||16400	Et mensuram laterum, quam prius faciebant, imponetis super eos; nec minuetis quidquam. Vacant enim et idcirco vociferantur dicentes: "Eamus et sacrificemus Deo nostro". 
02O||5||9||16410	Opprimantur operibus et expleant ea, ut non acquiescant verbis mendacibus ”.
02O||5||10||16420	Igitur egressi exactores populi et praefecti eius dixerunt ad populum: “ Sic dicit pharao: "Non do vobis paleas. 
02O||5||11||16430	Ite et colligite, sicubi invenire poteritis, nec minuetur quid quam de opere vestro" ”. 
02O||5||12||16440	Dispersusque est populus per omnem terram Aegypti ad colligendas paleas. 
02O||5||13||16450	Exactores quoque instabant dicentes: “ Complete opus vestrum cotidie, ut prius facere solebatis, quando dabantur vobis paleae ”. 
02O||5||14||16460	Flagellatique sunt praefecti filiorum Israel, quos constituerant super eos exactores pharaonis dicentes: “ Quare non implestis mensuram laterum sicut prius, nec heri nec hodie? ”.
02O||5||15||16470	Veneruntque praefecti filiorum Israel et vociferati sunt ad pharaonem dicentes: “ Cur ita agis contra servos tuos? 
02O||5||16||16480	Paleae non dantur nobis, et lateres similiter imperantur; en famuli tui flagellis caedimur, et populus tuus est in culpa ”. 
02O||5||17||16490	Qui ait: “ Vacatis otio et idcirco dicitis: "Eamus et sacrificemus Domino". 
02O||5||18||16500	Ite ergo et operamini; paleae non dabuntur vobis, et reddetis consuetum numerum laterum ”.
02O||5||19||16510	Videbantque se praefecti filiorum Israel in malo, eo quod diceretur eis: “ Non minuetur quidquam de lateribus per singulos dies ”; 
02O||5||20||16520	occurreruntque Moysi et Aaron, qui stabant ex adverso egredientibus a pharaone, 
02O||5||21||16530	et dixerunt ad eos: “ Videat Dominus et iudicet, quoniam foetere fecistis odorem nostrum coram pharaone et servis eius; et praebuistis ei gladium, ut occideret nos ”. 
02O||5||22||16540	Reversusque est Moyses ad Dominum et ait: “ Domine, cur afflixisti populum istum? Quare misisti me? 
02O||5||23||16550	Ex eo enim quo ingressus sum ad pharaonem, ut loquerer in nomine tuo, afflixit populum tuum; et non liberasti eos ”.
02O||6||1||16560	Dixitque Dominus ad Moysen: “ Nunc videbis quae facturus sim pharaoni; per manum enim fortem dimittet eos et in manu robusta eiciet illos de terra sua ”.
02O||6||2||16570	Locutusque est Dominus ad Moysen dicens: “ Ego Dominus, 
02O||6||3||16580	qui apparui Abraham, Isaac et Iacob ut Deus omnipotens; et nomen meum Dominum non indicavi eis. 
02O||6||4||16590	Pepigique cum eis foedus, ut darem illis terram Chanaan, terram peregrinationis eorum, in qua fuerunt advenae. 
02O||6||5||16600	Ego audivi gemitum filiorum Israel, quia Aegyptii oppresserunt eos, et recordatus sum pacti mei. 
02O||6||6||16610	Ideo dic filiis Israel: Ego Dominus, qui educam vos de ergastulo Aegyptiorum; et eruam de servitute ac redimam in brachio excelso et iudiciis magnis. 
02O||6||7||16620	Et assumam vos mihi in populum et ero vester Deus; et scietis quod ego sum Dominus Deus vester, qui eduxerim vos de ergastulo Aegyptiorum 
02O||6||8||16630	et induxerim in terram, super quam levavi manum meam, ut darem eam Abraham, Isaac et Iacob; daboque illam vobis possidendam, ego Dominus ”.
02O||6||9||16640	Narravit ergo Moyses omnia filiis Israel; qui non acquieverunt ei propter angustiam spiritus et opus durissimum. 
02O||6||10||16650	Locutusque est Dominus ad Moysen dicens: 
02O||6||11||16660	“ Ingredere et loquere ad pharaonem regem Aegypti, ut dimittat filios Israel de terra sua ”. 
02O||6||12||16670	Respondit Moyses coram Domino: “ Ecce, filii Israel non audiunt me, et quomodo audiet me pharao, praesertim cum incircumcisus sim labiis? ”.
02O||6||13||16680	Locutusque est Dominus ad Moysen et Aaron et dedit mandatum ad filios Israel et ad pharaonem regem Aegypti, ut educerent filios Israel de terra Aegypti.
02O||6||14||16690	Isti sunt principes domorum per familias suas. Filii Ruben primogeniti Israelis: Henoch et Phallu, Hesron et Charmi; hae cognationes Ruben.
02O||6||15||16700	Filii Simeon: Iamuel et Iamin et Ahod et Iachin et Sohar er Saul filius Chananitidis; hae progenies Simeon.
02O||6||16||16710	Et haec nomina filiorum Levi per cognationes suas: Gerson et Caath et Merari; anni autem vitae Levi fuerunt centum triginta septem.
02O||6||17||16720	Filii Gerson: Lobni et Semei per cognationes suas.
02O||6||18||16730	Filii Caath: Amram et Isaar et Hebron et Oziel; anni quoque vitae Caath centum triginta tres.
02O||6||19||16740	Filii Merari: Moholi et Musi; hae cognationes Levi per familias suas.
02O||6||20||16750	Accepit autem Amram uxorem Iochabed amitam suam, quae peperit ei Aaron et Moysen; fueruntque anni vitae Amram centum triginta septem.
02O||6||21||16760	Filii quoque Isaar: Core et Napheg et Zechri.
02O||6||22||16770	Filii quoque Oziel: Misael et Elisaphan et Sethri.
02O||6||23||16780	Accepit autem Aaron uxorem Elisabeth filiam Aminadab sororem Naasson, quae peperit ei Nadab et Abiu et Eleazar et Ithamar.
02O||6||24||16790	Filii quoque Core: Asir et Elcana et Abiasaph; hae sunt cognationes Coritarum.
02O||6||25||16800	At vero Eleazar filius Aaron accepit uxorem de filiabus Phutiel, quae peperit ei Phinees; hi sunt principes familiarum Leviticarum per cognationes suas.
02O||6||26||16810	Iste est Aaron et Moyses, quibus praecepit Dominus, ut educerent filios Israel de terra Aegypti per turmas suas. 
02O||6||27||16820	Hi sunt qui loquuntur ad pharaonem regem Aegypti, ut educant filios Israel de Aegypto; iste est Moyses et Aaron 
02O||6||28||16830	in die, qua locutus est Dominus ad Moysen in terra Aegypti.
02O||6||29||16840	Et locutus est Dominus ad Moysen dicens: “ Ego Dominus; loquere ad pharaonem regem Aegypti omnia, quae ego loquor tibi ”. 
02O||6||30||16850	Et ait Moyses coram Domino: “ En incircumcisus labiis sum. Quomodo audiet me pharao? ”.
02O||7||1||16860	Dixitque Dominus ad Moysen: “ Ecce constitui te deum pha raonis, et Aaron frater tuus erit propheta tuus. 
02O||7||2||16870	Tu loqueris omnia, quae mando tibi; et ille loquetur ad pharaonem, ut dimittat filios Israel de terra sua. 
02O||7||3||16880	Sed ego indurabo cor eius et multiplicabo signa et ostenta mea in terra Aegypti. 
02O||7||4||16890	Et non audiet vos; immittamque manum meam super Aegyptum et educam exercitum et populum meum, filios Israel, de terra Aegypti per iudicia maxima. 
02O||7||5||16900	Et scient Aegyptii quia ego sum Dominus, qui extenderim manum meam super Aegyptum et eduxerim filios Israel de medio eorum ”.
02O||7||6||16910	Fecit itaque Moyses et Aaron, sicut praeceperat Dominus; ita egerunt. 
02O||7||7||16920	Erat autem Moyses octoginta annorum, et Aaron octoginta trium, quando locuti sunt ad pharaonem.
02O||7||8||16930	Dixitque Dominus ad Moysen et Aaron: 
02O||7||9||16940	“ Cum dixerit vobis pharao: "Ostendite signum", dices ad Aaron: Tolle virgam tuam et proice eam coram pharaone, ac vertetur in colubrum ”. 
02O||7||10||16950	Ingressi itaque Moyses et Aaron ad pharaonem fecerunt, sicut praeceperat Dominus; proiecitque Aaron virgam coram pharaone et servis eius, quae versa est in colubrum.
02O||7||11||16960	Vocavit autem pharao sapientes et maleficos, et fecerunt etiam ipsi magi Aegypti per incantationes suas similiter. 
02O||7||12||16970	Proieceruntque singuli virgas suas, quae versae sunt in colubros; sed devoravit virga Aaron virgas eorum. 
02O||7||13||16980	Induratumque est cor pharaonis, et non audivit eos, sicut dixerat Dominus.
02O||7||14||16990	Dixit autem Dominus ad Moysen: “ Ingravatum est cor pharaonis: non vult dimittere populum. 
02O||7||15||17000	Vade ad eum mane. Ecce egredietur ad aquas; et stabis in occursum eius super ripam fluminis. Et virgam, quae conversa est in serpentem, tolles in manu tua 
02O||7||16||17010	dicesque ad eum: Dominus, Deus Hebraeorum, misit me ad te dicens: Dimitte populum meum, ut sacrificet mihi in deserto; et usque ad praesens audire noluisti. 
02O||7||17||17020	Haec igitur dicit Dominus: In hoc scies quod sim Dominus: ecce percutiam virga, quae in manu mea est, aquam fluminis; et vertetur in sanguinem. 
02O||7||18||17030	Pisces quoque, qui sunt in fluvio, morientur, et computrescent aquae, et taedebit Aegyptios bibere aquam fluminis ”.
02O||7||19||17040	Dixit quoque Dominus ad Moysen: “ Dic ad Aaron: Tolle virgam tuam et extende manum tuam super aquas Aegypti, super fluvios eorum et rivos ac paludes et omnes lacus aquarum, ut vertantur in sanguinem; et sit cruor in omni terra Aegypti, tam in ligneis vasis quam in saxeis ”. 
02O||7||20||17050	Feceruntque ita Moyses et Aaron, sicut praeceperat Dominus. Et elevans virgam percussit aquam fluminis coram pharaone et servis eius; quae versa est in sanguinem. 
02O||7||21||17060	Et pisces, qui erant in flumine, mortui sunt, computruitque fluvius, et non poterant Aegyptii bibere aquam fluminis; et fuit sanguis in tota terra Aegypti.
02O||7||22||17070	Feceruntque similiter malefici Aegyptiorum incantationibus suis; et induratum est cor pharaonis, nec audivit eos, sicut dixerat Dominus. 
02O||7||23||17080	Avertitque se et ingressus est domum suam nec ad hoc apposuit cor suum. 
02O||7||24||17090	Foderunt autem omnes Aegyptii per circuitum fluminis aquam, ut biberent; non enim poterant bibere de aqua fluminis. 
02O||7||25||17100	Impletique sunt septem dies, postquam percussit Dominus fluvium.
02O||7||26||17110	Dixit quoque Dominus ad Moysen: “ Ingredere ad pharaonem et dices ad eum: Haec dicit Dominus: Dimitte populum meum, ut sacrificet mihi. 
02O||7||27||17120	Sin autem nolueris dimittere, ecce ego percutiam omnes terminos tuos ranis. 
02O||7||28||17130	Et ebulliet fluvius ranas, quae ascendent et ingredientur domum tuam et cubiculum lectuli tui et super stratum tuum et in domos servorum tuorum et in populum tuum et in furnos tuos et in pistrina tua; 
02O||7||29||17140	et ad te et ad populum tuum et ad omnes servos tuos intrabunt ranae ”.
02O||8||1||17150	Dixitque Dominus ad Moysen: “ Dic ad Aaron: Extende ma num tuam cum baculo tuo super fluvios, super rivos ac paludes et educ ranas super terram Aegypti ”. 
02O||8||2||17160	Et extendit Aaron manum super aquas Aegypti, et ascenderunt ranae operueruntque terram Aegypti. 
02O||8||3||17170	Fecerunt autem et malefici per incantationes suas similiter eduxeruntque ranas super terram Aegypti.
02O||8||4||17180	Vocavit autem pharao Moysen et Aaron et dixit: “ Orate Dominum, ut auferat ranas a me et a populo meo, et dimittam populum, ut sacrificet Domino ”. 
02O||8||5||17190	Dixitque Moyses ad pharaonem: “ Constitue mihi, quando deprecer pro te et pro servis et pro populo tuo, ut abigantur ranae a te et a domo tua et tantum in flumine remaneant ”. 
02O||8||6||17200	Qui respondit: “ Cras ”. At ille: “ Iuxta verbum, inquit, tuum faciam, ut scias quoniam non est sicut Dominus Deus noster. 
02O||8||7||17210	Et recedent ranae a te et a domo tua et a servis tuis et a populo tuo; tantum in flumine remanebunt ”. 
02O||8||8||17220	Egressique sunt Moyses et Aaron a pharaone; et clamavit Moyses ad Dominum pro sponsione ranarum, quam condixerat pharaoni. 
02O||8||9||17230	Fecitque Dominus iuxta verbum Moysi, et mortuae sunt ranae de domibus et de villis et de agris; 
02O||8||10||17240	congregaveruntque eas in immensos aggeres, et computruit terra. 
02O||8||11||17250	Videns autem pharao quod data esset requies, ingravavit cor suum et non audivit eos, sicut dixerat Dominus.
02O||8||12||17260	Dixitque Dominus ad Moysen: “ Loquere ad Aaron: Extende virgam tuam et percute pulverem terrae, et sint scinifes in universa terra Aegypti ”. 
02O||8||13||17270	Feceruntque ita; et extendit Aaron manum virgam tenens percussitque pulverem terrae. Et facti sunt scinifes in hominibus et in iumentis; omnis pulvis terrae versus est in scinifes per totam terram Aegypti.
02O||8||14||17280	Feceruntque similiter malefici incantationibus suis, ut educerent scinifes; et non potuerunt. Erantque scinifes tam in hominibus quam in iumentis; 
02O||8||15||17290	et dixerunt malefici ad pharaonem: “ Digitus Dei est hic ”. Induratumque est cor pharaonis et non audivit eos, sicut praeceperat Dominus.
02O||8||16||17300	Dixit quoque Dominus ad Moysen: “ Consurge diluculo et sta coram pharaone. Egredietur enim ad aquas, et dices ad eum: Haec dicit Dominus: Dimitte populum meum, ut sacrificet mihi. 
02O||8||17||17310	Quod si non dimiseris eum, ecce ego immittam in te et in servos tuos et in populum tuum et in domos tuas omne genus muscarum; et implebuntur domus Aegyptiorum muscis et etiam humus, in qua fuerint. 
02O||8||18||17320	Et segregabo in die illa terram Gessen, in qua populus meus est, ut non sint ibi muscae, et scias quoniam ego Dominus in medio terrae; 
02O||8||19||17330	ponamque divi sionem inter populum meum et populum tuum; cras erit signum istud ”. 
02O||8||20||17340	Fecitque Dominus ita; et venit musca gravissima in domos pharaonis et servorum eius et in omnem terram Aegypti, corruptaque est terra ab huiuscemodi muscis.
02O||8||21||17350	Vocavitque pharao Moysen et Aaron et ait eis: “ Ite, sacrificate Deo vestro in terra ”. 
02O||8||22||17360	Et ait Moyses: “ Non potest ita fieri: abominationes enim Aegyptiorum immolabimus Domino Deo nostro; quod si mactaverimus ea, quae colunt Aegyptii, coram eis, lapidibus nos obruent. 
02O||8||23||17370	Viam trium dierum pergemus in solitudinem et sacrificabimus Domino Deo nostro, sicut praecepit nobis ”. 
02O||8||24||17380	Dixitque pharao: “ Ego dimittam vos, ut sacrificetis Domino Deo vestro in deserto, verumtamen longius ne abeatis; rogate pro me ”. 
02O||8||25||17390	Et ait Moyses: “ Egressus a te, orabo Dominum, et recedet musca a pharaone et a servis suis et a populo eius cras; verumtamen noli ultra fallere, ut non dimittas populum sacrificare Domino ”. 
02O||8||26||17400	Egressusque Moyses a pharaone oravit Dominum; 
02O||8||27||17410	qui fecit iuxta verbum illius et abstulit muscas a pharaone et a servis suis et a populo eius; non superfuit ne una quidem. 
02O||8||28||17420	Et ingravatum est cor pharaonis, ita ut ne hac quidem vice dimitteret populum.
02O||9||1||17430	Dixit autem Dominus ad Moysen: “ Ingredere ad pharaonem et loquere ad eum: Haec dicit Dominus, Deus Hebraeorum: Dimitte populum meum, ut sacrificet mihi. 
02O||9||2||17440	Quod si adhuc renuis et retines eos, 
02O||9||3||17450	ecce manus Domini erit super possessionem tuam in agris, super equos et asinos et camelos et boves et oves, pestis valde gravis; 
02O||9||4||17460	et distinguet Dominus inter possessiones Israel et possessiones Aegyptiorum, ut nihil omnino pereat ex his, quae pertinent ad filios Israel. 
02O||9||5||17470	Constituitque Dominus tempus dicens: Cras faciet Dominus verbum istud in terra ”.
02O||9||6||17480	Fecit ergo Dominus verbum hoc altera die, mortuaque sunt omnia animantia Aegyptiorum; de animalibus vero filiorum Israel nihil omnino periit. 
02O||9||7||17490	Et misit pharao ad videndum; nec erat quidquam mortuum de his, quae possidebat Israel. Ingravatumque est cor pharaonis, et non dimisit populum.
02O||9||8||17500	Et dixit Dominus ad Moysen et Aaron: “ Tollite plenas manus cineris de camino, et spargat illum Moyses in caelum coram pharaone; 
02O||9||9||17510	sitque pulvis super omnem terram Aegypti; erunt enim in hominibus et iumentis ulcera et vesicae turgentes in universa terra Aegypti ”.
02O||9||10||17520	Tuleruntque cinerem de camino et steterunt coram pharaone, et sparsit illum Moyses in caelum; factaque sunt ulcera vesicarum turgentium in hominibus et iumentis. 
02O||9||11||17530	Nec poterant malefici stare coram Moyse propter ulcera, quae in illis erant et in omni terra Aegypti. 
02O||9||12||17540	Induravitque Dominus cor pharaonis, et non audivit eos, sicut locutus est Dominus ad Moysen.
02O||9||13||17550	Dixitque Dominus ad Moysen: “ Mane consurge et sta coram pharaone et dices ad eum: Haec dicit Dominus, Deus Hebraeorum: Dimitte populum meum, ut sacrificet mihi; 
02O||9||14||17560	quia in hac vice mittam omnes plagas meas super cor tuum et super servos tuos et super populum tuum, ut scias quod non sit similis mei in omni terra. 
02O||9||15||17570	Nunc enim extendens manum si percussissem te et populum tuum peste, perisses de terra. 
02O||9||16||17580	Idcirco autem servavi te, ut ostendam in te fortitudinem meam, et narretur nomen meum in omni terra. 
02O||9||17||17590	Adhuc retines populum meum et non vis dimittere eum? 
02O||9||18||17600	En pluam cras, hac ipsa hora, grandinem multam nimis, qualis non fuit in Aegypto a die, qua fundata est, usque in praesens tempus. 
02O||9||19||17610	Mitte ergo iam nunc et congrega iumenta tua et omnia, quae habes in agro; homines enim et iumenta universa, quae inventa fuerint foris nec congregata de agris, cadet super ea grando, et morientur ”. 
02O||9||20||17620	Qui timuit verbum Domini de servis pharaonis, fecit confugere servos suos et iumenta in domos; 
02O||9||21||17630	qui autem neglexit sermonem Domini, dimisit servos suos et iumenta in agris.
02O||9||22||17640	Et dixit Dominus ad Moysen: “ Extende manum tuam in caelum, ut fiat grando in universa terra Aegypti super homines et super iumenta et super omnem herbam agri in terra Aegypti ”. 
02O||9||23||17650	Extenditque Moyses virgam in caelum, et Dominus dedit tonitrua et grandinem ac discurrentia fulgura super terram; pluitque Dominus grandinem super terram Aegypti. 
02O||9||24||17660	Et grando et ignis immixta pariter ferebantur; tantaeque fuit magnitudinis, quanta ante numquam apparuit in universa terra Aegypti, ex quo gens illa condita est. 
02O||9||25||17670	Et percussit grando in omni terra Aegypti cuncta, quae fuerunt in agris, ab homine usque ad iumentum; cunctamque herbam agri percussit grando et omne lignum regionis confregit. 
02O||9||26||17680	Tantum in terra Gessen, ubi erant filii Israel, grando non cecidit.
02O||9||27||17690	Misitque pharao et vocavit Moysen et Aaron dicens ad eos: “ Nunc peccavi; Dominus iustus, ego et populus meus rei. 
02O||9||28||17700	Orate Dominum, ut desinant tonitrua Dei et grando, et dimittam vos, et nequaquam hic ultra manebitis ”. 
02O||9||29||17710	Ait Moyses: “ Cum egressus fuero de urbe, extendam palmas meas ad Dominum; et cessabunt tonitrua, et grando non erit, ut scias quia Domini est terra. 
02O||9||30||17720	Novi autem quod et tu et servi tui necdum timeatis Dominum Deum ”. 
02O||9||31||17730	Linum ergo et hordeum laesum est, eo quod hordeum iam spicas et linum iam folliculos germinaret; 
02O||9||32||17740	triticum autem et far non sunt laesa, quia serotina erant.
02O||9||33||17750	Egressusque Moyses a pharaone ex urbe tetendit manus ad Dominum; et cessaverunt tonitrua et grando, nec ultra effundebatur pluvia super terram. 
02O||9||34||17760	Videns autem pharao quod cessasset pluvia et grando et tonitrua, auxit peccatum; 
02O||9||35||17770	et ingravatum est cor eius et servorum illius et induratum nimis; nec dimisit filios Israel, sicut dixerat Dominus per manum Moysi.
02O||10||1||17780	Et dixit Dominus ad Moy sen: “ Ingredere ad pharao nem: ego enim induravi cor eius et servorum illius, ut faciam signa mea haec in medio eorum, 
02O||10||2||17790	et narres in auribus filii tui et nepotum tuorum, quotiens contriverim Aegyptios et signa mea fecerim in eis; et sciatis quia ego Dominus ”.
02O||10||3||17800	Introierunt ergo Moyses et Aaron ad pharaonem et dixerunt ei: “ Haec dicit Dominus, Deus Hebraeorum: Usquequo non vis subici mihi? Dimitte populum meum, ut sacrificet mihi. 
02O||10||4||17810	Sin autem resistis et non vis dimittere eum, ecce ego inducam cras locustam in fines tuos, 
02O||10||5||17820	quae operiat superficiem terrae, ne quidquam eius appareat, sed comedatur, quod residuum fuerit grandini; corrodet enim omnia ligna, quae germinant in agris. 
02O||10||6||17830	Et implebunt domos tuas et servorum tuorum et omnium Aegyptiorum, quantam non viderunt patres tui et avi, ex quo orti sunt super terram usque in praesentem diem ”. Avertitque se et egressus est a pharaone.
02O||10||7||17840	Dixerunt autem servi pharaonis ad eum: “ Usquequo patiemur hoc scandalum? Dimitte homines, ut sacrificent Domino Deo suo; nonne vides quod perierit Aegyptus? ”. 
02O||10||8||17850	Revocaveruntque Moysen et Aaron ad pharaonem, qui dixit eis: “ Ite, sacrificate Domino Deo vestro. Quinam sunt qui ituri sunt? ”. 
02O||10||9||17860	Ait Moyses: “ Cum parvulis nostris et senioribus pergemus, cum filiis et filiabus, cum ovibus et armentis; est enim sollemnitas Domini nobis ”. 
02O||10||10||17870	Et respondit eis: “ Sic Dominus sit vobiscum, quomodo ego dimittam vos et parvulos vestros. Cui dubium est quod pessime cogitetis? 
02O||10||11||17880	Non fiet ita, sed ite tantum viri et sacrificate Domino; hoc enim et ipsi petistis ”. Statimque eiecti sunt de conspectu pharaonis.
02O||10||12||17890	Dixit autem Dominus ad Moysen: “ Extende manum tuam super terram Aegypti, ut veniat locusta et ascendat super eam et devoret omnem herbam, quidquid residuum fuerit grandini ”. 
02O||10||13||17900	Et extendit Moyses virgam super terram Aegypti, et Dominus induxit ventum urentem tota die illa et nocte. Et mane facto, ventus urens levavit locustas; 
02O||10||14||17910	quae ascenderunt super universam terram Aegypti et sederunt in cunctis finibus Aegyptiorum innumerabiles, quales ante illud tempus non fuerant nec postea futurae sunt. 
02O||10||15||17920	Operueruntque universam superficiem terrae, et obscurata est terra. Devoraverunt igitur omnem herbam terrae et, quidquid pomorum in arboribus fuit, quae grando dimiserat; nihilque omnino virens relictum est in lignis et in herbis terrae in cuncta Aegypto.
02O||10||16||17930	Quam ob rem festinus pharao vocavit Moysen et Aaron et dixit eis: “ Peccavi in Dominum Deum vestrum et in vos. 
02O||10||17||17940	Sed nunc dimittite peccatum mihi tantum hac vice et rogate Dominum Deum vestrum, ut auferat a me saltem mortem istam ”. 
02O||10||18||17950	Egressusque Moyses de conspectu pharaonis oravit Dominum, 
02O||10||19||17960	qui flare fecit ventum ab occidente vehementissimum et arreptam locustam proiecit in mare Rubrum; non remansit ne una quidem in cunctis finibus Aegypti. 
02O||10||20||17970	Et induravit Dominus cor pharaonis, nec dimisit filios Israel. 
02O||10||21||17980	Dixit autem Dominus ad Moysen: “ Extende manum tuam in caelum, et sint tenebrae super terram Aegypti tam densae ut palpari queant ”. 
02O||10||22||17990	Extenditque Moyses manum in caelum, et factae sunt tenebrae horribiles in universa terra Aegypti tribus diebus. 
02O||10||23||18000	Nemo vidit fratrem suum nec movit se de loco, in quo erat. Ubicumque autem habitabant filii Israel, lux erat.
02O||10||24||18010	Vocavitque pharao Moysen et Aaron et dixit eis: “ Ite, sacrificate Domino; oves tantum vestrae et armenta remaneant, parvuli vestri eant vobiscum ”. 
02O||10||25||18020	Ait Moyses: “ Etiamsi tu hostias et holocausta dares nobis, quae offeramus Domino Deo nostro, 
02O||10||26||18030	tamen et greges nostri pergent nobiscum; non remanebit ex eis ungula, quoniam ex ipsis sumemus, quae necessaria sunt in cultum Domini Dei nostri; praesertim cum ignoremus quid debeat immolari, donec ad ipsum locum perveniamus ”.
02O||10||27||18040	Induravit autem Dominus cor pharaonis, et noluit dimittere eos. 
02O||10||28||18050	Dixitque pharao ad eum: “ Recede a me. Cave, ne ultra videas faciem meam; quocumque die apparueris mihi, morieris ”. 
02O||10||29||18060	Respondit Moyses: “ Ita fiet, ut locutus es; non videbo ultra faciem tuam ”.
02O||11||1||18070	Et dixit Dominus ad Moy sen: “ Adhuc una plaga tan gam pharaonem et Aegyptum, et post haec dimittet vos utique, immo et exire compellet. 
02O||11||2||18080	Dices ergo omni plebi, ut postulet vir ab amico suo et mulier a vicina sua vasa argentea et aurea; 
02O||11||3||18090	dabit autem Dominus gratiam populo coram Aegyptiis ”. Fuitque Moyses vir magnus valde in terra Aegypti coram servis pharaonis et omni populo.
02O||11||4||18100	Et ait Moyses: “ Haec dicit Dominus: Media nocte egrediar in Aegyptum; 
02O||11||5||18110	et morietur omne primogenitum in terra Aegyptiorum, a primogenito pharaonis, qui sedet in solio eius, usque ad primogenitum ancillae, quae est ad molam, et omnia primogenita iumentorum. 
02O||11||6||18120	Eritque clamor magnus in universa terra Aegypti, qualis nec ante fuit nec postea futurus est. 
02O||11||7||18130	Apud omnes autem filios Israel non mutiet canis contra hominem et pecus, ut sciatis quanto miraculo dividat Dominus Aegyptios et Israel. 
02O||11||8||18140	Descendentque omnes servi tui isti ad me et adorabunt me dicentes: "Egredere tu et omnis populus, qui sequitur te". Post haec egrediar ”. Et exivit a pharaone iratus nimis.
02O||11||9||18150	Dixit autem Dominus ad Moysen: “ Non audiet vos pharao, ut multa signa fiant in terra Aegypti ”. 
02O||11||10||18160	Moyses autem et Aaron fecerunt omnia ostenta haec coram pharaone; et induravit Dominus cor pharaonis, nec dimisit filios Israel de terra sua.
02O||12||1||18170	Dixit Dominus ad Moysen et Aaron in terra Aegypti: 
02O||12||2||18180	“ Mensis iste vobis principium mensium, primus erit in mensibus anni. 
02O||12||3||18190	Loquimini ad universum coetum filiorum Israel et dicite eis: Decima die mensis huius tollat unusquisque agnum per familias et domos suas. 
02O||12||4||18200	Sin autem minor est numerus, ut sufficere possit ad vescendum agnum, assumet vicinum suum, qui iunctus est domui suae, iuxta numerum animarum, quae sufficere possunt ad esum agni. 
02O||12||5||18210	Erit autem vobis agnus absque macula, masculus, anniculus; quem de agnis vel haedis tolletis 
02O||12||6||18220	et servabitis eum usque ad quartam decimam diem mensis huius; immolabitque eum universa congregatio filiorum Israel ad vesperam. 
02O||12||7||18230	Et sument de sanguine eius ac ponent super utrumque postem et in superliminaribus domorum, in quibus comedent illum; 
02O||12||8||18240	et edent carnes nocte illa assas igni et azymos panes cum lactucis amaris. 
02O||12||9||18250	Non comedetis ex eo crudum quid nec coctum aqua, sed tantum assum igni; caput cum pedibus eius et intestinis vorabitis. 
02O||12||10||18260	Nec remanebit quidquam ex eo usque mane; si quid residuum fuerit, igne comburetis. 
02O||12||11||18270	Sic autem comedetis illum: renes vestros accingetis, calceamenta habebitis in pedibus, tenentes baculos in manibus, et comedetis festinanter; est enim Pascha (id est Transitus) Domini!
02O||12||12||18280	Et transibo per terram Aegypti nocte illa percutiamque omne primogenitum in terra Aegypti ab homine usque ad pecus; et in cunctis diis Aegypti faciam iudicia, ego Dominus. 
02O||12||13||18290	Erit autem sanguis vobis in signum in aedibus, in quibus eritis; et videbo sanguinem et transibo vos, nec erit in vobis plaga disperdens, quando percussero terram Aegypti. 
02O||12||14||18300	Habebitis autem hanc diem in monumentum et celebrabitis eam sollemnem Domino in generationibus vestris cultu sempiterno.
02O||12||15||18310	Septem diebus azyma comedetis. Iam in die primo non erit fermentum in domibus vestris; quicumque comederit fermentatum, a primo die usque ad diem septimum, peribit anima illa de Israel.
02O||12||16||18320	Dies prima erit sancta atque sollemnis, et dies septima eadem festivitate venerabilis. Nihil operis facietis in eis, exceptis his, quae ad vescendum pertinent.
02O||12||17||18330	Et observabitis azyma, in eadem enim ipsa die eduxi exercitum vestrum de terra Aegypti; et custodietis diem istum in generationes vestras ritu perpetuo. 
02O||12||18||18340	Primo mense, quarta decima die mensis ad vesperam comedetis azyma; usque ad diem vicesimam primam eiusdem mensis ad vesperam.
02O||12||19||18350	Septem diebus fermentum non invenietur in domibus vestris. Qui comederit fermentatum, peribit anima eius de coetu Israel, tam de advenis quam de indigenis terrae. 
02O||12||20||18360	Omne fermentatum non comedetis; in cunctis habitaculis vestris edetis azyma ”.
02O||12||21||18370	Vocavit autem Moyses omnes seniores filiorum Israel et dixit ad eos: “ Ite tollentes animal per familias vestras et immolate Pascha. 
02O||12||22||18380	Fasciculumque hyssopi tingite in sanguine, qui est in pelvi, et aspergite ex eo superliminare et utrumque postem. Nullus vestrum egrediatur ostium domus suae usque mane. 
02O||12||23||18390	Transibit enim Dominus percutiens Aegyptios; cumque viderit sanguinem in superliminari et in utroque poste, transcendet ostium et non sinet percussorem ingredi domos vestras et laedere. 
02O||12||24||18400	Custodite verbum istud legitimum tibi et filiis tuis usque in aeternum. 
02O||12||25||18410	Cumque introieritis terram, quam Dominus daturus est vobis, ut pollicitus est, observabitis caeremonias istas; 
02O||12||26||18420	et, cum dixerint vobis filii vestri: "Quae est ista religio?", 
02O||12||27||18430	dicetis eis: "Victima Paschae Domino est, quando transivit super domos filiorum Israel in Aegypto percutiens Aegyptios et domos nostras liberans" ”. Incurvatusque populus adoravit; 
02O||12||28||18440	et egressi filii Israel fecerunt, sicut praeceperat Dominus Moysi et Aaron.
02O||12||29||18450	Factum est autem in noctis medio, percussit Dominus omne primogenitum in terra Aegypti, a primogenito pharaonis, qui in solio eius sedebat, usque ad primogenitum captivi, qui erat in carcere, et omne primogenitum iumentorum. 
02O||12||30||18460	Surrexitque pharao nocte et omnes servi eius cunctaque Aegyptus, et ortus est clamor magnus in Aegypto, neque enim erat domus, in qua non iaceret mortuus. 
02O||12||31||18470	Vocatisque pharao Moyse et Aaron nocte, ait: “ Surgite, egredimini a populo meo, vos et filii Israel; ite, immolate Domino, sicut dicitis. 
02O||12||32||18480	Oves vestras et armenta assumite, ut petieratis, et abeuntes benedicite mihi ”. 
02O||12||33||18490	Urgebantque Aegyptii populum de terra exire velociter dicentes: “ Omnes moriemur ”. 
02O||12||34||18500	Tulit igitur populus conspersam farinam, antequam fermentaretur; et ligans pistrina in palliis suis posuit super umeros suos. 
02O||12||35||18510	Feceruntque filii Israel, sicut praeceperat Moyses, et petierunt ab Aegyptiis vasa argentea et aurea vestemque plurimam. 
02O||12||36||18520	Dominus autem dedit gratiam populo coram Aegyptiis, ut commodarent eis; et spoliaverunt Aegyptios.
02O||12||37||18530	Profectique sunt filii Israel de Ramesse in Succoth, sescenta fere milia peditum virorum absque parvulis. 
02O||12||38||18540	Sed et vulgus promiscuum innumerabile ascendit cum eis, oves et armenta, animantia multa nimis. 
02O||12||39||18550	Coxeruntque farinam, quam dudum de Aegypto conspersam tulerant, et fecerunt subcinericios panes azymos; neque enim poterant fermentari, cogentibus exire Aegyptiis et nullam facere sinentibus moram; nec pulmenti quidquam occurrerant praeparare.
02O||12||40||18560	Habitatio autem filiorum Israel, qua manserant in Aegypto, fuit quadringentorum triginta annorum. 
02O||12||41||18570	Quibus expletis, eadem die egressus est omnis exercitus Domini de terra Aegypti. 
02O||12||42||18580	Nox ista vigiliarum Domino, quando eduxit eos de terra Aegypti: hanc observare debent Domino omnes filii Israel in generationibus suis.
02O||12||43||18590	Dixitque Dominus ad Moysen et Aaron: “ Haec est religio Paschae: Omnis alienigena non comedet ex eo; 
02O||12||44||18600	omnis autem servus empticius circumcidetur et sic comedet; 
02O||12||45||18610	advena et mercennarius non edent ex eo. 
02O||12||46||18620	In una domo comedetur, nec efferetis de carnibus eius foras nec os illius confringetis. 
02O||12||47||18630	Omnis coetus filiorum Israel faciet illud. 
02O||12||48||18640	Quod si quis peregrinorum in vestram voluerit transire coloniam et facere Pascha Domini, circumcidetur prius omne masculinum eius, et tunc rite celebrabit eritque sicut indigena terrae; si quis autem circumcisus non fuerit, non vescetur ex eo. 
02O||12||49||18650	Eadem lex erit indigenae et colono, qui peregrinatur apud vos ”. 
02O||12||50||18660	Feceruntque omnes filii Israel, sicut praeceperat Dominus Moysi et Aaron; 
02O||12||51||18670	et in eadem die eduxit Dominus filios Israel de terra Aegypti per turmas suas.
02O||13||1||18680	Locutusque est Dominus ad Moysen dicens: 
02O||13||2||18690	“ Sanctifica mihi omne primogenitum, quod aperit vulvam in filiis Israel, tam de hominibus quam de iumentis: mea sunt enim omnia ”.
02O||13||3||18700	Et ait Moyses ad populum: “ Mementote diei huius, in qua egressi estis de Aegypto et de domo servitutis, quoniam in manu forti eduxit vos Dominus de loco isto, ut non comedatis fermentatum panem. 
02O||13||4||18710	Hodie egredimini, mense Abib (id est novarum Frugum). 
02O||13||5||18720	Cumque introduxerit te Dominus in terram Chananaei et Hetthaei et Amorraei et Hevaei et Iebusaei, quam iuravit patribus tuis, ut daret tibi, terram fluentem lacte et melle; celebrabis hunc morem sacrorum mense isto.
02O||13||6||18730	Septem diebus vesceris azymis, et in die septimo erit sollemnitas Domini. 
02O||13||7||18740	Azyma comedetis septem diebus: non apparebit apud te aliquid fermentatum nec in cunctis finibus tuis. 
02O||13||8||18750	Narrabisque filio tuo in die illo dicens: "Propter hoc, quod fecit mihi Dominus, quando egressus sum de Aegypto". 
02O||13||9||18760	Et erit quasi signum in manu tua et quasi monumentum inter oculos tuos, ut lex Domini semper sit in ore tuo; in manu enim forti eduxit te Dominus de Aegypto. 
02O||13||10||18770	Custodies huiuscemodi cultum statuto tempore a diebus in dies.
02O||13||11||18780	Cumque introduxerit te Dominus in terram Chananaei, sicut iuravit tibi et patribus tuis, et dederit tibi eam, 
02O||13||12||18790	separabis omne, quod aperit vulvam, Domino et quod primitivum est in pecoribus tuis; quidquid habueris masculini sexus, consecrabis Domino. 
02O||13||13||18800	Primogenitum asini mutabis ove; quod, si non redemeris, interficies. Omne autem primogenitum hominis de filiis tuis pretio redimes. 
02O||13||14||18810	Cumque interrogaverit te filius tuus cras dicens: "Quid est hoc?", respondebis ei: "In manu forti eduxit nos Dominus de Aegypto, de domo servitutis. 
02O||13||15||18820	Nam, cum induratus esset pharao et nollet nos dimittere, occidit Dominus omne primogenitum in terra Aegypti, a primogenito hominis usque ad primogenitum iumentorum; idcirco immolo Domino omne, quod aperit vulvam, masculini sexus, et omnia primogenita filiorum meorum redimo". 
02O||13||16||18830	Erit igitur quasi signum in manu tua et quasi appensum quid ob recordationem inter oculos tuos, eo quod in manu forti eduxit nos Dominus de Aegypto ”.
02O||13||17||18840	Igitur cum emisisset pharao populum, non eos duxit Deus per viam terrae Philisthim, quae vicina est, reputans ne forte paeniteret populum, si vidisset adversum se bella consurgere, et reverteretur in Aegyptum, 
02O||13||18||18850	sed circumduxit per viam deserti, quae est iuxta mare Rubrum. Et armati ascenderunt filii Israel de terra Aegypti. 
02O||13||19||18860	Tulit quoque Moyses ossa Ioseph secum, eo quod adiurasset filios Israel dicens: “ Visitabit vos Deus; efferte ossa mea hinc vobiscum ”.
02O||13||20||18870	Profectique de Succoth castrametati sunt in Etham, in extremis finibus solitudinis. 
02O||13||21||18880	Dominus autem praecedebat eos ad ostendendam viam per diem in columna nubis et per noctem in columna ignis, ut dux esset itineris utroque tempore. 
02O||13||22||18890	Nunquam defuit columna nubis per diem, nec columna ignis per noctem, coram populo.
02O||14||1||18900	Locutus est autem Dominus ad Moysen dicens: 
02O||14||2||18910	“ Lo quere filiis Israel: Reversi castrametentur e regione Phihahiroth, quae est inter Magdolum et mare contra Beelsephon; in conspectu eius castra ponetis super mare. 
02O||14||3||18920	Dicturusque est pharao super filiis Israel: "Errant in terra, conclusit eos desertum". 
02O||14||4||18930	Et indurabo cor eius, ac persequetur eos, et glorificabor in pharaone et in omni exercitu eius; scientque Aegyptii quia ego sum Dominus ”. Feceruntque ita.
02O||14||5||18940	Et nuntiatum est regi Aegyptiorum quod fugisset populus; immutatumque est cor pharaonis et servorum eius super populo, et dixerunt: “ Quid hoc fecimus, ut dimitteremus Israel, ne servirent nobis? ”. 
02O||14||6||18950	Iunxit ergo currum et omnem populum suum assumpsit secum; 
02O||14||7||18960	tulitque sescentos currus electos et quidquid in Aegypto curruum fuit et bellatores in singulis curribus. 
02O||14||8||18970	Induravitque Dominus cor pharaonis regis Aegypti, et persecutus est filios Israel; at illi egressi erant in manu excelsa. 
02O||14||9||18980	Cumque persequerentur Aegyptii vestigia praecedentium, reppererunt eos in castris super mare; omnes equi et currus pharaonis, equites et exercitus eius erant in Phihahiroth contra Beelsephon.
02O||14||10||18990	Cumque appropinquasset pharao, levantes filii Israel oculos viderunt Aegyptios post se et timuerunt valde clamaveruntque ad Dominum 
02O||14||11||19000	et dixerunt ad Moysen: “ Forsitan non erant sepulcra in Aegypto? Ideo tulisti nos, ut moreremur in solitudine. Quid hoc fecisti, ut educeres nos ex Aegypto? 
02O||14||12||19010	Nonne iste est sermo, quem loquebamur ad te in Aegypto dicentes: Recede a nobis, ut serviamus Aegyptiis? Multo enim melius erat servire eis quam mori in solitudine ”. 
02O||14||13||19020	Et ait Moyses ad populum: “ Nolite timere; state et videte salutem Domini, quam facturus est vobis hodie; Aegyptios enim, quos nunc videtis, nequaquam ultra videbitis usque in sempiternum. 
02O||14||14||19030	Dominus pugnabit pro vobis, et vos silebitis ”.
02O||14||15||19040	Dixitque Dominus ad Moysen: “ Quid clamas ad me? Loquere filiis Israel, ut proficiscantur. 
02O||14||16||19050	Tu autem eleva virgam tuam et extende manum tuam super mare et divide illud, ut gradiantur filii Israel in medio mari per siccum. 
02O||14||17||19060	Ego autem indurabo cor Aegyptiorum, ut persequantur eos; et glorificabor in pharaone et in omni exercitu eius, in curribus et in equitibus illius. 
02O||14||18||19070	Et scient Aegyptii quia ego sum Dominus, cum glorificatus fuero in pharaone, in curribus atque in equitibus eius ”.
02O||14||19||19080	Tollensque se angelus Dei, qui praecedebat castra Israel, abiit post eos; et cum eo pariter columna nubis, priora dimittens, post tergum. 
02O||14||20||19090	Stetit inter castra Aegyptiorum et castra Israel; et erat nubes tenebrosa et illuminans noctem, ita ut ad se invicem toto noctis tempore accedere non valerent.
02O||14||21||19100	Cumque extendisset Moyses manum super mare, reppulit illud Dominus, flante vento vehementi et urente tota nocte, et vertit in siccum; divisaque est aqua. 
02O||14||22||19110	Et ingressi sunt filii Israel per medium maris sicci; erat enim aqua quasi murus a dextra eorum et laeva. 
02O||14||23||19120	Persequentesque Aegyptii ingressi sunt post eos, omnis equitatus pharaonis, currus eius et equites per medium maris. 
02O||14||24||19130	Iamque advenerat vigilia matutina, et ecce respiciens Dominus super castra Aegyptiorum per columnam ignis et nubis perturbavit exercitum eorum; 
02O||14||25||19140	et impedivit rotas curruum, ita ut difficile moverentur. Dixerunt ergo Aegyptii: “ Fugiamus Israelem! Dominus enim pugnat pro eis contra nos ”.
02O||14||26||19150	Et ait Dominus ad Moysen: “ Extende manum tuam super mare, ut revertantur aquae ad Aegyptios super currus et equites eorum ”. 
02O||14||27||19160	Cumque extendisset Moyses manum contra mare, reversum est primo diluculo ad priorem locum; fugientibusque Aegyptiis occurrerunt aquae, et involvit eos Dominus in mediis fluctibus. 
02O||14||28||19170	Reversaeque sunt aquae et operuerunt currus et equites cuncti exercitus pharaonis, qui sequentes ingressi fuerant mare; ne unus quidem superfuit ex eis. 
02O||14||29||19180	Filii autem Israel perrexerunt per medium sicci maris, et aquae eis erant quasi pro muro a dextris et a sinistris.
02O||14||30||19190	Liberavitque Dominus in die illo Israel de manu Aegyptiorum. Et viderunt Aegyptios mortuos super litus maris 
02O||14||31||19200	et manum magnam, quam exercuerat Dominus contra eos; timuitque populus Dominum et crediderunt Domino et Moysi servo eius.
02O||15||1||19210	Tunc cecinit Moyses et filii Israel carmen hoc Domino, et dixerunt: “ Cantemus Domino, gloriose enim magnificatus est: equum et ascensorem eius deiecit in mare!
02O||15||2||19220	Fortitudo mea et robur meum Dominus, et factus est mihi in salutem. Iste Deus meus, et glorificabo eum; Deus patris mei, et exaltabo eum!
02O||15||3||19230	Dominus quasi vir pugnator; Dominus nomen eius!
02O||15||4||19240	Currus pharaonis et exercitum eius proiecit in mare; electi bellatores eius submersi sunt in mari Rubro.
02O||15||5||19250	Abyssi operuerunt eos, descenderunt in profundum quasi lapis.
02O||15||6||19260	Dextera tua, Domine, magnifice in fortitudine, dextera tua, Domine, percussit inimicum.
02O||15||7||19270	Et in multitudine gloriae tuae deposuisti adversarios tuos; misisti iram tuam, quae devoravit eos sicut stipulam.
02O||15||8||19280	Et in spiritu furoris tui congregatae sunt aquae; stetit ut agger unda fluens, coagulatae sunt abyssi in medio mari.
02O||15||9||19290	Dixit inimicus: "Persequar, comprehendam, dividam spolia, implebitur anima mea; evaginabo gladium meum, interficiet eos manus mea!".
02O||15||10||19300	Flavit spiritus tuus, et operuit eos mare; submersi sunt quasi plumbum in aquis vehementibus.
02O||15||11||19310	Quis similis tui in diis, Domine? Quis similis tui, magnificus in sanctitate, terribilis atque laudabilis, faciens mirabilia?
02O||15||12||19320	Extendisti manum tuam, devoravit eos terra.
02O||15||13||19330	Dux fuisti in misericordia tua populo, quem redemisti, et portasti eum in fortitudine tua ad habitaculum sanctum tuum.
02O||15||14||19340	Attenderunt populi et commoti sunt, dolores obtinuerunt habitatores Philisthaeae.
02O||15||15||19350	Tunc conturbati sunt principes Edom, potentes Moab obtinuit tremor, obriguerunt omnes habitatores Chanaan.
02O||15||16||19360	Irruit super eos formido et pavor; in magnitudine brachii tui fiunt immobiles quasi lapis, donec pertranseat populus tuus, Domine, donec pertranseat populus tuus iste, quem possedisti.
02O||15||17||19370	Introduces eos et plantabis in monte hereditatis tuae, firmissimo habitaculo tuo, quod operatus es, Domine, sanctuario, Domine, quod firmaverunt manus tuae.
02O||15||18||19380	Dominus regnabit in aeternum et ultra! ”.
02O||15||19||19390	Ingressi sunt enim equi pharaonis cum curribus et equitibus eius in mare, et reduxit super eos Dominus aquas maris; filii autem Israel ambu laverunt per siccum in medio eius. 
02O||15||20||19400	Sumpsit ergo Maria prophetissa soror Aaron tympanum in manu sua; egressaeque sunt omnes mulieres post eam cum tympanis et choris, 
02O||15||21||19410	quibus praecinebat dicens: “ Cantemus Domino, gloriose enim magnificatus est: equum et ascensorem eius deiecit in mare! ”.
02O||15||22||19420	Tulit autem Moyses Israel de mari Rubro, et egressi sunt in desertum Sur; ambulaveruntque tribus diebus per solitudinem et non inveniebant aquam. 
02O||15||23||19430	Et venerunt in Mara nec poterant bibere aquas de Mara, eo quod essent amarae; unde vocatum est nomen eius Mara (id est Amaritudo). 
02O||15||24||19440	Et murmuravit populus contra Moysen dicens: “ Quid bibemus? ”. 
02O||15||25||19450	At ille clamavit ad Dominum, qui ostendit ei lignum; quod cum misisset in aquas, in dulcedinem versae sunt. Ibi constituit ei praecepta atque iudicia et ibi tentavit eum 
02O||15||26||19460	dicens: “ Si audieris vocem Domini Dei tui et, quod rectum est coram eo, feceris et oboedieris mandatis eius custodierisque omnia praecepta illius, cunctum languorem, quem posui in Aegypto, non inducam super te: Ego enim Dominus sanator tuus ”.
02O||15||27||19470	Venerunt autem in Elim, ubi erant duodecim fontes aquarum et septuaginta palmae; et castrametati sunt iuxta aquas.
02O||16||1||19480	Profectique sunt de Elim, et venit omnis congregatio filio rum Israel in desertum Sin, quod est inter Elim et Sinai, quinto decimo die mensis secundi postquam egressi sunt de terra Aegypti.
02O||16||2||19490	Et murmuravit omnis congregatio filiorum Israel contra Moysen et Aaron in solitudine, 
02O||16||3||19500	dixeruntque filii Israel ad eos: “ Utinam mortui essemus per manum Domini in terra Aegypti, quando sedebamus super ollas carnium et comedebamus panem in saturitate. Cur eduxistis nos in desertum istud, ut occideretis omnem coetum fame? ”.
02O||16||4||19510	Dixit autem Dominus ad Moysen: “ Ecce ego pluam vobis panes de caelo; egrediatur populus et colligat, quae sufficiunt per singulos dies, ut tentem eum, utrum ambulet in lege mea an non. 
02O||16||5||19520	Die autem sexta parabunt quod intulerint, et duplum erit quam colligere solebant per singulos dies ”.
02O||16||6||19530	Dixeruntque Moyses et Aaron ad omnes filios Israel: “ Vespere scietis quod Dominus eduxerit vos de terra Aegypti;
02O||16||7||19540	et mane videbitis gloriam Domini. Audivit enim murmur vestrum contra Dominum. Nos vero quid sumus, quia mussitatis contra nos? ”.
02O||16||8||19550	Et ait Moyses: “ Dabit Dominus vobis vespere carnes edere et mane panes in saturitate, eo quod audierit murmurationes vestras, quibus murmurati estis contra eum. Nos enim quid sumus? Nec contra nos est murmur vestrum, sed contra Dominum ”.
02O||16||9||19560	Dixitque Moyses ad Aaron: “ Dic universae congregationi filiorum Israel: Accedite coram Domino; audivit enim murmur ve strum ”. 
02O||16||10||19570	Cumque loqueretur Aaron ad omnem coetum filiorum Israel, respexerunt ad solitudinem, et ecce gloria Domini apparuit in nube. 
02O||16||11||19580	Locutus est autem Dominus ad Moysen dicens: 
02O||16||12||19590	“ Audivi murmurationes filiorum Israel. Loquere ad eos: Vespere comedetis carnes et mane saturabimini panibus scietisque quod ego sum Dominus Deus vester ”.
02O||16||13||19600	Factum est ergo vespere, et ascendens coturnix operuit castra; mane quoque ros iacuit per circuitum castrorum.
02O||16||14||19610	Cumque operuisset superficiem deserti, apparuit minutum et squamatum in similitudinem pruinae super terram. 
02O||16||15||19620	Quod cum vidissent filii Israel, dixerunt ad invicem: “ Manhu? ” (quod significat: “ Quid est hoc? ”). Ignorabant enim quid esset. Quibus ait Moyses: “ Iste est panis, quem dedit Dominus vobis ad vescendum. 
02O||16||16||19630	Hic est sermo, quem praecepit Dominus: "Colligat ex eo unusquisque quantum sufficiat ad vescendum; gomor per singula capita iuxta numerum animarum vestrarum, quae habitant in tabernaculo, sic tolletis" ”. 
02O||16||17||19640	Feceruntque ita filii Israel; et collegerunt alius plus, alius minus. 
02O||16||18||19650	Et mensi sunt ad mensuram gomor; nec qui plus collegerat, habuit amplius, nec qui minus paraverat, repperit minus, sed singuli, iuxta id quod edere poterant, congregaverunt.
02O||16||19||19660	Dixitque Moyses ad eos: “ Nullus relinquat ex eo in mane ”. 
02O||16||20||19670	Qui non audierunt eum, sed dimiserunt quidam ex eis usque mane, et scatere coepit vermibus atque computruit; et iratus est contra eos Moyses. 
02O||16||21||19680	Colligebant autem mane singuli, quantum sufficere poterat ad vescendum; cumque incaluisset sol, liquefiebat.
02O||16||22||19690	In die autem sexta collegerunt cibos duplices, id est duo gomor per singulos homines. Venerunt autem omnes principes congregationis et narraverunt Moysi. 
02O||16||23||19700	Qui ait eis: “ Hoc est quod locutus est Dominus: Requies, sabbatum sanctum Domino cras; quodcumque torrendum est, torrete et, quae coquenda sunt, coquite; quidquid autem reliquum fuerit, reponite usque in mane ”. 
02O||16||24||19710	Feceruntque ita, ut praeceperat Moyses, et non computruit, neque vermis inventus est in eo. 
02O||16||25||19720	Dixitque Moyses: “ Comedite illud hodie, quia sabbatum est Domino; non invenietur hodie in agro. 
02O||16||26||19730	Sex diebus colligite; in die autem septimo sabbatum est Domino, idcirco non invenietur in eo ”.
02O||16||27||19740	Venitque septima dies; et egressi de populo, ut colligerent, non invenerunt. 
02O||16||28||19750	Dixit autem Dominus ad Moysen: “ Usquequo non vultis custodire mandata mea et legem meam? 
02O||16||29||19760	Videte quod Dominus dederit vobis sabbatum et propter hoc die sexta tribuit vobis cibos duplices; maneat unusquisque apud semetipsum, nullus egrediatur de loco suo die septimo ”. 
02O||16||30||19770	Et sabbatizavit populus die septimo.
02O||16||31||19780	Appellavitque domus Israel nomen eius Man: quod erat quasi semen coriandri album, gustusque eius quasi similae cum melle.
02O||16||32||19790	Dixit autem Moyses: “ Iste est sermo, quem praecepit Dominus: "Imple gomor ex eo, et custodiatur in generationes vestras, ut noverint panem, quo alui vos in solitudine, quando educti estis de terra Aegypti" ”. 
02O||16||33||19800	Dixitque Moyses ad Aaron: “ Sume vas unum et mitte ibi man, quantum potest capere gomor; et repone coram Domino ad servandum in generationes vestras ”. 
02O||16||34||19810	Sicut praecepit Dominus Moysi, posuit illud Aaron coram testimonio reservandum.
02O||16||35||19820	Filii autem Israel comederunt man quadraginta annis, donec venirent in terram habitabilem; hoc cibo aliti sunt, usquequo tangerent fines terrae Chanaan. 
02O||16||36||19830	Gomor autem decima pars est ephi.
02O||17||1||19840	Igitur profecta omnis congregatio filiorum Israel de deserto Sin per mansiones suas iuxta sermonem Domini, castrametati sunt in Raphidim, ubi non erat aqua ad bibendum populo. 
02O||17||2||19850	Qui iurgatus contra Moysen ait: “ Da nobis aquam, ut bibamus ”. Quibus respondit Moyses: “ Quid iurgamini contra me? Cur tentatis Dominum? ”. 
02O||17||3||19860	Sitivit ergo ibi populus prae aquae penuria et murmuravit contra Moysen dicens: “ Cur fecisti nos exire de Aegypto, ut occideres nos et liberos nostros ac iumenta siti? ”. 
02O||17||4||19870	Clamavit autem Moyses ad Dominum dicens: “ Quid faciam populo huic? Adhuc paululum et lapidabunt me ”. 
02O||17||5||19880	Et ait Dominus ad Moysen: “ Antecede populum et sume tecum de senioribus Israel, et virgam, qua percussisti fluvium, tolle in manu tua et vade. 
02O||17||6||19890	En ego stabo coram te ibi super petram Horeb; percutiesque petram, et exibit ex ea aqua, ut bibat populus ”. Fecit Moyses ita coram senioribus Israel. 
02O||17||7||19900	Et vocavit nomen loci illius Massa et Meriba, propter iurgium filiorum Israel et quia tentaverunt Dominum dicentes: “ Estne Dominus in nobis an non? ”.
02O||17||8||19910	Venit autem Amalec et pugnabat contra Israel in Raphidim. 
02O||17||9||19920	Dixitque Moyses ad Iosue: “ Elige nobis viros et egressus pugna contra Amalec; cras ego stabo in vertice collis habens virgam Dei in manu mea ”. 
02O||17||10||19930	Fecit Iosue, ut locutus erat ei Moyses, et pugnavit contra Amalec; Moyses autem et Aaron et Hur ascenderunt super verticem collis. 
02O||17||11||19940	Cumque levaret Moyses manus, vincebat Israel; sin autem remisisset, superabat Amalec. 
02O||17||12||19950	Manus autem Moysi erant graves; sumentes igitur lapidem posuerunt subter eum, in quo sedit; Aaron autem et Hur sustentabant manus eius ex utraque parte. Et factum est ut manus eius non lassarentur usque ad occasum solis. 
02O||17||13||19960	Vicitque Iosue Amalec et populum eius in ore gladii. 
02O||17||14||19970	Dixit autem Dominus ad Moysen: “ Scribe hoc ob monumentum in libro et trade auribus Iosue; delebo enim memoriam Amalec sub caelo ”. 
02O||17||15||19980	Aedificavitque Moyses altare et vocavit nomen eius Dominus Nissi (Dominus vexillum meum) 
02O||17||16||19990	dicens: “ Quia manus contra solium Domini: bellum Domino erit contra Amalec a generatione in generationem ”.
02O||18||1||20000	Cumque audisset Iethro sacerdos Madian socer Moysi omnia, quae fecerat Deus Moysi et Israel populo suo, eo quod eduxisset Dominus Israel de Aegypto, 
02O||18||2||20010	tulit Sephoram uxorem Moysi, quam remiserat, 
02O||18||3||20020	et duos filios eius, quorum unus vocabatur Gersam, dicente patre: “ Advena fui in terra aliena ”, 
02O||18||4||20030	alter vero Eliezer: “ Deus enim, ait, patris mei adiutor meus, et eruit me de gladio pharaonis ”. 
02O||18||5||20040	Venit ergo Iethro socer Moysi et filii eius et uxor eius ad Moysen in desertum, ubi erat castrametatus iuxta montem Dei; 
02O||18||6||20050	et mandavit Moysi dicens: “ Ego socer tuus Iethro venio ad te et uxor tua et duo filii tui cum ea ”.
02O||18||7||20060	Qui egressus in occursum soceri sui adoravit et osculatus est eum, salutaveruntque se mutuo verbis pacificis. Cumque intrasset tabernaculum, 
02O||18||8||20070	narravit Moyses socero suo cuncta, quae fecerat Dominus pharaoni et Aegyptiis propter Israel, universumque laborem, qui accidisset eis in itinere, et quod liberaverat eos Dominus. 
02O||18||9||20080	Laetatusque est Iethro super omnibus bonis, quae fecerat Dominus Israel, eo quod eruisset eum de manu Aegyptiorum, 
02O||18||10||20090	et ait: “ Benedictus Dominus, qui liberavit vos de manu Aegyptiorum et de manu pharaonis. 
02O||18||11||20100	Nunc cognovi quia magnus Dominus super omnes deos, eo quod eruerit populum de manu Aegyptiorum, qui superbe egerunt contra illos ”. 
02O||18||12||20110	Obtulit ergo Iethro socer Moysi holocausta et hostias Deo; veneruntque Aaron et omnes seniores Israel, ut comederent panem cum eo coram Deo.
02O||18||13||20120	Altero autem die sedit Moyses, ut iudicaret populum, qui assistebat Moysi de mane usque ad vesperam. 
02O||18||14||20130	Quod cum vidisset socer eius, omnia scilicet, quae agebat in populo, ait: “ Quid est hoc, quod facis in plebe? Cur solus sedes, et omnis populus praestolatur de mane usque ad vesperam? ”. 
02O||18||15||20140	Cui respondit Moyses: “ Venit ad me populus quaerens sententiam Dei. 
02O||18||16||20150	Cumque acciderit eis aliqua disceptatio, veniunt ad me, ut iudicem inter eos et ostendam praecepta Dei et leges eius ”. 
02O||18||17||20160	At ille: “ Non bonam, inquit, rem facis. 
02O||18||18||20170	Consumeris et tu et populus iste, qui tecum est. Ultra vires tuas est negotium; solus illud non poteris sustinere. 
02O||18||19||20180	Sed audi verba mea atque consilia, et erit Deus tecum: Esto tu populo in his, quae ad Deum pertinent, ut referas causas ad Deum 
02O||18||20||20190	ostendasque populo praecepta et leges viamque, per quam ingredi debeant, et opus, quod facere debeant. 
02O||18||21||20200	Provide autem de omni plebe viros strenuos et timentes Deum, in quibus sit veritas, et qui oderint avaritiam, et constitue ex eis tribunos et centuriones et quinquagenarios et decanos, 
02O||18||22||20210	qui iudicent populum omni tempore. Quidquid autem maius fuerit, referant ad te, et ipsi minora tantummodo iudicent; leviusque sit tibi, partito cum aliis onere. 
02O||18||23||20220	Si hoc feceris, implebis imperium Dei et praecepta eius poteris sustentare, et omnis hic populus revertetur ad loca sua cum pace ”.
02O||18||24||20230	Quibus auditis, Moyses fecit omnia, quae ille suggesserat; 
02O||18||25||20240	et, electis viris strenuis de cuncto Israel, constituit eos principes populi, tribunos et centuriones et quinquagenarios et decanos, 
02O||18||26||20250	qui iudicabant plebem omni tempore. Quidquid autem gravius erat, referebant ad eum, faciliora tantummodo iudicantes. 
02O||18||27||20260	Dimisitque socerum suum, qui reversus abiit in terram suam.
02O||19||1||20270	Mense tertio egressionis Israel de terra Aegypti, in die hac venerunt in solitudinem Sinai. 
02O||19||2||20280	Nam profecti de Raphidim et pervenientes usque in desertum Sinai, castrametati sunt in eodem loco,ibique Israel fixit tentoria e regione montis.
02O||19||3||20290	Moyses autem ascendit ad Deum, vocavitque eum Dominus de monte et ait: “ Haec dices domui Iacob et annuntiabis filiis Israel:
02O||19||4||20300	Vos ipsi vidistis, quae fecerim Aegyptiis, quomodo portaverim vos super alas aquilarum et adduxerim ad me.
02O||19||5||20310	Si ergo audieritis vocem meam et custodieritis pactum meum, eritis mihi in peculium de cunctis populis; mea est enim omnis terra.
02O||19||6||20320	Et vos eritis mihi regnum sacerdotum et gens sancta. Haec sunt verba, quae loqueris ad filios Israel ”.
02O||19||7||20330	Venit Moyses et, convocatis maioribus natu populi, exposuit omnes sermones, quos mandaverat Dominus. 
02O||19||8||20340	Responditque universus populus simul: “ Cuncta, quae locutus est Dominus, faciemus ”. Cumque rettulisset Moyses verba populi ad Dominum, 
02O||19||9||20350	ait ei Dominus: “ Ecce ego veniam ad te in caligine nubis, ut audiat me populus loquentem ad te et tibi quoque credat in perpetuum ”. Nuntiavit ergo Moyses verba populi ad Dominum, 
02O||19||10||20360	qui dixit ei: “ Vade ad populum et sanctifica illos hodie et cras; laventque vestimenta sua 
02O||19||11||20370	et sint parati in diem tertium. In die enim tertio descendet Dominus coram omni plebe super montem Sinai. 
02O||19||12||20380	Constituesque terminos populo per circuitum et dices: Cavete, ne ascendatis in montem nec tangatis fines illius; omnis, qui tetigerit montem, morte morietur. 
02O||19||13||20390	Manus non tanget eum, sed lapidibus opprimetur aut confodietur iaculis; sive iumentum fuerit, sive homo, non vivet. Cum coeperit clangere bucina, tunc ascendant in montem ”. 
02O||19||14||20400	Descenditque Moyses de monte ad populum et sanctificavit eum; cumque lavissent vestimenta sua, 
02O||19||15||20410	ait ad eos: “ Estote parati in diem tertium; ne appropinquetis uxoribus vestris ”.
02O||19||16||20420	Iamque advenerat tertius dies, et mane inclaruerat; et ecce coeperunt audiri tonitrua ac micare fulgura et nubes densissima operire montem, clangorque bucinae vehementius perstrepebat; et timuit populus, qui erat in castris. 
02O||19||17||20430	Cumque eduxisset eos Moyses in occursum Dei de loco castrorum, steterunt ad radices montis. 
02O||19||18||20440	Totus autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace. Et tremuit omnis mons vehementer. 
02O||19||19||20450	Et sonitus bucinae paulatim crescebat in maius; Moyses loquebatur, et Deus respondebat ei cum voce.
02O||19||20||20460	Descenditque Dominus super montem Sinai in ipso montis vertice et vocavit Moysen in cacumen eius. Quo cum ascendisset, 
02O||19||21||20470	dixit ad eum: “ Descende et contestare populum, ne velit transcendere terminos ad videndum Dominum, et pereat ex eis plurima multitudo. 
02O||19||22||20480	Sacerdotes quoque, qui accedunt ad Dominum, sanctificentur, ne percutiat eos ”. 
02O||19||23||20490	Dixitque Moyses ad Dominum: “ Non poterit vulgus ascendere in montem Sinai, tu enim testificatus es et iussisti dicens: "Pone terminos circa montem et sanctifica illum" ”. 
02O||19||24||20500	Cui ait Dominus: “ Vade, descende; ascendesque tu et Aaron tecum, sacerdotes autem et populus ne transeant terminos nec ascendant ad Dominum, ne interficiat illos ”. 
02O||19||25||20510	Descenditque Moyses ad populum et omnia narravit eis.
02O||20||1||20520	Locutusque est Deus cunctos sermones hos:
02O||20||2||20530	“ Ego sum Dominus Deus tuus, qui eduxi te de terra Aegypti, de domo servitutis.
02O||20||3||20540	Non habebis deos alienos coram me. 
02O||20||4||20550	Non facies tibi sculptile neque omnem similitudinem eorum, quae sunt in caelo desuper et quae in terra deorsum et quae in aquis sub terra. 
02O||20||5||20560	Non adorabis ea neque coles, quia ego sum Dominus Deus tuus, Deus zelotes, visitans iniquitatem patrum in filiis in tertiam et quartam generationem eorum, qui oderunt me, 
02O||20||6||20570	et faciens misericordiam in milia his, qui diligunt me et custodiunt praecepta mea.
02O||20||7||20580	Non assumes nomen Domini Dei tui in vanum, nec enim habebit insontem Dominus eum, qui assumpserit nomen Domini Dei sui frustra.
02O||20||8||20590	Memento, ut diem sabbati sanctifices. 
02O||20||9||20600	Sex diebus operaberis et facies omnia opera tua; 
02O||20||10||20610	septimus autem dies sabbatum Domino Deo tuo est; non facies omne opus tu et filius tuus et filia tua, servus tuus et ancilla tua, iumentum tuum et advena, qui est intra portas tuas. 
02O||20||11||20620	Sex enim diebus fecit Dominus caelum et terram et mare et omnia, quae in eis sunt, et requievit in die septimo; idcirco benedixit Dominus diei sabbati et sanctificavit eum.
02O||20||12||20630	Honora patrem tuum et matrem tuam, ut sis longaevus super terram, quam Dominus Deus tuus dabit tibi.
02O||20||13||20640	Non occides.
02O||20||14||20650	Non moechaberis.
02O||20||15||20660	Non furtum facies.
02O||20||16||20670	Non loqueris contra proximum tuum falsum testimonium.
02O||20||17||20680	Non concupisces domum proximi tui: non desiderabis uxorem eius, non servum, non ancillam, non bovem, non asinum nec omnia, quae illius sunt ”.
02O||20||18||20690	Cunctus autem populus videbat voces et lampades et sonitum bucinae montemque fumantem; et perterriti ac pavore concussi steterunt procul 
02O||20||19||20700	dicentes Moysi: “ Loquere tu nobis, et audiemus; non loquatur nobis Deus, ne moriamur ”. 
02O||20||20||20710	Et ait Moyses ad populum: “ Nolite timere; ut enim probaret vos, venit Deus, et ut timor illius esset in vobis, ne peccaretis ”. 
02O||20||21||20720	Stetitque populus de longe; Moyses autem accessit ad caliginem, in qua erat Deus.
02O||20||22||20730	Dixit praeterea Dominus ad Moysen: “ Haec dices filiis Israel: Vos vidistis quod de caelo locutus sim vobis. 
02O||20||23||20740	Non facietis praeter me deos argenteos nec deos aureos facietis vobis. 
02O||20||24||20750	Altare de terra facietis mihi et offeretis super eo holocausta et pacifica vestra, oves vestras et boves; in omni loco, in quo memoriam fecero nominis mei, veniam ad te et benedicam tibi. 
02O||20||25||20760	Quod si altare lapideum feceris mihi, non aedificabis illud de sectis lapidibus; si enim levaveris cultrum super eo, polluetur. 
02O||20||26||20770	Non ascendes per gradus ad altare meum, ne reveletur turpitudo tua.
02O||21||1||20780	Haec sunt iudicia, quae propones eis:
02O||21||2||20790	Si emeris servum Hebraeum, sex annis serviet tibi; in septimo egredietur liber gratis. 
02O||21||3||20800	Si solus intraverit, solus exeat; si habens uxorem, et uxor egredietur simul. 
02O||21||4||20810	Sin autem dominus dederit illi uxorem, et pepererit filios et filias, mulier et liberi eius erunt domini sui; ipse vero exibit solus. 
02O||21||5||20820	Quod si dixerit servus: "Diligo dominum meum et uxorem ac liberos, non egrediar liber", 
02O||21||6||20830	afferet eum dominus ad Deum et applicabit eum ad ostium vel postes perforabitque aurem eius subula; et erit ei servus in saeculum.
02O||21||7||20840	Si quis vendiderit filiam suam in famulam, non egredietur sicut servi exire consueverunt. 
02O||21||8||20850	Si displicuerit oculis domini sui, cui tradita fuerat, faciat eam redimi; populo autem alieno vendendi non habebit potestatem, quia fraudavit eam. 
02O||21||9||20860	Sin autem filio suo desponderit eam, iuxta morem filiarum faciet illi. 
02O||21||10||20870	Quod si alteram sibi acceperit, cibum et vestimentum et concubitum non negabit. 
02O||21||11||20880	Si tria ista non fecerit ei, egredietur gratis absque pretio.
02O||21||12||20890	Qui percusserit hominem, et ille mortuus fuerit, morte moriatur. 
02O||21||13||20900	Qui autem non est insidiatus, sed Deus illum tradidit in manus eius, constituam tibi locum, in quem fugere debeat. 
02O||21||14||20910	Si quis de industria occiderit proximum suum et per insidias, ab altari meo evelles eum, ut moriatur.
02O||21||15||20920	Qui percusserit patrem suum aut matrem, morte moriatur.
02O||21||16||20930	Qui furatus fuerit hominem sive vendiderit eum sive inventus fuerit in manu eius, morte moriatur.
02O||21||17||20940	Qui maledixerit patri suo vel matri, morte moriatur.
02O||21||18||20950	Si rixati fuerint viri, et percusserit alter proximum suum lapide vel pugno, et ille mortuus non fuerit, sed iacuerit in lectulo, 
02O||21||19||20960	si surrexerit et ambulaverit foris super baculum suum, impunitus erit, qui percusserit, ita tamen, ut operas eius deperditas et impensas pro medela restituat.
02O||21||20||20970	Qui percusserit servum suum vel ancillam virga, et mortui fuerint in manibus eius, ultioni subiacetur. 
02O||21||21||20980	Sin autem uno die vel duobus supervixerit, non subiacebit poenae, quia pecunia illius est.
02O||21||22||20990	Si rixati fuerint viri, et percusserit quis mulierem praegnantem et abortivum quidem fecerit, sed aliud quid adversi non acciderit, subiacebit damno, quantum maritus mulieris expetierit, et arbitri iudicaverint. 
02O||21||23||21000	Sin autem quid adversi acciderit, reddet animam pro anima, 
02O||21||24||21010	oculum pro oculo, dentem pro dente, manum pro manu, pedem pro pede, 
02O||21||25||21020	adustionem pro adustione, vulnus pro vulnere, livorem pro livore. 
02O||21||26||21030	Si percusserit quispiam oculum servi sui aut ancillae et luscos eos fecerit, dimittet eos liberos pro oculo. 
02O||21||27||21040	Dentem quoque si excusserit servo vel ancillae suae, dimittet eos liberos pro dente.
02O||21||28||21050	Si bos cornu percusserit virum aut mulierem, et mortui fuerint, lapidibus obruetur, et non comedentur carnes eius; dominus autem bovis innocens erit. 
02O||21||29||21060	Quod si bos cornupeta fuerit ab heri et nudiustertius, et contestati sunt dominum eius, nec recluserit eum, occideritque virum aut mulierem: et bos lapidibus obruetur, et dominum illius occident. 
02O||21||30||21070	Quod si pretium ei fuerit impositum, dabit pro anima sua, quidquid fuerit postulatus. 
02O||21||31||21080	Filium quoque vel filiam si cornu percusserit, simili sententiae subiacebit. 
02O||21||32||21090	Si servum vel ancillam invaserit, triginta siclos argenti dabit domino; bos vero lapidibus opprimetur.
02O||21||33||21100	Si quis aperuerit cisternam vel foderit et non operuerit eam, cedideritque bos vel asinus in eam, 
02O||21||34||21110	dominus cisternae reddet pretium iumentorum; quod autem mortuum est, ipsius erit.
02O||21||35||21120	Si bos alienus bovem alterius vulneraverit, et ille mortuus fuerit, vendent bovem vivum et divident pretium; cadaver autem mortui inter se dispertient. 
02O||21||36||21130	Sin autem notum erat quod bos cornupeta esset ab heri et nudiustertius, et non custodivit eum dominus suus, reddet bovem pro bove et cadaver integrum accipiet. 
02O||21||37||21140	Si quis furatus fuerit bovem aut ovem et occiderit vel vendiderit, quinque boves pro uno bove restituet et quattuor oves pro una ove.
02O||22||1||21150	Si effringens fur domum sive suffodiens fuerit inventus et, accepto vulnere, mortuus fuerit, percussor non erit reus sanguinis. 
02O||22||2||21160	Quod si orto sole hoc fecerit, erit reus sanguinis. Fur plene restituet. Si non habuerit, quod reddat, venumdabitur pro furto. 
02O||22||3||21170	Si inventum fuerit apud eum, quod furatus est, vivens sive bos sive asinus sive ovis, duplum restituet.
02O||22||4||21180	Si quispiam depasci permiserit agrum vel vineam et dimiserit iumentum suum, ut depascatur agrum alienum, restituet plene ex agro suo secundum fruges eius; si autem totum agrum depastum fuerit, quidquid optimum habuerit in agro suo vel in vinea, restituet.
02O||22||5||21190	Si egressus ignis invenerit spinas et comprehenderit acervos frugum sive stantes segetes sive agrum, reddet damnum, qui ignem succenderit.
02O||22||6||21200	Si quis commendaverit amico pecuniam aut vasa in custodiam, et ab eo, qui susceperat, furto ablata fuerint, si invenitur fur, duplum reddet. 
02O||22||7||21210	Si latet fur, dominus domus applicabitur ad Deum et iurabit quod non extenderit manum in rem proximi sui.
02O||22||8||21220	In omni causa fraudis tam de bove quam de asino et ove ac vestimento et, quidquid damnum inferre potest, si quis dixerit: “ Hoc est! ”, ad Deum utriusque causa perveniet, et, quem Deus condemnaverit, duplum restituet proximo suo.
02O||22||9||21230	Si quis commendaverit proximo suo asinum, bovem, ovem vel omne iumentum ad custodiam, et mortuum fuerit aut fractum vel captum ab hostibus, nullusque hoc viderit, 
02O||22||10||21240	iusiurandum per Dominum erit in medio quod non extenderit manum ad rem proximi sui; suscipietque dominus iuramentum, et ille reddere non cogetur. 
02O||22||11||21250	Quod si furto ablatum fuerit, restituet damnum domino; 
02O||22||12||21260	si dilaceratum a bestia, deferat, quod occisum est, in testimonium et non restituet.
02O||22||13||21270	Qui a proximo suo quidquam horum mutuo postulaverit, et fractum aut mortuum fuerit, domino non praesente, reddere compelletur. 
02O||22||14||21280	Quod si impraesentiarum dominus fuerit, non restituet. Si mercennarius est, venit in mercedem operis sui.
02O||22||15||21290	Si seduxerit quis virginem necdum desponsatam dormieritque cum ea, pretio acquiret eam sibi uxorem. 
02O||22||16||21300	Si pater virginis eam dare noluerit, appendet ei pecuniam iuxta pretium pro virginibus dandum.
02O||22||17||21310	Maleficam non patieris vivere.
02O||22||18||21320	Qui coierit cum iumento, morte moriatur.
02O||22||19||21330	Qui immolat diis, occidetur, praeter Domino soli.
02O||22||20||21340	Advenam non opprimes neque affliges eum; advenae enim et ipsi fuistis in terra Aegypti.
02O||22||21||21350	Viduae et pupillo non nocebitis. 
02O||22||22||21360	Si laeseritis eos, vociferabuntur ad me, et ego audiam clamorem eorum; 
02O||22||23||21370	et indignabitur furor meus, percutiamque vos gladio, et erunt uxores vestrae viduae et filii vestri pupilli.
02O||22||24||21380	Si pecuniam mutuam dederis in populo meo pauperi, qui habitat tecum, non eris ei quasi creditor; non imponetis ei usuram.
02O||22||25||21390	Si pignus a proximo tuo acceperis pallium, ante solis occasum reddes ei; 
02O||22||26||21400	ipsum enim est solum, quo operitur, indumentum carnis eius, nec habet aliud, in quo dormiat; si clamaverit ad me, exaudiam eum, quia misericors sum.
02O||22||27||21410	Deo non detrahes et principi populi tui non maledices.
02O||22||28||21420	Abundantiam areae tuae et torcularis tui non tardabis reddere. Primogenitum filiorum tuorum dabis mihi.
02O||22||29||21430	De bobus quoque et ovibus similiter facies: septem diebus sit cum matre sua, die octavo reddes illum mihi.
02O||22||30||21440	Viri sancti eritis mihi; carnem animalis in agro dilacerati non comedetis, sed proicietis canibus.
02O||23||1||21450	Non suscipies famam falsam nec iunges manum tuam cum impio, ut dicas falsum testimonium.
02O||23||2||21460	Non sequeris turbam ad faciendum malum; nec in iudicio plurimorum acquiesces sententiae, ut a vero devies.
02O||23||3||21470	Pauperis quoque non misereberis in iudicio.
02O||23||4||21480	Si occurreris bovi inimici tui aut asino erranti, reduc ad eum.
02O||23||5||21490	Si videris asinum odientis te iacere sub onere suo, non pertransibis, sed sublevabis cum eo.
02O||23||6||21500	Non pervertes iudicium pauperis in lite eius.
02O||23||7||21510	Mendacium fugies. Insontem et iustum non occides, quia aversor impium.
02O||23||8||21520	Nec accipies munera, quae excaecant etiam prudentes et subvertunt verba iustorum.
02O||23||9||21530	Peregrinum non opprimes; scitis enim advenarum animas, quia et ipsi peregrini fuistis in terra Aegypti.
02O||23||10||21540	Sex annis seminabis terram tuam et congregabis fruges eius. 
02O||23||11||21550	Anno autem septimo dimittes eam et requiescere facies, ut comedant pauperes populi tui; et quidquid reliquum fuerit, edant bestiae agri. Ita facies in vinea et in oliveto tuo.
02O||23||12||21560	Sex diebus operaberis; septima die cessabis, ut requiescat bos et asinus tuus, et refrigeretur filius ancillae tuae et advena.
02O||23||13||21570	Omnia, quae dixi vobis, custodite, et nomen externorum deorum non invocabitis, neque audietur ex ore tuo.
02O||23||14||21580	Tribus vicibus per singulos annos mihi festa celebrabitis.
02O||23||15||21590	Sollemnitatem Azymorum custodies: septem diebus comedes azyma, sicut praecepi tibi, tempore statuto mensis Abib, quando egressus es de Aegypto. Non apparebis in conspectu meo vacuus.
02O||23||16||21600	Et sollemnitatem Messis primitivorum operis tui, quaecumque seminaveris in agro; sollemnitatem quoque Collectae in exitu anni, quando congregaveris omnes fruges tuas de agro.
02O||23||17||21610	Ter in anno apparebit omne masculinum tuum coram Domino Deo.
02O||23||18||21620	Non immolabis super fermento sanguinem victimae meae, nec remanebit adeps sollemnitatis meae usque mane.
02O||23||19||21630	Primitias primarum frugum terrae tuae deferes in domum Domini Dei tui. Non coques haedum in lacte matris suae.
02O||23||20||21640	Ecce ego mittam angelum, qui praecedat te et custodiat in via et introducat ad locum, quem paravi. 
02O||23||21||21650	Observa eum et audi vocem eius nec contemnendum putes; quia non dimittet, cum peccaveritis, quia est nomen meum in illo. 
02O||23||22||21660	Quod si audieris vocem eius et feceris omnia, quae loquor, inimicus ero inimicis tuis et affligam affligentes te.
02O||23||23||21670	Praecedet enim te angelus meus et introducet te ad Amorraeum et Hetthaeum et Pherezaeum Chananaeumque et Hevaeum et Iebusaeum, quos ego conteram. 
02O||23||24||21680	Non adorabis deos eorum nec coles eos; non facies secundum opera eorum, sed destrues eos et confringes lapides eorum.
02O||23||25||21690	Servietisque Domino Deo vestro, ut benedicam panibus tuis et aquis et auferam infirmitatem de medio tui. 
02O||23||26||21700	Non erit abortiens nec sterilis in terra tua; numerum dierum tuorum implebo.
02O||23||27||21710	Terrorem meum mittam in praecursum tuum et perturbabo omnem populum, ad quem ingre dieris; cunctorumque inimicorum tuorum coram te terga vertam 
02O||23||28||21720	emittens crabrones prius, qui fugabunt Hevaeum et Chananaeum et Hetthaeum, antequam introeas. 
02O||23||29||21730	Non eiciam eos a facie tua anno uno, ne terra in solitudinem redigatur, et multiplicentur contra te bestiae agri. 
02O||23||30||21740	Paulatim expellam eos de conspectu tuo, donec augearis et possideas terram. 
02O||23||31||21750	Ponam autem terminos tuos a mari Rubro usque ad mare Palaestinorum et a deserto usque ad Fluvium. Tradam manibus vestris habitatores terrae et eiciam eos de conspectu vestro. 
02O||23||32||21760	Non inibis cum eis foedus nec cum diis eorum. 
02O||23||33||21770	Non habitent in terra tua, ne peccare te faciant in me, si servieris diis eorum; quod tibi certo erit in scandalum ”.
02O||24||1||21780	Moysi quoque dixit: “ Ascende ad Dominum, tu et Aa ron, Nadab et Abiu et septuaginta senes ex Israel, et adorabitis procul. 
02O||24||2||21790	Solusque Moyses ascendet ad Dominum, et illi non appropinquabunt, nec populus ascendet cum eo ”.
02O||24||3||21800	Venit ergo Moyses et narravit plebi omnia verba Domini atque iudicia; responditque omnis populus una voce: “ Omnia verba Domini, quae locutus est, faciemus ”. 
02O||24||4||21810	Scripsit autem Moyses universos sermones Domini; et mane consurgens aedificavit altare ad radices montis et duodecim lapides per duodecim tribus Israel. 
02O||24||5||21820	Misitque iuvenes de filiis Israel, et obtulerunt holocausta; immolaveruntque victimas pacificas Domino vitulos. 
02O||24||6||21830	Tulit itaque Moyses dimidiam partem sanguinis et misit in crateras; partem autem residuam respersit super altare. 
02O||24||7||21840	Assumensque volumen foederis legit, audiente populo, qui dixerunt: “ Omnia, quae locutus est Dominus, faciemus et erimus oboedientes ”. 
02O||24||8||21850	Ille vero sumptum sanguinem respersit in populum et ait: “ Hic est sanguis foederis, quod pepigit Dominus vobiscum super cunctis sermonibus his ”.
02O||24||9||21860	Ascenderuntque Moyses et Aaron, Nadab et Abiu et septuaginta de senioribus Israel. 
02O||24||10||21870	Et viderunt Deum Israel, et sub pedibus eius quasi opus lapidis sapphirini et quasi ipsum caelum, cum serenum est. 
02O||24||11||21880	Nec in electos filiorum Israel misit manum suam; videruntque Deum et comederunt ac biberunt.
02O||24||12||21890	Dixit autem Dominus ad Moysen: “ Ascende ad me in montem et esto ibi; daboque tibi tabulas lapideas et legem ac mandata, quae scripsi, ut doceas eos ”. 
02O||24||13||21900	Surrexerunt Moyses et Iosue minister eius; ascendensque Moyses in montem Dei 
02O||24||14||21910	senioribus ait: “ Exspectate hic, donec revertamur ad vos. Habetis Aaron et Hur vobiscum; si quid natum fuerit quaestionis, referetis ad eos ”.
02O||24||15||21920	Cumque ascendisset Moyses in montem, operuit nubes montem; 
02O||24||16||21930	et habitavit gloria Domini super Sinai tegens illum nube sex diebus; septimo autem die vocavit eum de medio caliginis. 
02O||24||17||21940	Erat autem species gloriae Domini quasi ignis ardens super verticem montis in conspectu filiorum Israel. 
02O||24||18||21950	Ingressusque Moyses medium nebulae ascendit in montem; et fuit ibi quadraginta diebus et quadraginta noctibus.
02O||25||1||21960	Locutusque est Dominus ad Moysen dicens: 
02O||25||2||21970	“ Loquere filiis Israel, ut tollant mihi donaria; ab omni homine, qui offert ultroneus, accipietis ea. 
02O||25||3||21980	Haec sunt autem, quae accipere debetis: aurum et argentum et aes, 
02O||25||4||21990	hyacinthum et purpuram coccumque et byssum, pilos caprarum 
02O||25||5||22000	et pelles arietum rubricatas pellesque delphini et ligna acaciae, 
02O||25||6||22010	oleum ad luminaria concinnanda, aromata in unguentum et in thymiama boni odoris, 
02O||25||7||22020	lapides onychinos et gemmas ad ornandum ephod ac pectorale. 
02O||25||8||22030	Facientque mihi sanctuarium, et habitabo in medio eorum. 
02O||25||9||22040	Iuxta omnem similitudinem habitaculi, quam ostendam tibi, et omnium vasorum in cultum eius: sicque facietis illud.
02O||25||10||22050	Arcam de lignis acaciae compingent; cuius longitudo habeat duos semis cubitos, latitudo cubitum et dimidium, altitudo cubitum similiter ac semissem. 
02O||25||11||22060	Et deaurabis eam auro mundissimo intus et foris; faciesque supra coronam auream per circuitum 
02O||25||12||22070	et conflabis ei quattuor circulos aureos, quos pones in quattuor arcae pedibus: duo circuli sint in latere uno et duo in altero. 
02O||25||13||22080	Facies quoque vectes de lignis acaciae et operies eos auro; 
02O||25||14||22090	inducesque per circulos, qui sunt in arcae lateribus, ut portetur in eis; 
02O||25||15||22100	qui semper erunt in circulis nec umquam extrahentur ab eis. 
02O||25||16||22110	Ponesque in arcam testimonium, quod dabo tibi.
02O||25||17||22120	Facies et propitiatorium de auro mundissimo; duos cubitos et dimidium tenebit longitudo eius, et cubitum ac semissem latitudo. 
02O||25||18||22130	Duos quoque cherubim aureos et productiles facies ex utraque parte propitiatorii, 
02O||25||19||22140	cherub unus sit in latere uno et alter in altero; ex propitiatorio facies cherubim in utraque parte eius. 
02O||25||20||22150	Expandent alas sursum et operient alis suis propitiatorium; respicientque se mutuo, versis vultibus in propitiatorium, 
02O||25||21||22160	quo operienda est arca, in qua pones testimonium, quod dabo tibi. 
02O||25||22||22170	Et conveniam te ibi et loquar ad te supra propitiatorium de medio duorum cherubim, qui erunt super arcam testimonii, cuncta, quae mandabo per te filiis Israel.
02O||25||23||22180	Facies et mensam de lignis acaciae habentem duos cubitos longitudinis et in latitudine cubitum et in altitudine cubitum ac semissem. 
02O||25||24||22190	Et inaurabis eam auro purissimo; faciesque illi coronam auream per circuitum. 
02O||25||25||22200	Facies quoque ei limbum altum quattuor digitis per circuitum et super illum coronam auream. 
02O||25||26||22210	Quattuor quoque circulos aureos praeparabis et pones eos in quattuor angulis eiusdem mensae per singulos pedes. 
02O||25||27||22220	Iuxta limbum erunt circuli aurei, ut mittantur vectes per eos, et possit mensa portari. 
02O||25||28||22230	Ipsosque vectes facies de lignis acaciae et circumdabis auro, et per ipsos subvehitur mensa. 
02O||25||29||22240	Parabis et acetabula ac phialas, vasa et cyathos, in quibus offerenda sunt libamina, ex auro purissimo. 
02O||25||30||22250	Et pones super mensam panes propositionis in conspectu meo semper.
02O||25||31||22260	Facies et candelabrum ductile de auro mundissimo: basis et hastile eius, scyphi et sphaerulae ac flores in unum efformentur. 
02O||25||32||22270	Sex calami egredientur de lateribus, tres ex uno latere et tres ex altero. 
02O||25||33||22280	Tres scyphi quasi in nucis modum in calamo uno sphaerulaeque simul et flores; et tres similiter scyphi instar nucis in calamo altero sphaerulaeque simul et flores: hoc erit opus sex calamorum, qui producendi sunt de hastili. 
02O||25||34||22290	In ipso autem hastili candelabri erunt quattuor scyphi in nucis modum sphaerulaeque et flores. 
02O||25||35||22300	Singulae sphaerulae sub binis calamis per tria loca, qui simul sex fiunt, procedentes de hastili uno. 
02O||25||36||22310	Sphaerulae igitur et calami unum cum ipso erunt, totum ductile de auro purissimo. 
02O||25||37||22320	Facies et lucernas septem et pones eas super candelabrum, ut luceant in locum ex adverso. 
02O||25||38||22330	Emunctoria quoque et vasa, in quibus emuncta condantur, fient de auro purissimo. 
02O||25||39||22340	Omne pondus candelabri cum universis vasis suis habebit talentum auri purissimi. 
02O||25||40||22350	Inspice et fac secundum exemplar, quod tibi in monte monstratum est.
02O||26||1||22360	Habitaculum vero ita facies: decem cortinas de bysso re torta et hyacintho ac purpura coccoque cum cherubim opere polymito facies. 
02O||26||2||22370	Longitudo cortinae unius habebit viginti octo cubitos, latitudo quattuor cubitorum erit. Unius mensurae fient universae cortinae. 
02O||26||3||22380	Quinque cortinae sibi iungentur mutuo, et aliae quinque nexu simili cohaerebunt. 
02O||26||4||22390	Ansulas hyacinthinas in latere facies cortinae unius in extremitate iuncturae et similiter facies in latere cortinae extremae in iunctura altera. 
02O||26||5||22400	Quinquaginta ansulas facies in cortina una et quinquaginta ansulas facies in summitate cortinae, quae est in iunctura altera, ita insertas, ut ansa contra ansam veniat. 
02O||26||6||22410	Facies et quinquaginta fibulas aureas, quibus cortinarum vela iungenda sunt, ut unum habitaculum fiat.
02O||26||7||22420	Facies et saga cilicina undecim pro tabernaculo super habitaculum. 
02O||26||8||22430	Longitudo sagi unius habebit triginta cubitos et latitudo quattuor; aequa erit mensura sagorum omnium. 
02O||26||9||22440	E quibus quinque iunges seorsum et sex sibi mutuo copulabis, ita ut sextum sagum in fronte tecti duplices. 
02O||26||10||22450	Facies et quinquaginta ansas in ora sagi ultimi iuncturae unius et quinquaginta ansas in ora sagi iuncturae alterius. 
02O||26||11||22460	Facies et quinquaginta fibulas aeneas, quibus iungantur ansae, ut unum ex omnibus tabernaculum fiat. 
02O||26||12||22470	Quod autem superfuerit in sagis, quae parantur tecto, id est unum sagum, quod amplius est, ex medietate eius operies posteriora habitaculi; 
02O||26||13||22480	et cubitus ex una parte pendebit, et alter ex altera, qui plus est in longitudine sagorum tabernaculi utrumque latus habitaculi protegens.
02O||26||14||22490	Facies et operimentum aliud pro tabernaculo de pellibus arietum rubricatis et super hoc rursum aliud operimentum de pellibus delphini.
02O||26||15||22500	Facies et tabulas stantes habitaculi de lignis acaciae, 
02O||26||16||22510	quae singulae denos cubitos in longitudine habeant et in latitudine singulos ac semissem. 
02O||26||17||22520	In tabula una duo pedes fient, quibus tabula alteri tabulae conectatur; atque in hunc modum cunctae tabulae habitaculi parabuntur. 
02O||26||18||22530	Quarum viginti erunt in latere meridiano, quod vergit ad austrum; 
02O||26||19||22540	quibus quadraginta bases argenteas fundes, ut binae bases singulis pedibus singularum tabularum subiciantur. 
02O||26||20||22550	In latere quoque secundo habitaculi, quod vergit ad aquilonem, viginti tabulae erunt, 
02O||26||21||22560	quadraginta habentes bases argenteas; binae bases singulis tabulis supponentur. 
02O||26||22||22570	Ad occidentalem vero plagam in tergo habitaculi facies sex tabulas; 
02O||26||23||22580	et rursum alias duas, quae in angulis erigantur, post tergum habitaculi. 
02O||26||24||22590	Eruntque geminae a deorsum usque sursum in compaginem unam; ita erit duabus istis, pro duabus angulis erunt. 
02O||26||25||22600	Et erunt simul tabulae octo, bases earum argenteae sedecim, duabus basibus per unam tabulam supputatis.
02O||26||26||22610	Facies et vectes de lignis acaciae, quinque ad continendas tabulas in uno latere habitaculi 
02O||26||27||22620	et quinque alios in altero et eiusdem numeri in tergo ad occidentalem plagam; 
02O||26||28||22630	vectis autem medius transibit per medias tabulas a summo usque ad summum. 
02O||26||29||22640	Ipsasque tabulas deaurabis et fundes eis anulos aureos, per quos vectes tabulata contineant, quos operies laminis aureis. 
02O||26||30||22650	Et eriges habitaculum iuxta exemplar, quod tibi in monte monstratum est.
02O||26||31||22660	Facies et velum de hyacintho et purpura coccoque et bysso retorta, opere polymito, cum cherubim intextis. 
02O||26||32||22670	Quod appendes in quattuor columnis de lignis acaciae, quae ipsae quidem deauratae erunt et habebunt uncos aureos, sed bases argenteas. 
02O||26||33||22680	Inseres autem velum subter fibulas, intra quod pones arcam testimonii et quo sanctum et sanctum sanctorum dividentur. 
02O||26||34||22690	Pones et propitiatorium super arcam testimonii in sancto sanctorum 
02O||26||35||22700	mensamque extra velum et contra mensam candelabrum in latere habitaculi meridiano; mensa enim stabit in parte aquilonis.
02O||26||36||22710	Facies et velum in introitu tabernaculi de hyacintho et purpura coccoque et bysso retorta opere plumarii. 
02O||26||37||22720	Et quinque columnas deaurabis lignorum acaciae, ante quas ducetur velum, quarum erunt unci aurei et bases aeneae.
02O||27||1||22730	Facies et altare de lignis acaciae, quod habebit quinque cubitos in longitudine et totidem in latitudine, id est quadrum, et tres cubitos in altitudine. 
02O||27||2||22740	Cornua autem per quattuor angulos ex ipso erunt, et operies illud aere. 
02O||27||3||22750	Faciesque in usus eius lebetes ad suscipiendos cineres et vatilla et pateras atque fuscinulas et ignium receptacula; omnia vasa ex aere fabricabis. 
02O||27||4||22760	Craticulamque facies ei in modum retis aeneam, per cuius quattuor angulos erunt quattuor anuli aenei, 
02O||27||5||22770	et pones eam subter marginem altaris; eritque craticula usque ad altaris medium. 
02O||27||6||22780	Facies et vectes altaris de lignis acaciae duos, quos operies laminis aeneis, 
02O||27||7||22790	et induces per anulos; eruntque ex utroque latere altaris ad portandum. 
02O||27||8||22800	Cavum ex tabulis facies illud; sicut tibi in monte monstratum est, sic facient.
02O||27||9||22810	Facies et atrium habitaculi, in cuius plaga australi contra meridiem erunt tentoria de bysso retorta: centum cubitos unum latus tenebit in longitudine 
02O||27||10||22820	et columnas viginti et bases totidem aeneas et uncos columnarum anulosque earum argenteos. 
02O||27||11||22830	Similiter in latere aquilonis: per longum erunt tentoria centum cubitorum, columnae viginti et bases aeneae eiusdem numeri et unci columnarum anulique earum argentei. 
02O||27||12||22840	In latitudine vero atrii, quae respicit ad occidentem, erunt tentoria per quinquaginta cubitos et columnae decem basesque totidem. 
02O||27||13||22850	In ea quoque atrii latitudine, quae respicit ad orientem, quinquaginta cubiti erunt, 
02O||27||14||22860	in quibus quindecim cubitorum tentoria lateri uno deputabuntur columnaeque tres et bases totidem; 
02O||27||15||22870	et in latere altero erunt tentoria, cubitos obtinentia quindecim, columnae tres et bases totidem. 
02O||27||16||22880	In introitu vero atrii fiet velum cubitorum viginti, ex hyacintho et purpura coccoque et bysso retorta opere plumarii; columnas habebit quattuor cum basibus totidem. 
02O||27||17||22890	Omnes columnae atrii per circuitum cinctae erunt anulis argenteis, et unci earum erunt argentei et bases aeneae. 
02O||27||18||22900	In longitudine occupabit atrium cubitos centum, in latitudine quinquaginta, altitudo quinque cubitorum erit; fietque de bysso retorta, et habebit bases aeneas. 
02O||27||19||22910	Cuncta vasa habitaculi in omnes usus eius et omnes paxillos eius et omnes paxillos atrii ex aere facies.
02O||27||20||22920	Praecipe filiis Israel, ut afferant tibi oleum de arboribus olivarum purissimum piloque contusum, ut ardeat lucerna semper 
02O||27||21||22930	in tabernaculo conventus, extra velum, quod oppansum est testimonio. Et parabunt eam Aaron et filii eius, ut a vespere usque mane luceat coram Domino. Perpetuus erit cultus per successiones eorum a filiis Israel.
02O||28||1||22940	Applica quoque ad te Aaron fratrem tuum cum filiis suis de medio filiorum Israel, ut sacerdotio fungantur mihi: Aaron, Nadab et Abiu, Eleazar et Ithamar.
02O||28||2||22950	Faciesque vestes sanctas Aaron fratri tuo in gloriam et decorem; 
02O||28||3||22960	et loqueris cunctis sapientibus corde, quos replevi spiritu prudentiae, ut faciant vestes Aaron, in quibus sanctificatus ministret mihi. 
02O||28||4||22970	Haec autem erunt vestimenta, quae facient: pectorale et ephod, tunicam et subuculam textam, tiaram et balteum. Facient vestimenta sancta Aaron fratri tuo et filiis eius, ut sacerdotio fungantur mihi; 
02O||28||5||22980	accipientque aurum et hyacinthum et purpuram coccumque et byssum.
02O||28||6||22990	Facient autem ephod de auro et hyacintho ac purpura coccoque bysso retorta opere polymito. 
02O||28||7||23000	Duas fascias umerales habebit et in utroque latere summitatum suarum copulabitur cum eis. 
02O||28||8||23010	Et balteus super ephod ad constringendum, eiusdem operis et unum cum eo, erit ex auro et hyacintho et purpura coccoque et bysso retorta. 
02O||28||9||23020	Sumesque duos lapides onychinos et sculpes in eis nomina filiorum Israel: 
02O||28||10||23030	sex nomina in lapide uno et sex reliqua in altero, iuxta ordinem nativitatis eorum. 
02O||28||11||23040	Opere sculptoris et caelatura gemmarii sculpes eos nominibus filiorum Israel, inclusos textura aurea; 
02O||28||12||23050	et pones duos lapides super fascias umerales ephod, lapides memorialis filiorum Israel. Portabitque Aaron nomina eorum coram Domino super utrumque umerum ob recordationem. 
02O||28||13||23060	Facies ergo margines textas ex auro 
02O||28||14||23070	et duas catenulas ex auro purissimo quasi funiculos opus tortile et inseres catenulas tortas marginibus.
02O||28||15||23080	Pectorale quoque iudicii facies opere polymito, iuxta texturam ephod, ex auro, hyacintho et purpura coccoque et bysso retorta. 
02O||28||16||23090	Quadrangulum erit et duplex; mensuram palmi habebit tam in longitudine quam in latitudine. 
02O||28||17||23100	Ponesque in eo quattuor ordines lapidum: in primo versu erit lapis sardius et topazius et smaragdus; 
02O||28||18||23110	in secundo carbunculus, sapphirus et iaspis; 
02O||28||19||23120	in tertio hyacinthus, achates et amethystus; 
02O||28||20||23130	in quarto chrysolithus, onychinus et beryllus. Inclusi auro erunt per ordines suos. 
02O||28||21||23140	Habebuntque nomina filiorum Israel: duodecim nominibus caelabuntur, singuli lapides nominibus singulorum per duodecim tribus. 
02O||28||22||23150	Facies in pectorali catenas quasi funiculos, opus tortile, ex auro purissimo; 
02O||28||23||23160	et duos anulos aureos, quos pones in utraque pectoralis summitate; 
02O||28||24||23170	catenasque aureas iunges anulis, qui sunt in marginalibus eius; 
02O||28||25||23180	et ipsarum catenarum extrema duobus copulabis marginibus in fasciis umeralibus ephod in parte eius anteriore. 
02O||28||26||23190	Facies et duos anulos aureos, quos pones in summitatibus pectoralis in ora interiore, quae respicit ephod. 
02O||28||27||23200	Necnon et alios duos anulos aureos, qui ponendi sunt in utraque fascia umerali ephod deorsum, versus partem anteriorem eius iuxta iuncturam eius supra balteum ephod, 
02O||28||28||23210	et stringatur pectorale anulis suis cum anulis ephod vitta hyacinthina, ut maneat supra balteum ephod, et a se invicem pectorale et ephod nequeant separari. 
02O||28||29||23220	Portabitque Aaron nomina filiorum Israel in pectorali iudicii super cor suum, quando ingredietur sanctuarium: memoriale coram Domino in aeternum. 
02O||28||30||23230	Pones autem in pectorali iudicii Urim et Tummim, quae erunt super cor Aaron, quando ingredietur coram Domino; et gestabit iudicium filiorum Israel super cor suum in conspectu Domini semper.
02O||28||31||23240	Facies et pallium ephod totum hyacinthinum, 
02O||28||32||23250	in cuius medio supra erit capitium et ora per gyrum eius textilis, sicut in capitio loricae, ne rumpatur. 
02O||28||33||23260	Deorsum vero, ad pedes eiusdem pallii per circuitum, quasi mala punica facies ex hyacintho et purpura et cocco, mixtis in medio tintinnabulis aureis; 
02O||28||34||23270	ita ut sit tintinnabulum aureum inter singula mala punica. 
02O||28||35||23280	Et vestietur eo Aaron in officio ministerii, ut audiatur sonitus, quando ingreditur et egreditur sanctuarium in conspectu Domini, et non moriatur.
02O||28||36||23290	Facies et laminam de auro purissimo, in qua sculpes opere caelatoris: "Sanctum Domino". 
02O||28||37||23300	Ligabisque eam vitta hyacinthina, et erit super tiaram 
02O||28||38||23310	super frontem Aaron. Portabitque Aaron iniquitatem contra sancta, quae sanctificabunt filii Israel in cunctis muneribus et donariis suis. Eritque lamina semper in fronte eius, ut placatus eis sit Dominus.
02O||28||39||23320	Texesque tunicam bysso et tiaram byssinam facies et balteum opere plumarii.
02O||28||40||23330	Porro filiis Aaron tunicas lineas parabis et balteos ac mitras in gloriam et decorem; 
02O||28||41||23340	vestiesque his omnibus Aaron fratrem tuum et filios eius cum eo. Et unges eos et implebis manus eorum sanctificabisque illos, ut sacerdotio fungantur mihi. 
02O||28||42||23350	Facies eis et feminalia linea, ut operiant carnem turpitudinis suae a renibus usque ad femora; 
02O||28||43||23360	et utentur eis Aaron et filii eius, quando ingredientur tabernaculum conventus, vel quando appropinquant ad altare, ut ministrent in sanctuario, ne iniquitatis rei moriantur: legitimum sempiternum erit Aaron et semini eius post eum.
02O||29||1||23370	Sed et hoc facies eis, ut mihi in sacerdotio consecrentur: tolle vitulum unum de armento et arietes duos immaculatos 
02O||29||2||23380	panesque azymos et crustulas absque fermento, quae conspersa sint oleo, lagana quoque azyma oleo lita; de simila triticea cuncta facies 
02O||29||3||23390	et posita in canistro offeres, vitulum quoque et duos arietes. 
02O||29||4||23400	Aaron ac filios eius applicabis ad ostium tabernaculi conventus. Cumque laveris patrem cum filiis suis aqua, 
02O||29||5||23410	indues Aaron vestimentis suis, id est subucula et tunica ephod et ephod et pectorali, quod constringes ei cingulo ephod; 
02O||29||6||23420	et pones tiaram in capite eius et diadema sanctum super tiaram 
02O||29||7||23430	et oleum unctionis fundes super caput eius; atque hoc ritu consecrabitur. 
02O||29||8||23440	Filios quoque illius applicabis et indues tunicis lineis cingesque balteo 
02O||29||9||23450	et impones eis mitras; eruntque sacerdotes mihi iure perpetuo. Postquam impleveris manus Aaron et filiorum eius, 
02O||29||10||23460	applicabis et vitulum coram tabernaculo conventus; imponentque Aaron et filii eius manus super caput illius, 
02O||29||11||23470	et mactabis eum in conspectu Domini, iuxta ostium tabernaculi conventus. 
02O||29||12||23480	Sumptumque de sanguine vituli, pones super cornua altaris digito tuo, reliquum autem sanguinem fundes iuxta basim eius. 
02O||29||13||23490	Sumes et adipem totum, qui operit intestina, et reticulum iecoris ac duos renes et adipem, qui super eos est, et offeres comburens super altare; 
02O||29||14||23500	carnes vero vituli et corium et fimum combures foris extra castra, eo quod pro peccato sit.
02O||29||15||23510	Unum quoque arietem sumes, super cuius caput ponent Aaron et filii eius manus; 
02O||29||16||23520	quem cum mactaveris, tolles sanguinem eius et fundes super altare per circuitum. 
02O||29||17||23530	Ipsum autem arietem secabis in frusta lotaque intestina eius ac pedes pones super concisas carnes et super caput illius. 
02O||29||18||23540	Et adolebis totum arietem super altare: holocaustum est Domino, odor suavissimus, incensum est Domino.
02O||29||19||23550	Tolles quoque arietem alterum, super cuius caput Aaron et filii eius ponent manus; 
02O||29||20||23560	quem cum immolaveris, sumes de sanguine ipsius et pones super extremum auriculae dextrae Aaron et filiorum eius et super pollices manus eorum ac pedis dextri; fundesque sanguinem super altare per circuitum. 
02O||29||21||23570	Cumque tuleris de sanguine, qui est super altare, et de oleo unctionis, asperges Aaron et vestes eius, filios et vestimenta eorum cum ipso. Et sanctus erit ipse et vestimenta eius et filii eius et vestimenta eorum cum ipso.
02O||29||22||23580	Tollesque adipem de ariete et caudam et arvinam, quae operit intestina, ac reticulum iecoris et duos renes atque adipem, qui super eos est, armumque dextrum, eo quod sit aries consecrationis, 
02O||29||23||23590	tortamque panis unam, crustulam unam conspersam oleo, laganum unum de canistro azymorum, quod positum est in conspectu Domini; 
02O||29||24||23600	ponesque omnia super manus Aaron et filiorum eius, ut agitent ea coram Domino. 
02O||29||25||23610	Suscipiesque universa de manibus eorum et incendes in altari super holocausto in odorem suavissimum in conspectu Domini; quia incensum est Domino. 
02O||29||26||23620	Sumes quoque pectusculum de ariete, quo initiatus est Aaron, elevabisque illud coram Domino; et cedet in partem tuam. 
02O||29||27||23630	Sanctificabisque pectusculum elevatum et armum oblatum, quem de ariete separasti, 
02O||29||28||23640	quo initiatus est Aaron et filii eius; cedentque in partem Aaron et filiorum eius iure perpetuo a filiis Israel; quia oblatio est et oblatio erit a filiis Israel de victimis eorum pacificis, oblatio eorum Domino.
02O||29||29||23650	Vestem autem sanctam, qua utetur Aaron, habebunt filii eius post eum, ut ungantur in ea, et impleantur in ea manus eorum. 
02O||29||30||23660	Septem diebus utetur illa, qui pontifex pro eo fuerit constitutus de filiis eius, qui ingredietur tabernaculum conventus, ut ministret in sanctuario.
02O||29||31||23670	Arietem autem consecrationis tolles et coques carnes eius in loco sancto. 
02O||29||32||23680	Et vescetur Aaron et filii eius carnibus arietis et panibus, qui sunt in canistro, in vestibulo tabernaculi conventus. 
02O||29||33||23690	Et comedent ea, quibus expiatio facta fuerit ad implendum manus eorum, ad sanctificandum eos. Alienigena non vescetur ex eis, quia sancta sunt. 
02O||29||34||23700	Quod si remanserit de carnibus consecrationis sive de panibus usque mane, combures reliquias igni; non comedentur, quia sancta sunt.
02O||29||35||23710	Omnia, quae praecepi tibi, facies super Aaron et filiis eius. Septem diebus consecrabis manus eorum 
02O||29||36||23720	et vitulum pro peccato offeres per singulos dies ad expiandum. Mundabisque altare expians illud et unges illud in sanctificationem. 
02O||29||37||23730	Septem diebus expiabis altare et sanctificabis; et erit sanctum sanctorum: omnis, qui tetigerit illud, sanctificabitur.
02O||29||38||23740	Hoc est quod facies in altari: agnos anniculos duos per singulos dies iugiter, 
02O||29||39||23750	unum agnum mane et alterum vespere; 
02O||29||40||23760	decimam partem similae conspersae oleo tunso, quod habeat mensuram quartam partem hin, et vinum ad libandum eiusdem mensurae in agno uno. 
02O||29||41||23770	Alterum vero agnum offeres ad vesperam iuxta ritum matutinae oblationis et libationis in odorem suavitatis, incensum Domino, 
02O||29||42||23780	holocaustum perpetuum in generationes vestras, ad ostium tabernaculi conventus coram Domino, ubi conveniam vos, ut loquar ad te.
02O||29||43||23790	Ibi conveniam filios Israel, et sanctificabitur locus in gloria mea. 
02O||29||44||23800	Sanctificabo et tabernaculum conventus cum altari et Aaron cum filiis eius, ut sacerdotio fungantur mihi. 
02O||29||45||23810	Et habitabo in medio filiorum Israel eroque eis Deus; 
02O||29||46||23820	et scient quia ego Dominus Deus eorum, qui eduxi eos de terra Aegypti, ut manerem inter illos: ego Dominus Deus ipsorum.
02O||30||1||23830	Facies quoque altare ad adolendum thymiama de lignis acaciae 
02O||30||2||23840	habens cubitum longitudinis et alterum latitudinis, id est quadrangulum, et duos cubitos in altitudine; cornua ex ipso procedent. 
02O||30||3||23850	Vestiesque illud auro purissimo, tam craticulam eius quam parietes per circuitum et cornua. Faciesque ei coronam aureolam per gyrum 
02O||30||4||23860	et duos anulos aureos sub corona in duobus lateribus, ut mittantur in eos vectes, et altare portetur. 
02O||30||5||23870	Ipsos quoque vectes facies de lignis acaciae et inaurabis. 
02O||30||6||23880	Ponesque altare contra velum, quod ante arcam pendet testimonii, coram propitiatorio, quo tegitur testimonium, ubi conveniam ad te. 
02O||30||7||23890	Et adolebit incensum super eo Aaron suave fragrans mane. Quando componet lucernas, incendet illud; 
02O||30||8||23900	et quando collocabit eas ad vesperum, uret thymiama sempiternum coram Domino in generationes vestras. 
02O||30||9||23910	Non offeretis super eo thymiama compositionis alterius nec holocaustum nec oblationem, nec libabitis libamina. 
02O||30||10||23920	Et expiabit Aaron super cornua eius semel per annum in sanguine sacrificii pro peccato; et placabit super eo in generationibus vestris: sanctum sanctorum erit Domino ”.
02O||30||11||23930	Locutusque est Dominus ad Moysen dicens: 
02O||30||12||23940	“ Quando tuleris summam filiorum Israel iuxta numerum, dabunt singuli pretium expiationis pro animabus suis Domino; et non erit plaga in eis, cum fuerint recensiti. 
02O||30||13||23950	Hoc autem dabit omnis, qui transit ad censum, dimidium sicli iuxta mensuram sanctuarii  siclus viginti obolos habet ; media pars sicli offeretur Domino. 
02O||30||14||23960	Qui habetur in numero a viginti annis et supra, dabit pretium; 
02O||30||15||23970	dives non addet ad medium sicli, et pauper nihil minuet, quando dabitis oblationem Domino in expiationem animarum vestrarum. 
02O||30||16||23980	Susceptamque expiationis pecuniam, quae collata est a filiis Israel, trades in usus tabernaculi conventus, ut sit monumentum eorum coram Domino et propitietur animabus illorum ”.
02O||30||17||23990	Locutusque est Dominus ad Moysen dicens: 
02O||30||18||24000	“ Facies et labrum aeneum cum basi aenea ad lavandum; ponesque illud inter tabernaculum conventus et altare. Et, missa aqua, 
02O||30||19||24010	lavabunt in eo Aaron et filii eius manus suas ac pedes. 
02O||30||20||24020	Quando ingressuri sunt tabernaculum conventus, lavabunt se aqua, ne moriantur; vel quando accessuri sunt ad altare, ut ministrent, ut adoleant victimam Domino. 
02O||30||21||24030	Et lavabunt manus et pedes, ne moriantur: legitimum sempiternum erit, ipsi et semini eius per successiones ”.
02O||30||22||24040	Locutusque est Dominus ad Moysen 
02O||30||23||24050	dicens: “ Sume tibi aromata prima myrrhae electae quingentos siclos et cinnamomi boni odoris medium, id est ducentos quinquaginta siclos, calami suave olentis similiter ducentos quinquaginta, 
02O||30||24||24060	casiae autem quingentos siclos, in pondere sanctuarii, olei de olivetis mensuram hin. 
02O||30||25||24070	Faciesque unctionis oleum sanctum, unguentum compositum opere unguentarii; unctionis oleum sanctum erit. 
02O||30||26||24080	Et unges ex eo tabernaculum conventus et arcam testamenti 
02O||30||27||24090	mensamque cum vasis suis, candelabrum et utensilia eius, altaria thymiamatis 
02O||30||28||24100	et holocausti et universam supellectilem, quae ad cultum eorum pertinet, et labrum cum basi sua. 
02O||30||29||24110	Sanctificabisque omnia, et erunt sancta sanctorum: qui tetigerit ea, sanctificabitur.
02O||30||30||24120	Aaron et filios eius unges sanctificabisque eos, ut sacerdotio fungantur mihi. 
02O||30||31||24130	Filiis quoque Israel dices: Hoc oleum unctionis sanctum erit mihi in generationes vestras. 
02O||30||32||24140	Caro hominis non ungetur ex eo, et iuxta compositionem eius non facietis aliud, quia sanctum est et sanctum erit vobis. 
02O||30||33||24150	Homo quicumque tale composuerit et dederit ex eo super alienum, exterminabitur de populo suo ”.
02O||30||34||24160	Dixitque Dominus ad Moysen: “ Sume tibi aromata, stacten et onycha, galbanum boni odoris et tus lucidissimum; aequalis ponderis erunt omnia. 
02O||30||35||24170	Faciesque thymiama compositum opere unguentarii, sale conditum et purum et sanctum. 
02O||30||36||24180	Cumque in tenuissimum pulverem ex parte contuderis, pones ex eo coram testimonio in tabernaculo conventus, in quo conveniam ad te: sanctum sanctorum erit vobis thymiama. 
02O||30||37||24190	Talem compositionem non facietis in usus vestros, quia tibi sanctum erit pro Domino; 
02O||30||38||24200	homo quicumque fecerit simile, ut odore illius perfruatur, peribit de populis suis ”.
02O||31||1||24210	Locutusque est Dominus ad Moysen dicens: 
02O||31||2||24220	“ Ecce voca vi ex nomine Beseleel filium Uri filii Hur de tribu Iudae 
02O||31||3||24230	et implevi eum spiritu Dei, sapientia et intellegentia et scientia in omni opere 
02O||31||4||24240	ad excogitandum, quidquid fabrefieri potest ex auro et argento et aere, 
02O||31||5||24250	ad scindendum et includendum gemmas et ad sculpendum ligna, ad faciendum omne opus; 
02O||31||6||24260	dedique ei socium Ooliab filium Achisamech de tribu Dan et in corde omnis eruditi posui sapientiam, ut faciant cuncta, quae praecepi tibi: 
02O||31||7||24270	tabernaculum conventus et arcam testimonii et propitiatorium, quod super eam est, et cuncta vasa tabernaculi 
02O||31||8||24280	mensamque et vasa eius, candelabrum purissimum cum vasis suis et altaria thymiamatis 
02O||31||9||24290	et holocausti et omnia vasa eorum, labrum cum basi sua 
02O||31||10||24300	et vestes textas et vestes sanctas Aaron sacerdoti et vestes filiorum eius, ut fungantur officio suo in sacris, 
02O||31||11||24310	oleum unctionis et thymiama aromatum in sanctuario: omnia, quae praecepi tibi, facient ”.
02O||31||12||24320	Et locutus est Dominus ad Moysen dicens: 
02O||31||13||24330	“ Loquere filiis Israel et dices ad eos: Videte ut sabbatum meum custodiatis, quia signum est inter me et vos in generationibus vestris, ut sciatis quia ego Dominus, qui sanctifico vos. 
02O||31||14||24340	Custodite sabbatum, sanctum est enim vobis. Qui polluerit illud, morte morietur; qui fecerit in eo opus, peribit anima illius de medio populi sui. 
02O||31||15||24350	Sex diebus facietis opus; in die septimo sabbatum est, requies sancta Domino: omnis, qui fecerit opus in hac die, morietur. 
02O||31||16||24360	Custodiant filii Israel sabbatum et celebrent illud in generationibus suis: pactum est sempiternum 
02O||31||17||24370	inter me et filios Israel signumque perpetuum; sex enim diebus fecit Dominus caelum et terram et in septimo ab opere cessavit et respiravit ”.
02O||31||18||24380	Deditque Dominus Moysi, completis huiuscemodi sermonibus in monte Sinai, duas tabulas testimonii lapideas scriptas digito Dei.
02O||32||1||24390	Videns autem populus quod moram faceret descendendi de monte Moyses, congregatus ad Aaron dixit: “ Surge, fac nobis deos, qui nos praecedant; Moysi enim, huic viro, qui nos eduxit de terra Aegypti, ignoramus quid acciderit ”. 
02O||32||2||24400	Dixitque ad eos Aaron: “ Tollite inaures aureas de uxorum filiorumque et filiarum vestrarum auribus et afferte ad me ”. 
02O||32||3||24410	Fecitque omnis populus, quae iusserat, deferens inaures ad Aaron. 
02O||32||4||24420	Quas cum ille accepisset, formavit stilo imaginem et fecit ex eis vitulum conflatilem. Dixeruntque: “ Hi sunt dii tui, Israel, qui te eduxerunt de terra Aegypti! ”. 
02O||32||5||24430	Quod cum vidisset Aaron, aedificavit altare coram eo et praeconis voce clamavit dicens: “ Cras sollemnitas Domini est ”. 
02O||32||6||24440	Surgen tesque mane altero die obtulerunt holocausta et hostias pacificas; et sedit populus manducare et bibere et surrexerunt ludere.
02O||32||7||24450	Locutus est autem Dominus ad Moysen: “ Vade, descende; peccavit populus tuus, quem eduxisti de terra Aegypti. 
02O||32||8||24460	Recesserunt cito de via, quam praecepi eis, feceruntque sibi vitulum conflatilem et adoraverunt atque immolantes ei hostias dixerunt: "Isti sunt dii tui, Israel, qui te eduxerunt de terra Aegypti!" ”. 
02O||32||9||24470	Rursumque ait Dominus ad Moysen: “ Cerno quod populus iste durae cervicis sit; 
02O||32||10||24480	dimitte me, ut irascatur furor meus contra eos et deleam eos faciamque te in gentem magnam ”.
02O||32||11||24490	Moyses autem orabat Dominum Deum suum dicens: “ Cur, Domine, irascitur furor tuus contra populum tuum, quem eduxisti de terra Aegypti in fortitudine magna et in manu robusta? 
02O||32||12||24500	Ne, quaeso, dicant Aegyptii: "Callide eduxit eos, ut interficeret in montibus et deleret e terra". Quiescat ira tua, et esto placabilis super nequitia populi tui. 
02O||32||13||24510	Recordare Abraham, Isaac et Israel servorum tuorum, quibus iurasti per temetipsum dicens: "Multiplicabo semen vestrum sicut stellas caeli; et universam terram hanc, de qua locutus sum, dabo semini vestro, et possidebitis eam semper" ”. 
02O||32||14||24520	Placatusque est Dominus, ne faceret malum, quod locutus fuerat adversus populum suum.
02O||32||15||24530	Et reversus est Moyses de monte portans duas tabulas testimonii in manu sua scriptas ex utraque parte 
02O||32||16||24540	et factas opere Dei; scriptura quoque Dei erat sculpta in tabulis. 
02O||32||17||24550	Audiens autem Iosue tumultum populi vociferantis dixit ad Moysen: “ Ululatus pugnae auditur in castris ”. 
02O||32||18||24560	Qui respondit: “ Non est clamor vincentium neque clamor fugientium, sed clamorem cantantium ego audio ”.
02O||32||19||24570	Cumque appropinquasset ad castra, vidit vitulum et choros; iratusque valde proiecit de manu tabulas et confregit eas ad radices montis. 
02O||32||20||24580	Arripiensque vitulum, quem fecerant, combussit et contrivit usque ad pulverem, quem sparsit in aquam et dedit ex eo potum filiis Israel.
02O||32||21||24590	Dixitque ad Aaron: “ Quid tibi fecit hic populus, ut induceres super eum peccatum maximum? ”. 
02O||32||22||24600	Cui ille respondit: “ Ne indignetur dominus meus; tu enim nosti populum istum, quod pronus sit ad malum. 
02O||32||23||24610	Dixerunt mihi: "Fac nobis deos, qui nos praecedant; huic enim Moysi, qui nos eduxit de terra Aegypti, nescimus quid acciderit". 
02O||32||24||24620	Quibus ego dixi: Quis vestrum habet aurum? Abstulerunt et dederunt mihi, et proieci illud in ignem; egressusque est hic vitulus ”.
02O||32||25||24630	Vidit ergo Moyses populum quod esset effrenatus; relaxaverat enim ei Aaron frenum in ludibrium hostium eorum. 
02O||32||26||24640	Et stans in porta castrorum ait: “ Si quis est Domini, iungatur mihi! ”. Congregatique sunt ad eum omnes filii Levi. 
02O||32||27||24650	Quibus ait: “ Haec dicit Dominus, Deus Israel: Ponat unusquisque gladium super femur suum. Ite et redite de porta usque ad portam per medium castrorum, et occidat unusquisque fratrem et amicum et proximum suum ”. 
02O||32||28||24660	Fecerunt filii Levi iuxta sermonem Moysi; cecideruntque de populo in die illa quasi tria milia hominum. 
02O||32||29||24670	Et ait Moyses: “ Implestis manus vestras hodie Domino unusquisque in filio et in fratre suo, ut detur vobis benedictio ”.
02O||32||30||24680	Facto autem altero die, locutus est Moyses ad populum: “ Peccastis peccatum maximum; ascendam ad Dominum, si quo modo quivero eum deprecari pro scelere vestro ”. 
02O||32||31||24690	Reversusque ad Dominum ait: “ Obsecro, peccavit populus iste peccatum maximum, feceruntque sibi deos aureos; aut dimitte eis hanc noxam 
02O||32||32||24700	aut, si non facis, dele me de libro tuo, quem scripsisti ”. 
02O||32||33||24710	Cui respondit Dominus: “ Qui peccaverit mihi, delebo eum de libro meo. 
02O||32||34||24720	Tu autem vade et duc populum istum, quo locutus sum tibi: angelus meus praecedet te; ego autem in die ultionis visitabo et hoc peccatum eorum ”.
02O||32||35||24730	Percussit ergo Dominus populum pro reatu vituli, quem fecerat Aaron.
02O||33||1||24740	Locutusque est Dominus ad Moysen: “ Vade, ascende de loco isto, tu et populus tuus, quem eduxisti de terra Aegypti, in terram, quam iuravi Abraham, Isaac et Iacob dicens: Semini tuo dabo eam. 
02O||33||2||24750	Et mittam praecursorem tui angelum et eiciam Chananaeum et Amorraeum et Hetthaeum et Pherezaeum et Hevaeum et Iebusaeum, 
02O||33||3||24760	et intres in terram fluentem lacte et melle. Non enim ascendam tecum, quia populus durae cervicis es, ne forte disperdam te in via ”. 
02O||33||4||24770	Audiens populus sermonem hunc pessimum luxit, et nullus ex more indutus est cultu suo.
02O||33||5||24780	Dixitque Dominus ad Moysen: “ Loquere filiis Israel: Populus durae cervicis es; uno momento, si ascendam in medio tui, delebo te. Nunc autem depone ornatum tuum, ut sciam quid faciam tibi ”. 
02O||33||6||24790	Deposuerunt ergo filii Israel ornatum suum a monte Horeb.
02O||33||7||24800	Moyses autem tollens tabernaculum tetendit ei extra castra procul; vocavitque nomen eius Tabernaculum conventus. Et omnis, qui quaerebat Dominum, egrediebatur ad tabernaculum conventus extra castra. 
02O||33||8||24810	Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui; aspiciebantque tergum Moysi, donec ingrederetur tabernaculum. 
02O||33||9||24820	Ingresso autem illo tabernaculum, descendebat columna nubis et stabat ad ostium; loquebaturque cum Moyse, 
02O||33||10||24830	cernentibus universis quod columna nubis staret ad ostium tabernaculi. Stabantque ipsi et adorabant per fores tabernaculorum suorum. 
02O||33||11||24840	Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister eius Iosue filius Nun puer non recedebat de medio tabernaculi.
02O||33||12||24850	Dixit autem Moyses ad Dominum: “ Praecipis, ut educam populum istum, et non indicas mihi, quem missurus es mecum; cum dixeris: "Novi te ex nomine, et invenisti gratiam coram me". 
02O||33||13||24860	Si ergo inveni gratiam in conspectu tuo, ostende mihi viam tuam, ut sciam te et inveniam gratiam ante oculos tuos; respice quia populus tuus est natio haec ”. 
02O||33||14||24870	Dixitque Dominus: “ Facies mea ibit, et requiem dabo tibi ”. 
02O||33||15||24880	Et ait Moyses: “ Si non tu ipse eas, ne educas nos de loco isto; 
02O||33||16||24890	in quo enim scietur me et populum tuum invenisse gratiam in conspectu tuo, nisi ambulaveris nobiscum, ut glorificemur ego et populus tuus prae omnibus populis, qui habitant super terram? ”.
02O||33||17||24900	Dixitque Dominus ad Moysen: “ Et verbum istud, quod locutus es, faciam; invenisti enim gratiam coram me, et teipsum novi ex nomine ”. 
02O||33||18||24910	Qui ait: “ Ostende mihi gloriam tuam ”. 
02O||33||19||24920	Respondit: “ Ego ostendam omne bonum tibi et vocabo in nomine Domini coram te; et miserebor, cui voluero, et clemens ero, in quem mihi placuerit ”. 
02O||33||20||24930	Rursumque ait: “ Non poteris videre faciem meam; non enim videbit me homo et vivet ”. 
02O||33||21||24940	Et iterum: “ Ecce, inquit, est locus apud me, stabis super petram; 
02O||33||22||24950	cumque transibit gloria mea, ponam te in foramine petrae et protegam dextera mea, donec transeam; 
02O||33||23||24960	tollamque manum meam, et videbis posteriora mea; faciem autem meam videre non poteris ”.
02O||34||1||24970	Dixitque Dominus ad Moy sen: “ Praecide tibi duas ta bulas lapideas instar priorum, et scribam super eas verba, quae habuerunt tabulae, quas fregisti. 
02O||34||2||24980	Esto paratus mane, ut ascendas statim in montem Sinai; stabisque mihi super verticem montis. 
02O||34||3||24990	Nullus ascendat tecum, nec videatur quispiam per totum montem; oves quoque et boves non pascantur e contra ”. 
02O||34||4||25000	Excidit ergo duas tabulas lapideas, quales antea fuerant; et de nocte consurgens ascendit in montem Sinai, sicut praeceperat ei Dominus, portans secum tabulas.
02O||34||5||25010	Cumque descendisset Dominus per nubem, stetit cum eo vocans in nomine Domini. 
02O||34||6||25020	Et transiens coram eo clamavit: “ Dominus, Dominus Deus, misericors et clemens, patiens et multae miserationis ac verax, 
02O||34||7||25030	qui custodit misericordiam in milia, qui aufert iniquitatem et scelera atque peccata, nihil autem impunitum sinit, qui reddit iniquitatem patrum in filiis ac nepotibus in tertiam et quartam progeniem ”. 
02O||34||8||25040	Festinusque Moyses curvatus est pronus in terram et adorans 
02O||34||9||25050	ait: “ Si inveni gratiam in conspectu tuo, Domine, obsecro, ut gradiaris nobiscum; populus quidem durae cervicis est, sed tu auferes iniquitates nostras atque peccata nosque possidebis ”.
02O||34||10||25060	Respondit Dominus: “ Ego inibo pactum coram universo populo tuo; mirabilia faciam, quae numquam visa sunt super totam terram nec in ullis gentibus, ut cernat cunctus populus, in cuius es medio, opus Domini terribile, quod facturus sum tecum.
02O||34||11||25070	Observa cuncta, quae hodie mando tibi: ego ipse eiciam ante faciem tuam Amorraeum et Chananaeum et Hetthaeum, Pherezaeum quoque et Hevaeum et Iebusaeum. 
02O||34||12||25080	Cave, ne umquam cum habitatoribus terrae, quam intraveris, iungas amicitias, quae tibi sint in ruinam; 
02O||34||13||25090	sed aras eorum destrue, confringe lapides palosque succide.
02O||34||14||25100	Noli adorare deum alienum: Dominus Zelotes nomen eius, Deus est aemulator. 
02O||34||15||25110	Ne ineas pactum cum hominibus illarum regionum, ne, cum fornicati fuerint cum diis suis et sacrificaverint eis, vocet te quispiam, et comedas de immolatis. 
02O||34||16||25120	Nec uxorem de filiabus eorum accipies filiis tuis, ne, postquam ipsae fuerint fornicatae cum diis suis, fornicari faciant et filios tuos in deos suos.
02O||34||17||25130	Deos conflatiles non facies tibi.
02O||34||18||25140	Sollemnitatem Azymorum custodies: septem diebus vesceris azymis, sicut praecepi tibi, in tempore constituto mensis Abib; mense enim verni temporis egressus es de Aegypto.
02O||34||19||25150	Omne, quod aperit vulvam generis masculini, meum erit; de cuncto grege tuo tam de bobus quam de ovibus meum erit. 
02O||34||20||25160	Primogenitum asini redimes ove, sin autem nec pretium pro eo dederis, franges cervicem eius. Primogenitum filiorum tuorum redimes; nec apparebis in conspectu meo vacuus.
02O||34||21||25170	Sex diebus operaberis, die septimo cessabis etiam arare et metere.
02O||34||22||25180	Sollemnitatem Hebdomadarum facies tibi in primitiis frugum messis tuae triticeae et sollemnitatem Collectae, quando, redeunte anni tempore, cuncta conduntur.
02O||34||23||25190	Tribus temporibus anni apparebit omne masculinum tuum in conspectu omnipotentis Domini, Dei Israel. 
02O||34||24||25200	Cum enim tulero gentes a facie tua et dilatavero terminos tuos, nullus insidiabitur terrae tuae, ascendente te et apparente in conspectu Domini Dei tui ter in anno.
02O||34||25||25210	Non immolabis super fermento sanguinem hostiae meae; neque residebit mane de victima sollemnitatis Paschae.
02O||34||26||25220	Primitias frugum terrae tuae afferes in domum Domini Dei tui. Non coques haedum in lacte matris suae ”.
02O||34||27||25230	Dixitque Dominus ad Moysen: “ Scribe tibi verba haec, quibus et tecum et cum Israel pepigi foedus ”.
02O||34||28||25240	Fuit ergo ibi cum Domino quadraginta dies et quadraginta noctes; panem non comedit et aquam non bibit et scripsit in tabulis verba foederis, decem verba.
02O||34||29||25250	Cumque descenderet Moyses de monte Sinai, tenebat duas tabulas testimonii et ignorabat quod resplenderet cutis faciei suae ex consortio sermonis Domini. 
02O||34||30||25260	Videntes autem Aaron et filii Israel resplendere cutem faciei Moysi, timuerunt prope accedere; 
02O||34||31||25270	vocatique ab eo reversi sunt tam Aaron quam principes synagogae. Et postquam locutus est ad eos, 
02O||34||32||25280	venerunt ad eum etiam omnes filii Israel; quibus praecepit cuncta, quae audierat a Domino in monte Sinai.
02O||34||33||25290	Impletisque sermonibus, posuit velamen super faciem suam, 
02O||34||34||25300	quod ingressus ad Dominum et loquens cum eo auferebat, donec exiret; et tunc loquebatur ad filios Israel omnia, quae sibi fuerant imperata. 
02O||34||35||25310	Qui videbant cutem faciei Moysi resplendere, sed operiebat ille rursus faciem suam, donec ingressus loqueretur cum eo.
02O||35||1||25320	Igitur, congregato omni coetu filiorum Israel, dixit ad eos: “ Haec sunt, quae iussit Dominus fieri: 
02O||35||2||25330	sex diebus facietis opus, septimus dies erit vobis sanctus, sabbatum et requies Domino; qui fecerit opus in eo, occidetur. 
02O||35||3||25340	Non succendetis ignem in omnibus habitaculis vestris per diem sabbati ”.
02O||35||4||25350	Et ait Moyses ad omnem coetum filiorum Israel: “ Iste est sermo, quem praecepit Dominus dicens: 
02O||35||5||25360	"Separate apud vos donaria Domino". Omnis voluntarius et proni animi offerat ea Domino: aurum et argentum et aes, 
02O||35||6||25370	hyacinthum et purpuram coccumque et byssum, pilos caprarum 
02O||35||7||25380	et pelles arietum rubricatas et pelles delphini, ligna acaciae 
02O||35||8||25390	et oleum ad luminaria concinnanda et aromata, ut conficiatur unguentum et thymiama suavissimum, 
02O||35||9||25400	lapides onychinos et gemmas ad ornatum ephod et pectoralis.
02O||35||10||25410	Quisquis vestrum sapiens est, veniat et faciat, quod Dominus imperavit, 
02O||35||11||25420	habitaculum scilicet et tentorium eius atque operimentum, fibulas et tabulata cum vectibus, columnas et bases; 
02O||35||12||25430	arcam et vectes, propitiatorium et velum, quod ante illud oppanditur; 
02O||35||13||25440	mensam cum vectibus et vasis et propositionis panibus; 
02O||35||14||25450	candelabrum ad luminaria sustentanda, vasa illius et lucernas et oleum ad nutrimenta luminarium; 
02O||35||15||25460	altare thymiamatis et vectes et oleum unctionis et thymiama ex aromatibus; velum ad ostium habitaculi; 
02O||35||16||25470	altare holocausti et craticulam eius aeneam cum vectibus et vasis suis, labrum et basim eius; 
02O||35||17||25480	cortinas atrii cum columnis et basibus, velum in foribus atrii; 
02O||35||18||25490	paxillos habitaculi et atrii cum funiculis suis; 
02O||35||19||25500	vestimenta texta, quorum usus est in ministerio sanctuarii, vestes sanctas Aaron pontificis ac vestes filiorum eius, ut sacerdotio fungantur mihi ”.
02O||35||20||25510	Egressus est omnis coetus filiorum Israel de conspectu Moysi, 
02O||35||21||25520	et venit, quisquis erat mentis promptissimae, et attulit sponte sua donaria Domino ad faciendum opus tabernaculi conventus et quidquid ad cultum et ad vestes sanctas necessarium erat. 
02O||35||22||25530	Viri cum mulieribus, omnes voluntarii praebuerunt fibulas et inaures, anulos et dextralia; omne vas aureum in donaria Domini separatum est. 
02O||35||23||25540	Si quis habebat hyacinthum et purpuram coccumque, byssum et pilos caprarum, pelles arietum rubricatas et pelles delphini, 
02O||35||24||25550	argenti aerisque metalla, obtulerunt Domino lignaque acaciae in varios usus.
02O||35||25||25560	Sed et mulieres eruditae dederunt, quae neverant, hyacinthum, purpuram et coccum ac byssum 
02O||35||26||25570	et pilos caprarum, sponte propria cuncta tribuentes. 
02O||35||27||25580	Principes vero obtulerunt lapides onychinos et gemmas ad ephod et pectorale 
02O||35||28||25590	aromataque et oleum ad luminaria concinnanda et ad praeparandum unguentum ac thymiama odoris suavissimi componendum. 
02O||35||29||25600	Omnes viri et mulieres mente prompta obtulerunt donaria, ut fierent opera, quae iusserat Dominus per manum Moysi. Cuncti filii Israel voluntaria Domino dedicaverunt.
02O||35||30||25610	Dixitque Moyses ad filios Israel: “ Ecce vocavit Dominus ex nomine Beseleel filium Uri filii Hur de tribu Iudae; 
02O||35||31||25620	implevitque eum spiritu Dei, sapientia et intellegentia et scientia ad omne opus, 
02O||35||32||25630	ad excogitandum et faciendum opus in auro et argento et aere, 
02O||35||33||25640	ad scindendum et includendum gemmas et ad sculpendum ligna, quidquid fabre adinveniri potest. 
02O||35||34||25650	Dedit quoque in corde eius, ut alios doceret, ipsi et Ooliab filio Achisamech de tribu Dan. 
02O||35||35||25660	Ambos implevit sapientia, ut faciant opera fabri polymitarii ac plumarii de hyacintho ac purpura coccoque et bysso et textoris, facientes omne opus ac nova quaeque reperientes ”.
02O||36||1||25670	Fecit ergo Beseleel et Ooliab et omnis vir sapiens, quibus dedit Dominus sapientiam et intellectum, ut scirent fabre operari, quae in usus sanctuarii necessaria sunt et quae praecepit Dominus.
02O||36||2||25680	Cumque vocasset Moyses Beseleel et Ooliab et omnem eruditum virum, cui dederat Dominus sapientiam, omnes, qui sponte sua obtulerant se ad faciendum opus, 
02O||36||3||25690	acceperunt ab ipso universa donaria, quae attulerant filii Israel ad faciendum opus in cultum sanctuarii. Ipsi autem cotidie mane donaria ei offerebant. 
02O||36||4||25700	Unde omnes sapientes artifices venerunt singuli de opere suo pro sanctuario 
02O||36||5||25710	et dixerunt Moysi: “ Plus offert populus quam necessarium est operi, quod Dominus iussit facere ”. 
02O||36||6||25720	Iussit ergo Moyses praeconis voce per castra clamari: “ Nec vir nec mulier quidquam offerat ultra pro omni opere sanctuario ”. Sicque cessatum est a muneribus offerendis, 
02O||36||7||25730	eo quod oblata sufficerent et superabundarent.
02O||36||8||25740	Feceruntque omnes corde sapientes inter artifices habitaculi cortinas decem de bysso retorta et hyacintho et purpura coccoque, cum cherubim intextis arte polymita; 
02O||36||9||25750	quarum una habebat in longitudine viginti octo cubitos et in latitudine quattuor: una mensura erat omnium cortinarum. 
02O||36||10||25760	Coniunxitque cortinas quinque alteram alteri et alias quinque sibi invicem copulavit. 
02O||36||11||25770	Fecit et ansas hyacinthinas in ora cortinae unius in extremitate iuncturae et in ora cortinae extremae in iunctura altera similiter. 
02O||36||12||25780	Quinquagenas ansas fecit pro utraque cortina, ut contra se invicem venirent ansae et mutuo iungerentur. 
02O||36||13||25790	Unde et quinquaginta fudit fibulas aureas, quae morderent cortinarum ansas, et fieret unum habitaculum. 
02O||36||14||25800	Fecit et saga undecim de pilis caprarum pro tentorio super habitaculum; 
02O||36||15||25810	unum sagum in longitudine habebat cubitos triginta et in latitudine cubitos quattuor: unius mensurae erant omnia saga. 
02O||36||16||25820	Quorum quinque iunxit seorsum et sex alia separatim.
02O||36||17||25830	Fecitque ansas quinquaginta in ora sagi ultimi iuncturae unius et quinquaginta in ora sagi iuncturae alterius, ut sibi invicem iungerentur; 
02O||36||18||25840	et fecit fibulas aeneas quinquaginta, quibus necteretur tentorium, ut esset unum. 
02O||36||19||25850	Fecit et opertorium tentorio de pellibus arietum rubricatis aliudque desuper velamentum de pellibus delphini.
02O||36||20||25860	Fecit et tabulas habitaculi de lignis acaciae stantes. 
02O||36||21||25870	Decem cubitorum erat longitudo tabulae unius, et unum ac semis cubitum latitudo retinebat. 
02O||36||22||25880	Bini pedes erant per singulas tabulas, ut altera alteri iungeretur: sic fecit in omnibus tabulis habitaculi. 
02O||36||23||25890	E quibus viginti ad plagam meridianam erant contra austrum 
02O||36||24||25900	cum quadraginta basibus argenteis. Duae bases sub singulis tabulis ponebantur pro duabus pedibus. 
02O||36||25||25910	Ad plagam quoque habitaculi, quae respicit ad aquilonem, fecit viginti tabulas 
02O||36||26||25920	cum quadraginta basibus argenteis: duas bases per singulas tabulas. 
02O||36||27||25930	Contra occidentem vero, id est ad eam partem habitaculi quae mare respicit, fecit sex tabulas 
02O||36||28||25940	et duas alias per singulos angulos habitaculi retro; 
02O||36||29||25950	quae gemellae erant a deorsum usque sursum in unam compaginem. Ita fecit duas tabulas in duobus angulis, 
02O||36||30||25960	ut octo essent simul tabulae et haberent bases argenteas sedecim: binas scilicet bases sub singulis tabulis. 
02O||36||31||25970	Fecit et vectes de lignis acaciae quinque ad continendas tabulas unius lateris habitaculi 
02O||36||32||25980	et quinque alios ad alterius lateris coaptandas tabulas; et extra hos quinque alios vectes ad occidentalem plagam habitaculi contra mare. 
02O||36||33||25990	Fecit autem vectem medium, qui per medias tabulas ab una extremitate usque ad alteram perveniret. 
02O||36||34||26000	Ipsa autem tabulata deauravit. Et anulos eorum fecit aureos, per quos vectes induci possent; quos et ipsos laminis aureis operuit.
02O||36||35||26010	Fecit et velum de hyacintho et purpura coccoque ac bysso retorta, opere polymitario, cum cherubim intextis; 
02O||36||36||26020	et quattuor columnas de lignis acaciae, quas cum uncis suis deauravit, fusis basibus earum argenteis.
02O||36||37||26030	Fecit et velum in introitu tabernaculi ex hyacintho, purpura, cocco byssoque retorta opere plumarii; 
02O||36||38||26040	et columnas quinque cum uncis suis. Et operuit auro capita et anulos earum basesque earum fudit aeneas.
02O||37||1||26050	Fecit autem Beseleel et ar cam de lignis acaciae haben tem duos semis cubitos in longitudine et cubitum ac semissem in latitudine, altitudo quoque unius cubiti fuit et dimidii; vestivitque eam auro purissimo intus ac foris. 
02O||37||2||26060	Et fecit illi coronam auream per gyrum, 
02O||37||3||26070	conflans quattuor anulos aureos in quattuor pedibus eius; duos anulos in latere uno et duos in altero. 
02O||37||4||26080	Vectes quoque fecit de lignis acaciae, quos vestivit auro 
02O||37||5||26090	et quos misit in anulos, qui erant in lateribus arcae, ad portandum eam.
02O||37||6||26100	Fecit et propitiatorium de auro mundissimo: duorum cubitorum et dimidii in longitudine et cubiti ac semis in latitudine. 
02O||37||7||26110	Duos etiam cherubim ex auro ductili fecit ex utraque parte propitiatorii: 
02O||37||8||26120	cherub unum ex summitate unius partis et cherub alterum ex summitate partis alterius; duos cherubim ex singulis summitatibus propitiatorii 
02O||37||9||26130	extendentes alas sursum et tegentes alis suis propitiatorium seque mutuo et illud respicientes.
02O||37||10||26140	Fecit et mensam de lignis acaciae in longitudine duorum cubitorum et in latitudine unius cubiti, quae habebat in altitudine cubitum ac semissem; 
02O||37||11||26150	circumdeditque eam auro mundissimo et fecit illi coronam auream per gyrum. 
02O||37||12||26160	Fecit ei quoque limbum aureum quattuor digitorum per circuitum et super illum coronam auream. 
02O||37||13||26170	Fudit et quattuor circulos aureos, quos posuit in quattuor angulis per singulos pedes mensae 
02O||37||14||26180	iuxta limbum; misitque in eos vectes, ut possit mensa portari. 
02O||37||15||26190	Ipsos quoque vectes fecit de lignis acaciae et circumdedit eos auro; 
02O||37||16||26200	et vasa ad diversos usus mensae, acetabula, phialas et cyathos et crateras ex auro puro, in quibus offerenda sunt libamina.
02O||37||17||26210	Fecit et candelabrum ductile de auro mundissimo, basim et hastile eius; scyphi sphaerulaeque ac flores unum cum ipso erant: 
02O||37||18||26220	sex in utroque latere, tres calami ex parte una et tres ex altera; 
02O||37||19||26230	tres scyphi in nucis modum in calamo uno sphaerulaeque simul et flores et tres scyphi instar nucis in calamo altero sphaerulaeque simul et flores. Aequum erat opus sex calamorum, qui procedebant de hastili candelabri. 
02O||37||20||26240	In ipso autem hastili erant quattuor scyphi in nucis modum sphaerulaeque et flores; 
02O||37||21||26250	singulae sphaerulae sub binis calamis per loca tria, qui simul sex fiunt calami procedentes de hastili uno. 
02O||37||22||26260	Sphaerulae igitur et calami unum cum ipso erant, totum ductile ex auro purissimo. 
02O||37||23||26270	Fecit et lucernas septem cum emunctoriis suis et vasa, ubi emuncta condantur, de auro mundissimo. 
02O||37||24||26280	Talentum auri purissimi appendebat candelabrum cum omnibus vasis suis.
02O||37||25||26290	Fecit et altare thymiamatis de lignis acaciae habens per quadrum singulos cubitos et in altitudine duos; e cuius angulis procedebant cornua. 
02O||37||26||26300	Vestivitque illud auro purissimo cum craticula ac parietibus et cornibus. 
02O||37||27||26310	Fecitque ei coronam aureolam per gyrum et binos anulos aureos sub corona in duobus lateribus, ut mittantur in eos vectes, et possit altare portari. 
02O||37||28||26320	Ipsos autem vectes fecit de lignis acaciae et operuit laminis aureis.
02O||37||29||26330	Composuit et oleum ad sanctificationis unguentum et thymiama de aromatibus mundissimis opere pigmentarii.
02O||38||1||26340	Fecit et altare holocausti de lignis acaciae quinque cubi torum per quadrum et trium in altitudine, 
02O||38||2||26350	cuius cornua de angulis procedebant; operuitque illud laminis aeneis. 
02O||38||3||26360	Et in usus eius paravit ex aere vasa diversa: lebetes, vatilla et pateras, fuscinulas et ignium receptacula. 
02O||38||4||26370	Craticulamque eius in modum retis fecit aeneam subter marginem altaris ab imo usque ad medium eius, 
02O||38||5||26380	fusis quattuor anulis per totidem craticulae summitates, ad immittendos vectes ad portandum. 
02O||38||6||26390	Quos et ipsos fecit de lignis acaciae et operuit laminis aeneis; 
02O||38||7||26400	induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis et intus vacuum.
02O||38||8||26410	Fecit et labrum aeneum cum basi sua de speculis mulierum, quae excubabant in ostio tabernaculi conventus.
02O||38||9||26420	Fecit et atrium, in cuius australi plaga erant tentoria de bysso retorta cubitorum centum; 
02O||38||10||26430	columnae aeneae viginti cum basibus suis; unci columnarum et anuli earum argentei. 
02O||38||11||26440	Aeque ad septentrionalem plagam tentoria, columnae basesque et unci anulique columnarum eiusdem mensurae et operis ac metalli erant. 
02O||38||12||26450	In ea vero plaga, quae ad occidentem respicit, fuerunt tentoria cubitorum quinquaginta, columnae decem cum basibus suis; et unci columnarum anulique earum argentei. 
02O||38||13||26460	Porro contra orientem quinquaginta cubitorum paravit tentoria, 
02O||38||14||26470	e quibus quindecim cubitos columnarum trium cum basibus suis unum tenebat latus; 
02O||38||15||26480	et in parte altera  quia inter utraque introitum tabernaculi fecit  quindecim aeque cubitorum erant tentoria columnaeque tres et bases totidem. 
02O||38||16||26490	Cuncta atrii tentoria in circuitu ex bysso retorta texuerat. 
02O||38||17||26500	Bases columnarum fuere aeneae, unci autem earum et anuli earum argentei et capita earum vestivit argento et omnes columnas atrii cinxit anulis argenteis. 
02O||38||18||26510	Et in introitu eius opere plumario fecit velum ex hyacintho, purpura, cocco ac bysso retorta; quod habebat viginti cubitos in longitudine, altitudo vero quinque cubitorum erat iuxta mensuram, quam cuncta atrii tentoria habebant. 
02O||38||19||26520	Columnae autem in ingressu fuere quattuor cum basibus aeneis, uncis argenteis; capitaque et anulos earum vestivit argento. 
02O||38||20||26530	Paxillos quoque habitaculi et atrii per gyrum fecit aeneos.
02O||38||21||26540	Hic est census habitaculi, habitaculi testimonii, qui recensitus est iuxta praeceptum Moysi ministerio Levitarum per manum Ithamar filii Aaron sacerdotis. 
02O||38||22||26550	Beseleel filius Uri filii Hur de tribu Iudae fecit cuncta, quae praeceperat Dominus Moysi, 
02O||38||23||26560	iuncto sibi socio Ooliab filio Achisamech de tribu Dan fabro et polymitario atque plumario ex hyacintho, purpura, cocco et bysso.
02O||38||24||26570	Omne aurum, quod expensum est in opere sanctuarii et quod oblatum est in donariis, viginti novem talentorum fuit et septingentorum triginta siclorum ad mensuram sicli sanctuarii. 
02O||38||25||26580	Argentum autem eorum, qui in congregatione recensiti sunt, centum talentorum fuit et mille septingentorum et septuaginta quinque siclorum ad mensuram sicli sanctuarii. 
02O||38||26||26590	Beca, id est dimidium sicli iuxta mensuram sicli sanctuarii, dedit quisquis transit ad censum a viginti annis et supra, de sescentis tribus milibus et quingentis quinquaginta armatorum. 
02O||38||27||26600	De talentis centum argenti conflatae sunt bases sanctuarii et veli, singulis talentis per bases singulas supputatis. 
02O||38||28||26610	De mille autem septingentis et septuaginta quinque siclis fecit uncos columnarum et vestivit capita earum et cinxit eas argento. 
02O||38||29||26620	Aeris quoque oblata sunt septuaginta talenta et duo milia et quadringenti sicli, 
02O||38||30||26630	ex quibus fecit bases in introitu tabernaculi conventus et altare aeneum cum craticula sua omniaque vasa, quae ad usum eius pertinent, 
02O||38||31||26640	et bases atrii tam in circuitu quam in ingressu eius et omnes paxillos habitaculi atque atrii per gyrum.
02O||39||1||26650	De hyacintho vero et purpura, cocco ac bysso fecerunt vestes textas pro ministerio sanctuarii. Et fecerunt vestes sacras Aaron, sicut praecepit Dominus Moysi.
02O||39||2||26660	Fecerunt igitur ephod de auro, hyacintho et purpura coccoque et bysso retorta 
02O||39||3||26670	opere polymitario tundentes bratteas aureas et extenuantes in fila, ut possent torqueri cum priorum colorum subtegmine. 
02O||39||4||26680	Fasciasque umerales fecerunt ei, cum quibus in utroque latere summitatum suarum copulabatur, 
02O||39||5||26690	et balteum, quo constringebatur ephod, eiusdem operis et unum cum eo ex auro, et hyacintho et purpura coccoque et bysso retorta, sicut praeceperat Dominus Moysi. 
02O||39||6||26700	Paraverunt et duos lapides onychinos, inclusos texturis aureis et sculptos arte gemmaria nominibus filiorum Israel; 
02O||39||7||26710	posueruntque eos in fasciis umeralibus ephod, lapides memorialis filiorum Israel, sicut praeceperat Dominus Moysi.
02O||39||8||26720	Fecerunt et pectorale opere polymito iuxta opus ephod ex auro, hyacintho, purpura coccoque et bysso retorta, 
02O||39||9||26730	quadrangulum duplex mensurae palmi. 
02O||39||10||26740	Et posuerunt in eo gemmarum ordines quattuor: in primo versu erat sardius, topazius, smaragdus; 
02O||39||11||26750	in secundo carbunculus, sapphirus et iaspis; 
02O||39||12||26760	in tertio hyacinthus, achates et amethystus; 
02O||39||13||26770	in quarto chrysolithus, onychinus et beryllus: inclusi textura aurea per ordines suos. 
02O||39||14||26780	Ipsique lapides duodecim sculpti erant nominibus duodecim tribuum Israel, singuli per nomina singulorum. 
02O||39||15||26790	Fecerunt in pectorali catenulas quasi funiculos opus tortile de auro purissimo 
02O||39||16||26800	et duos margines aureos totidemque anulos aureos. Porro duos anulos posuerunt in utraque summitate pectoralis; 
02O||39||17||26810	duos funiculos aureos inseruerunt anulis, qui in pectoralis angulis eminebant. 
02O||39||18||26820	Duas summitates amborum funiculorum colligaverunt duobus marginibus in fasciis umeralibus ephod in parte eius anteriore. 
02O||39||19||26830	Et fecerunt duos anulos aureos et posuerunt super duas summitates pectoralis in eius margine interiore contra ephod, sicut praecepit Dominus Moysi.
02O||39||20||26840	Feceruntque duos anulos aureos, quos posuerunt in duabus fasciis umeralibus ephod deorsum in latere eius anteriore secus iuncturam eius super balteum ephod. 
02O||39||21||26850	Et strinxerunt pectorale anulis eius ad anulos ephod vitta hyacinthina, ut esset super balteum ephod, ne amoveretur ab ephod, sicut praecepit Dominus Moysi.
02O||39||22||26860	Fecerunt quoque pallium ephod opere textili totum hyacinthinum 
02O||39||23||26870	et capitium in medio eius supra oramque per gyrum sicut in capitio loricae; 
02O||39||24||26880	deorsum autem ad pedes mala punica ex hyacintho, purpura, cocco ac bysso retorta 
02O||39||25||26890	et tintinnabula de auro purissimo, quae posuerunt inter malogranata in inferiore parte pallii per gyrum, 
02O||39||26||26900	ut sit tintinnabulum inter singula mala punica, quibus ornatus incedebat pontifex, quando ministerio fungebatur, sicut praeceperat Dominus Moysi.
02O||39||27||26910	Fecerunt et tunicas byssinas opere textili Aaron et filiis eius 
02O||39||28||26920	et tiaram et ornatum mitrarum ex bysso, feminalia quoque linea ex bysso retorta, 
02O||39||29||26930	cingulum vero de bysso retorta, hyacintho, purpura ac cocco, arte plumaria, sicut praeceperat Dominus Moysi.
02O||39||30||26940	Fecerunt et laminam diadema sanctitatis de auro purissimo; scripseruntque in ea opere caelatoris: “ Sanctum Domino ”; 
02O||39||31||26950	et strinxerunt eam desuper cum tiara vitta hyacinthina, sicut praeceperat Dominus Moysi.
02O||39||32||26960	Perfectum est igitur omne opus habitaculi et tabernaculi conventus; feceruntque filii Israel cuncta, quae praeceperat Dominus Moysi: sic fecerunt.
02O||39||33||26970	Et obtulerunt habitaculum et tabernaculum et universam supellectilem, fibulas, tabulas, vectes, columnas ac bases, 
02O||39||34||26980	opertorium de pellibus arietum rubricatis et operimentum de pellibus delphini, velum, 
02O||39||35||26990	arcam testimonii, vectes, propitiatorium, 
02O||39||36||27000	mensam cum vasis suis et propositionis panibus, 
02O||39||37||27010	candelabrum ex auro puro, lucernas in ordine earum et utensilia earum cum oleo candelabri, 
02O||39||38||27020	altare aureum et unguentum et thymiama ex aromatibus et velum in introitu tabernaculi, 
02O||39||39||27030	altare aeneum, craticulam aeneam, vectes et vasa eius omnia, labrum cum basi sua, 
02O||39||40||27040	tentoria atrii et columnas cum basibus suis, velum in introitu atrii funiculosque illius et paxillos. Nihil ex vasis defuit, quae in ministerium habitaculi in tabernaculo conventus iussa sunt fieri. 
02O||39||41||27050	Vestes quoque textas, quibus sacerdotes utuntur in sanctuario, et vestes sacras Aaron sacerdotis et vestes filiorum eius 
02O||39||42||27060	obtulerunt filii Israel, sicut praeceperat Dominus Moysi.
02O||39||43||27070	Quae postquam Moyses cuncta vidit completa, benedixit eis.
02O||40||1||27080	Locutusque est Dominus ad Moysen dicens: 
02O||40||2||27090	“ Mense pri mo, die prima mensis eriges habitaculum, tabernaculum conventus, 
02O||40||3||27100	et pones in eo arcam testimonii, abscondes illam velo; 
02O||40||4||27110	et, illata mensa, pones super eam, quae rite praecepta sunt. Candelabrum stabit cum lucernis suis 
02O||40||5||27120	et altare aureum, in quo adoletur incensum, coram arca testimonii. Velum in introitu habitaculi pones, 
02O||40||6||27130	et ante tabernaculum conventus altare holocausti, 
02O||40||7||27140	et labrum inter altare et tabernaculum conventus et implebis illud aqua. 
02O||40||8||27150	Circumdabisque atrium tentoriis et pones velum in porta eius. 
02O||40||9||27160	Et, assumpto unctionis oleo, unges habitaculum et omnia, quae in eo sunt, et consecrabis illud cum vasis suis, et erit sanctum. 
02O||40||10||27170	Unges quoque altare holocausti et omnia vasa eius et consecrabis altare, et erit sanctum sanctorum. 
02O||40||11||27180	Et unges labrum cum basi sua et consecrabis illud. 
02O||40||12||27190	Applicabisque Aaron et filios eius ad fores tabernaculi conventus; et lotos aqua 
02O||40||13||27200	indues Aaron sanctis vestibus, unges et consecrabis eum, ut mihi sacerdotio fungatur; 
02O||40||14||27210	filios eius applicabis et vesties eos tunicis 
02O||40||15||27220	et unges eos, sicut unxisti patrem eorum, ut mihi sacerdotio fungantur, et unctio eorum erit eis in sacerdotium sempiternum in generationibus eorum ”. 
02O||40||16||27230	Fecitque Moyses omnia, quae praeceperat ei Dominus: sic fecit.
02O||40||17||27240	Igitur mense primo anni secundi, prima die mensis collocatum est habitaculum. 
02O||40||18||27250	Erexitque Moyses illud et posuit bases ac tabulas et vectes statuitque columnas 
02O||40||19||27260	et expandit tentorium super habitaculum, imposito desuper operimento, sicut Dominus imperaverat Moysi. 
02O||40||20||27270	Sumpsit et posuit testimonium in arca et, subditis infra vectibus, posuit propitiatorium desuper. 
02O||40||21||27280	Cumque intulisset arcam in habitaculum, appendit ante eam velum, sicut iusserat Dominus Moysi. 
02O||40||22||27290	Posuit et mensam in tabernaculo conventus ad plagam septentrionalem extra velum, 
02O||40||23||27300	ordinatis coram propositionis panibus, sicut praeceperat Dominus Moysi. 
02O||40||24||27310	Posuit et candelabrum in tabernaculo conventus e regione mensae in parte australi, 
02O||40||25||27320	locatis per ordinem lucernis, sicut praeceperat Dominus Moysi. 
02O||40||26||27330	Posuit et altare aureum in tabernaculo conventus coram propitiatorio 
02O||40||27||27340	et adolevit super eo incensum aromatum, sicut iusserat Dominus Moysi. 
02O||40||28||27350	Posuit et velum in introitu habitaculi 
02O||40||29||27360	et altare holocausti in vestibulo habitaculi, tabernaculi conventus, offerens in eo holocaustum et sacrificium, sicut Dominus imperaverat Moysi. 
02O||40||30||27370	Labrum quoque statuit inter tabernaculum conventus et altare implens illud aqua; 
02O||40||31||27380	laveruntque Moyses et Aaron ac filii eius manus suas et pedes, 
02O||40||32||27390	cum ingrederentur tabernaculum conventus et accederent ad altare, sicut praeceperat Dominus Moysi. 
02O||40||33||27400	Erexit et atrium per gyrum habitaculi et altaris, ducto in introitu eius velo. Sic complevit opus.
02O||40||34||27410	Et operuit nubes tabernaculum conventus, et gloria Domini implevit habitaculum. 
02O||40||35||27420	Nec poterat Moyses ingredi tabernaculum conventus, quia habitavit nubes super illud, et gloria Domini replevit habitaculum. 
02O||40||36||27430	Si quando nubes de tabernaculo ascendebat, proficiscebantur filii Israel in omnibus stationibus suis; 
02O||40||37||27440	si autem non ascendebat nubes, non proficiscebantur usque in diem, quo levabatur. 
02O||40||38||27450	Nubes quippe Domini incubabat per diem habitaculo, et ignis in nocte, ante oculos universae domus Israel per cunctas mansiones suas.
03O||1||1||27460	Vocavit autem Moysen et locu tus est ei Dominus de tabernacu lo conventus dicens: 
03O||1||2||27470	“ Loquere filiis Israel et dices ad eos: Homo, qui obtulerit ex vobis hostiam Domino de animalibus domesticis, de bobus et pecoribus offerens victimas, 
03O||1||3||27480	si holocaustum fuerit eius oblatio de armento, masculum immaculatum offeret ad ostium tabernaculi conventus ad placandum sibi Dominum; 
03O||1||4||27490	ponetque manum super caput hostiae, et acceptabilis erit atque in expiationem eius proficiens. 
03O||1||5||27500	Immolabitque vitulum coram Domino, et offerent filii Aaron sacerdotes sanguinem eius aspergentes per altaris circuitum, quod est ante ostium tabernaculi conventus. 
03O||1||6||27510	Detracta pelle, hostiam offerens in frusta concidet; 
03O||1||7||27520	et filii Aaron sacerdotis ponent in altari ignem, strueque lignorum super ignem composita, 
03O||1||8||27530	membra, quae caesa sunt, desuper ordinabunt, caput videlicet et adipem. 
03O||1||9||27540	Intestina autem et crura offerens lavabit aqua adolebitque ea sacerdos super altare in holocaustum, incensum suavissimi odoris Domino.
03O||1||10||27550	Quod si de pecoribus eius oblatio est, de ovibus sive de capris holocaustum, masculum absque macula offeret; 
03O||1||11||27560	immolabitque ad latus altaris, quod respicit ad aquilonem, coram Domino. Sanguinem vero illius aspergent contra altare filii Aaron sacerdotes per circuitum; 
03O||1||12||27570	dividetque offerens membra, caput et adipem, et sacerdos imponet ea super ligna, quibus subest ignis in altari. 
03O||1||13||27580	Intestina vero et crura lavabit offerens aqua, et oblata omnia adolebit sacerdos super altare: holocaustum est et incensum odoris suavissimi Domino.
03O||1||14||27590	Sin autem de avibus holocausti oblatio fuerit Domino, offeret de turturibus aut pullis columbae oblationem suam. 
03O||1||15||27600	Et sacerdos afferet eam ad altare; retortum ad collum caput adolebit in altari, sanguisque eius exprimetur contra parietem altaris. 
03O||1||16||27610	Vesiculam vero gutturis et plumas proiciet offerens prope altare ad orientalem plagam in loco, in quo cineres effundi solent; 
03O||1||17||27620	confringetque eam inter alas, quas non secabit, et adolebit eam sacerdos super altare, lignis super ignem positis: holocaustum est et incensum suavissimi odoris Domino.
03O||2||1||27630	Anima cum obtulerit oblationem sacrificii farinae Domino, simila erit eius oblatio, fundetque super eam oleum et ponet tus 
03O||2||2||27640	ac deferet ad filios Aaron sacerdotes, tolletque ex eo pugillum plenum similae et olei ac totum tus, et sacerdos adolebit memoriale super altare, incensum odoris suavissimi Domino. 
03O||2||3||27650	Quod autem reliquum fuerit de sacrificio, erit Aaron et filiorum eius: sanctum sanctorum de incensis Domini.
03O||2||4||27660	Cum autem obtuleris sacrificium similae coctum in clibano: de simila erunt panes, scilicet absque fermento conspersi oleo et lagana azyma oleo lita; 
03O||2||5||27670	si oblatio tua fuerit de sartagine, simila erit, conspersa oleo et absque fermento; 
03O||2||6||27680	divides eam minutatim et fundes super eam oleum: oblatio similae est. 
03O||2||7||27690	Sin autem de frixorio fuerit sacrificium, aeque simila oleo conspergetur. 
03O||2||8||27700	Et deferes oblationem ex his Domino factam tradens manibus sacerdotis, 
03O||2||9||27710	qui afferet eam ad altare, tollet memoriale de sacrificio et adolebit super altare: incensum odoris suavissimi Domino. 
03O||2||10||27720	Quidquid autem reliquum est, erit Aaron et filiorum eius: sanctum sanctorum de incensis Domini.
03O||2||11||27730	Omnis oblatio similae, quam offeretis Domino, absque fermento fiet, quia nihil fermenti ac mellis adolebitis incensum Domino. 
03O||2||12||27740	Primitias tantum eorum offeretis tamquam munera Domino; super altare vero non ponentur in odorem suavitatis.
03O||2||13||27750	Quidquid obtuleris sacrificii, similae sale condies nec auferes sal foederis Dei tui de sacrificio tuo: in omni oblatione tua offeres sal.
03O||2||14||27760	Sin autem obtuleris munus primarum frugum tuarum Domino, spicas tostas igni et grana fracta farris recentis offeres in sacrificium primarum frugum tuarum 
03O||2||15||27770	fundens supra oleum et tus imponens: similae oblatio est. 
03O||2||16||27780	De qua adolebit sacerdos tamquam memoriale partem farris fracti et olei ac totum tus.
03O||3||1||27790	Quod si hostia pacificorum fue rit eius oblatio et de bobus vo luerit offerre marem sive feminam, immaculata offeret coram Domino. 
03O||3||2||27800	Ponetque manum super caput victimae suae, quam immolabit ad ostium tabernaculi conventus, fundentque filii Aaron sacerdotes sanguinem per circuitum altaris 
03O||3||3||27810	et offerent de hostia pacificorum tamquam incensum Domino adipem, qui operit vitalia, et quidquid pinguedinis eis adhaeret, 
03O||3||4||27820	duos renes cum adipe, quo teguntur iuxta ilia, et reticulum iecoris, quem iuxta renes, auferet. 
03O||3||5||27830	Adolebuntque ea filii Aaron in altari super holocausto, quod est super lignis et igne: incensum suavissimi odoris Domino.
03O||3||6||27840	Si vero de pecoribus fuerit Domino eius oblatio, pacificorum scilicet hostia, sive masculum sive feminam obtulerit, immaculata erunt. 
03O||3||7||27850	Si agnum obtulerit coram Domino, 
03O||3||8||27860	ponet manum super caput victimae suae, quam immolabit coram tabernaculo conventus; fundentque filii Aaron sanguinem eius per altaris circuitum; 
03O||3||9||27870	et offeret de pacificorum hostia incensum Domino adipem et caudam totam, quam iuxta tergum, auferet, et pinguedinem, quae operit ventrem, atque universum adipem, qui vitalibus adhaeret, 
03O||3||10||27880	et utrumque renunculum cum adipe, qui est iuxta ilia, reticulumque iecoris, quem iuxta renunculos, auferet. 
03O||3||11||27890	Et adolebit ea sacerdos super altare: panis et incensum Domino.
03O||3||12||27900	Si capra fuerit eius oblatio, offeret eam coram Domino, 
03O||3||13||27910	ponet manum suam super caput eius immolabitque eam coram tabernaculo conventus. Et fundent filii Aaron sanguinem eius per altaris circuitum, 
03O||3||14||27920	tolletque ex ea oblationem suam, incensum Domino, adipem scilicet, qui operit ventrem, et universum, qui vitalibus adhaeret, 
03O||3||15||27930	duos renunculos cum adipe, qui est super eos iuxta ilia, et reticulum iecoris, quem iuxta renunculos, auferet; 
03O||3||16||27940	adolebitque ea sacerdos super altare: panis et incensum suavissimi odoris omnis adeps Domino. 
03O||3||17||27950	Iure perpetuo in generationibus et cunctis habitaculis vestris, nec adipem nec sanguinem omnino comedetis ”.
03O||4||1||27960	Locutusque est Dominus ad Moysen dicens: 
03O||4||2||27970	“ Loquere filiis Israel: Anima cum peccaverit per ignorantiam et de universis mandatis Domini, quae praecepit ut non fierent, quippiam fecerit, 
03O||4||3||27980	si sacerdos, qui est unctus, peccaverit, delinquere faciens populum, offeret pro peccato suo vitulum immaculatum Domino sacrificium pro peccato; 
03O||4||4||27990	et adducet illum ad ostium tabernaculi conventus coram Domino ponetque manum super caput eius et immolabit eum coram Domino. 
03O||4||5||28000	Hauriet quoque sacerdos unctus de sanguine vituli inferens illum in tabernaculum conventus; 
03O||4||6||28010	cumque intinxerit digitum in sanguinem, asperget eo septies coram Domino contra velum sanctuarii; 
03O||4||7||28020	ponetque de eodem sanguine super cornua altaris thymiamatis gratissimi coram Domino, quod est in tabernaculo conventus; omnem autem reliquum sanguinem fundet in basim altaris holocausti in introitu tabernaculi. 
03O||4||8||28030	Et omnem adipem vituli pro peccato auferet tam eum, qui operit vitalia, quam omnem, qui vitalibus adhaeret, 
03O||4||9||28040	duos renunculos et adipem, qui est super eos iuxta ilia, et reticulum iecoris, quem iuxta renunculos, auferet, 
03O||4||10||28050	sicut aufertur de vitulo hostiae pacificorum; et adolebit ea sacerdos super altare holocausti. 
03O||4||11||28060	Pellem vero et omnes carnes cum capite et pedibus et intestinis et fimo, 
03O||4||12||28070	totum vitulum efferet extra castra in locum mundum, ubi cineres effundi solent; incendetque eum super lignorum struem igne: in loco effusorum cinerum cremabitur.
03O||4||13||28080	Quod si omnis coetus Israel ignoraverit, et res abscondita fuerit ab oculis congregationis, feceritque quod contra mandatum Domini est et deliquerit, 
03O||4||14||28090	et postea intellexerit peccatum suum, offeret congregatio vitulum pro peccato adducetque eum ad ostium tabernaculi conventus. 
03O||4||15||28100	Et ponent seniores coetus populi manus super caput eius coram Domino, immolatoque vitulo in conspectu Domini, 
03O||4||16||28110	inferet sacerdos, qui unctus est, de sanguine eius in tabernaculum conventus, 
03O||4||17||28120	tincto digito aspergens septies contra velum; 
03O||4||18||28130	ponetque de eodem sanguine in cornibus altaris, quod est coram Domino in tabernaculo conventus. Reliquum autem sanguinem fundet iuxta basim altaris holocaustorum, quod est in ostio tabernaculi conventus; 
03O||4||19||28140	omnemque eius adipem tollet et adolebit super altare. 
03O||4||20||28150	Sic faciens et de hoc vitulo quomodo fecit de vitulo pro peccato; sic faciet ei. Expiante eos sacerdote, propitius erit Dominus. 
03O||4||21||28160	Ipsum autem vitulum efferet extra castra atque comburet sicut et priorem vitulum: sacrificium pro peccato est congregationis.
03O||4||22||28170	Si peccaverit princeps et fecerit unum ex omnibus per ignorantiam, quod Domini Dei sui lege prohibetur, deliqueritque, 
03O||4||23||28180	aut indicatum ei fuerit peccatum suum, offeret hostiam Domino hircum de capris immaculatum 
03O||4||24||28190	ponetque manum suam super caput eius et immolabit eum in loco, ubi solet mactari holocaustum coram Domino: sacrificium pro peccato est. 
03O||4||25||28200	Et tinguat sacerdos digitum in sanguine hostiae pro peccato ponetque super cornua altaris holocausti et reliquum fundet ad basim eius. 
03O||4||26||28210	Adipem vero adolebit supra, sicut in victimis pacificorum fieri solet; expiabitque eum a peccato eius, ac dimittetur ei.
03O||4||27||28220	Quod si peccaverit anima per ignorantiam de populo terrae, ut faciat quidquam ex his, quae Domini lege prohibentur, atque delinquat, 
03O||4||28||28230	aut indicatum ei fuerit peccatum suum, offeret capram immaculatam; 
03O||4||29||28240	ponetque manum super caput hostiae pro peccato et immolabit eam in loco holocausti. 
03O||4||30||28250	Tolletque sacerdos de sanguine in digito suo et ponet super cornua altaris holocausti et reliquum fundet ad basim eius. 
03O||4||31||28260	Omnem autem auferens adipem, sicut auferri solet de victimis pacificorum, adolebit super altare in odorem suavitatis Domino, expiabitque eum, et propitius erit Dominus.
03O||4||32||28270	Sin autem de ovibus obtulerit victimam pro peccato, adducet agnam immaculatam; 
03O||4||33||28280	ponet manum super caput eius et immolabit eam in loco, ubi solent holocaustorum caedi hostiae. 
03O||4||34||28290	Sumetque sacerdos de sanguine eius digito suo et ponens super cornua altaris holocausti reliquum fundet ad basim eius. 
03O||4||35||28300	Omnem quoque auferens adipem, sicut auferri solet adeps agni, qui immolatur pro pacificis, cremabit in altari super incensis Domini; expiabitque eum et peccatum eius, et dimittetur illi.
03O||5||1||28310	Si peccaverit anima et audiverit vocem iurantis testisque fuerit, quod aut ipse vidit aut comperit, si non indicaverit, iniquitatem portabit; 
03O||5||2||28320	vel si anima tetigerit aliquid immundum, sive cadaver bestiae sit aut iumenti vel reptilis, et absconditum fuerit ab eo, ipse immundus et reus erit; 
03O||5||3||28330	aut si tetigerit quidquam de immunditia hominis iuxta omnem impuritatem, qua pollui solet, absconditumque fuerit ab eo, sed ipse cognoverit postea, subiacebit delicto; 
03O||5||4||28340	aut si anima temere iuraverit et protulerit labiis suis, ut vel male quid faceret vel bene iuxta omnia, quae homines temere iurant, absconditumque fuerit ab eo, sed ipse postea intellexerit, delicto subiacebit; 
03O||5||5||28350	si ergo reus factus fuerit uno ex istis, confiteatur peccatum suum 
03O||5||6||28360	et offerat Domino sacrificium delicti pro peccato suo agnam de gregibus sive capram ut sacrificium pro peccato; expiabitque eum sacerdos a peccato eius.
03O||5||7||28370	Sin autem non potuerit offerre pecus, offerat ut sacrificium pro delicto duos turtures vel duos pullos columbarum Domino: unum in sacrificium pro peccato et alterum in holocaustum; 
03O||5||8||28380	dabitque eos sacerdoti, qui primum offerens ut sacrificium pro peccato retorquebit caput eius ad pennulas, ita ut collo haereat et non penitus abrumpatur; 
03O||5||9||28390	et asperget de sanguine eius parietem altaris; quidquid autem reliquum fuerit, faciet destillare ad fundamentum eius: sacrificium pro peccato est. 
03O||5||10||28400	Alterum vero adolebit holocaustum, ut fieri solet; expiabitque eum sacerdos a peccato eius, et dimittetur ei.
03O||5||11||28410	Quod si non quiverit manus eius offerre duos turtures aut duos pullos columbarum, offeret pro peccato suo similae partem ephi decimam in sacrificium pro peccato; non mittet in eam oleum, nec turis aliquid imponet, quia sacrificium pro peccato est. 
03O||5||12||28420	Tradetque eam sacerdoti, qui, plenum ex toto pugillum in memoriale hauriens, cremabit in altari super incensis Domini: sacrificium pro peccato est. 
03O||5||13||28430	Et expiabit eum sacerdos et peccatum eius in uno ex his casibus, et propitius erit Dominus. Reliquam vero partem sacerdos habebit sicut in oblatione similae ”.
03O||5||14||28440	Locutus est Dominus ad Moysen dicens: 
03O||5||15||28450	“ Anima, si praevaricans per errorem in his, quae Domino sunt sanctificata, peccaverit, offeret sacrificium pro delicto arietem immaculatum de gregibus iuxta aestimationem argenti siclorum pondere sanctuarii in paenitentiam; 
03O||5||16||28460	ipsumque, quod intulit damni, restituet et quintam partem ponet supra tradens sacerdoti, qui expiabit eum offerens arietem, et dimittetur ei.
03O||5||17||28470	Anima, si peccaverit per ignorantiam feceritque unum ex his, quae Domini lege prohibentur, et peccati rea portaverit iniquitatem suam, 
03O||5||18||28480	offeret arietem immaculatum de gregibus iuxta aestimationem sacerdoti, qui expiabit eum ab eo, quod nesciens fecerit, et dimittetur ei: 
03O||5||19||28490	sacrificium pro delicto est, delinquens deliquit in Dominum ”.
03O||5||20||28500	Locutus est Dominus ad Moysen dicens: 
03O||5||21||28510	“ Anima, quae peccaverit et, contempto Domino, negaverit proximo suo depositum, quod fidei eius creditum fuerat, vel vi aliquid extorserit aut calumniam fecerit, 
03O||5||22||28520	sive rem perditam invenerit et infitians insuper peierarit in uno ex omnibus, in quibus peccare solent homines, 
03O||5||23||28530	si quis sic peccaverit et deliquerit, reddet omnia, quae per rapinam vel calumniam abstulerit vel deposita retinuerit vel perdita invenerit 
03O||5||24||28540	vel de quibus peierarit, et restituet integra et quintam insuper addet partem domino, cui damnum intulerat, in die sacrificii pro delicto. 
03O||5||25||28550	Sacrificium pro delicto offeret Domino: arietem immaculatum de grege iuxta aestimationem; 
03O||5||26||28560	qui expiabit eum coram Domino, et dimittetur illi pro singulis, quae faciendo peccaverit ”.
03O||6||1||28570	Locutus est Dominus ad Moysen dicens: 
03O||6||2||28580	“ Praecipe Aaron et filiis eius: Haec est lex holocausti: cremabitur in foco altaris tota nocte usque mane; ignis altaris in eo ardebit. 
03O||6||3||28590	Vestietur sacerdos tunica et feminalibus lineis super verecunda sua; tolletque cineres, quos vorans ignis exussit, et ponet iuxta altare. 
03O||6||4||28600	Porro spoliabitur prioribus vestimentis; indutusque aliis efferet cineres extra castra in locum mundum. 
03O||6||5||28610	Ignis autem in altari semper ardebit, non exstinguetur, quem nutriet sacerdos subiciens ligna mane per singulos dies et, imposito holocausto, desuper adolebit adipes pacificorum. 
03O||6||6||28620	Ignis est iste perpetuus, qui numquam deficiet in altari.
03O||6||7||28630	Haec est lex sacrificii similae, quod offerent filii Aaron coram Domino et coram altare: 
03O||6||8||28640	tollet sacerdos ex eo pugillum similae, quae conspersa est oleo, et totum tus, quod super similam positum est; adolebitque illud in altari in odorem suavissimum, memoriale Domino. 
03O||6||9||28650	Reliquam autem partem similae comedet Aaron cum filiis suis, et panis absque fermento comedetur in loco sancto; in atrio tabernaculi conventus comedent illam. 
03O||6||10||28660	Ideo autem non coquetur fermentata, quia ut partem eorum dedi illam ex incensis meis: sanctum sanctorum est, sicut sacrificium pro peccato atque pro delicto; 
03O||6||11||28670	mares tantum stirpis Aaron comedent illud. Legitimum sempiternum est in generationibus vestris de incensis Domini; omnis, qui tetigerit illa, sanctificabitur ”.
03O||6||12||28680	Et locutus est Dominus ad Moysen dicens: 
03O||6||13||28690	“ Haec est oblatio Aaron et filiorum eius, quam offerre debent Domino in die unctionis ipsius: decimam partem ephi offerent similae in sacrificio sempiterno medium eius mane et medium vespere; 
03O||6||14||28700	quae in sartagine oleo conspersa frigetur. Afferes eam calidam et offeres divisam minutatim, sacrificium in odorem suavissimum Domino. 
03O||6||15||28710	Sacerdos unctus, qui patri iure successerit, faciet illud. Legitimum sempiternum: Domino tota cremabitur; 
03O||6||16||28720	omne enim sacrificium similae sacerdotum igne consumetur, nec quisquam comedet ex eo ”.
03O||6||17||28730	Locutus est Dominus ad Moysen dicens: 
03O||6||18||28740	“ Loquere Aaron et filiis eius: Ista est lex sacrificii pro peccato: in loco, ubi mactatur holocaustum, mactabitur coram Domino: sanctum sanctorum est. 
03O||6||19||28750	Sacerdos, qui offert, comedet illud in loco sancto, in atrio tabernaculi conventus. 
03O||6||20||28760	Quidquid tetigerit carnes eius, sanctificabitur: si de sanguine illius vestis fuerit aspersa, lavabitur in loco sancto; 
03O||6||21||28770	vas autem fictile, in quo coctum est, confringetur; quod si vas aeneum fuerit, defricabitur et lavabitur aqua. 
03O||6||22||28780	Omnis masculus de genere sacerdotali vescetur carnibus eius, quia sanctum sanctorum est. 
03O||6||23||28790	Omne autem sacrificium pro peccato, de cuius sanguine infertur in tabernaculum conventus ad expiandum in sanctuario, non comedetur, sed comburetur igni.
03O||7||1||28800	Haec quoque est lex sacrificii pro delicto: sanctum sanctorum est, 
03O||7||2||28810	idcirco, ubi immolatur holocaustum, mactabitur et victima pro delicto; sanguis eius per gyrum fundetur altaris. 
03O||7||3||28820	Omnemque adipem offeret ex ea, caudam scilicet et adipem, qui operit vitalia, 
03O||7||4||28830	duos renunculos et pinguedinem, quae super eos iuxta ilia est, reticulumque iecoris, quem iuxta renunculos, auferet; 
03O||7||5||28840	et adolebit ea sacerdos super altare ut incensum Domino: sacrificium pro delicto est. 
03O||7||6||28850	Omnis masculus de sacerdotali genere in loco sancto vescetur his carnibus, quia sanctum sanctorum est. 
03O||7||7||28860	Sicut sacrificium pro peccato, ita et sacrificium pro delicto, utriusque hostiae lex una est; ad sacerdotem, qui eam obtulerit, pertinebit.
03O||7||8||28870	Sacerdos, qui offert holocaustum cuiusdam viri, habebit pellem victimae, 
03O||7||9||28880	et omne sacrificium similae, quod coquitur in clibano, et, quidquid in frixorio vel in sartagine praeparatur, eius erit sacerdotis, a quo offertur; 
03O||7||10||28890	et omne sacrificium similae sive oleo conspersum sive aridum fuerit, cunctis filiis Aaron aequa mensura per singulos dividetur.
03O||7||11||28900	Haec est lex hostiae pacificorum quae offertur Domino; 
03O||7||12||28910	si pro gratiarum actione fuerit oblatio, offerent panes absque fermento conspersos oleo et lagana azyma uncta oleo coctamque similam ut collyridas olei admixtione conspersas, 
03O||7||13||28920	panes quoque fermentatos cum hostia pacificorum pro gratiarum actione, 
03O||7||14||28930	ex quibus unus offeretur munus Domino et erit sacerdotis, qui fundet hostiae sanguinem. 
03O||7||15||28940	Cuius carnes eadem comedentur die, nec remanebit ex eis quidquam usque mane.
03O||7||16||28950	Si voto vel sponte quisquam obtulerit hostiam, eadem similiter edetur die; sed et si quid in crastinum remanserit, vesci licitum est; 
03O||7||17||28960	quidquid autem tertius invenerit dies, ignis absumet.
03O||7||18||28970	Si quis de carnibus victimae pacificorum die tertio comederit, irrita fiet oblatio nec proderit offerenti; quin potius, quaecumque anima tali se edulio contaminarit, praevaricationis rea erit. 
03O||7||19||28980	Caro, quae aliquid tetigerit immundum, non comedetur, sed comburetur igni; ceterum carne, qui fuerit mundus, vescetur. 
03O||7||20||28990	Anima polluta, quae ederit de carnibus hostiae pacificorum, quae oblata est Domino, peribit de populis suis; 
03O||7||21||29000	et, quae tetigerit immunditiam hominis vel iumenti, sive omnis rei abominabilis, quae polluere potest, et comederit de huiuscemodi carnibus, interibit de populis suis ”.
03O||7||22||29010	Locutusque est Dominus ad Moysen dicens: 
03O||7||23||29020	“ Loquere filiis Israel: Adipem bovis et ovis et caprae non comedetis. 
03O||7||24||29030	Adipem cadaveris morticini et eius animalis, quod a bestia laceratum est, habebitis in usus varios, sed non comedetis. 
03O||7||25||29040	Si quis adipem, qui offertur in incensum Domini, comederit, peribit de populo suo. 
03O||7||26||29050	Sanguinem quoque omnis animalis non sumetis in cibo, tam de avibus quam de pecoribus; 
03O||7||27||29060	omnis anima, quae ederit sanguinem, peribit de populis suis ”.
03O||7||28||29070	Locutus est Dominus ad Moysen dicens: 
03O||7||29||29080	“ Loquere filiis Israel: Qui offert victimam pacificorum Domino, afferat oblationem suam Domino de victima pacificorum. 
03O||7||30||29090	Tenebit manibus incensa Domini, adipem scilicet et pectusculum afferet; pectusculum, ut elevetur coram Domino. 
03O||7||31||29100	Et sacerdos adolebit adipem super altare; pectusculum autem erit Aaron et filiorum eius. 
03O||7||32||29110	Armus quoque dexter de pacificorum hostiis cedet in munus sacerdotis. 
03O||7||33||29120	Qui de filiis Aaron obtulerit sanguinem et adipem victimae pacificorum, ipse habebit armum dextrum in portione sua; 
03O||7||34||29130	pectusculum enim elationis et armum donationis tuli a filiis Israel de hostiis eorum pacificis et dedi Aaron sacerdoti ac filiis eius, lege perpetua, ab omni populo Israel ”.
03O||7||35||29140	Haec est portio Aaron et filiorum eius de incensis Domini die, qua applicavit eos, ut sacerdotio fungerentur; 
03O||7||36||29150	et quae praecepit dari eis Dominus a filiis Israel die, qua unxit eos, religione perpetua in generationibus eorum.
03O||7||37||29160	Ista est lex holocausti et oblationis similae et sacrificii pro peccato atque delicto et pro consecratione et pacificorum victimis, 
03O||7||38||29170	quam constituit Dominus Moysi in monte Sinai, quando mandavit filiis Israel, ut offerrent oblationes suas Domino in deserto Sinai.
03O||8||1||29180	Locutusque est Dominus ad Moysen dicens: 
03O||8||2||29190	“ Tolle Aaron cum filiis suis, vestes eorum et unctionis oleum, vitulum pro peccato, duos arietes, canistrum cum azymis; 
03O||8||3||29200	et congregabis omnem coetum ad ostium tabernaculi conventus ”. 
03O||8||4||29210	Fecit Moyses, ut Dominus imperarat; congregatoque omni coetu ante fores tabernaculi conventus, 
03O||8||5||29220	ait: “ Iste est sermo, quem iussit Dominus fieri ”.
03O||8||6||29230	Statimque applicavit Aaron et filios eius. Cumque lavisset eos aqua, 
03O||8||7||29240	vestivit pontificem subucula linea accingens eum balteo et induens tunica hyacinthina et desuper ephod imposuit, 
03O||8||8||29250	quod astrinxit cingulo ephod firmiter; et imposuit ei pectorale, in quo dedit Urim et Tummim. 
03O||8||9||29260	Cidari quoque texit caput et super eam contra frontem posuit laminam auream, diadema sanctum, sicut praeceperat Dominus Moysi.
03O||8||10||29270	Tulit et unctionis oleum, quo levit habitaculum cum omni supellectili sua et sanctificavit ea. 
03O||8||11||29280	Cumque de eo aspersisset altare septem vicibus, unxit illud et omnia vasa eius labrumque cum basi sua sanctificavit oleo. 
03O||8||12||29290	Quod fundens super caput Aaron, unxit eum et consecravit; 
03O||8||13||29300	filios quoque eius applicatos vestivit subuculis lineis et cinxit balteo imposuitque mitras, ut iusserat Dominus Moysi.
03O||8||14||29310	Adduxit et vitulum pro peccato; cumque super caput eius posuissent Aaron et filii eius manus suas, 
03O||8||15||29320	immolavit eum; et hauriens Moyses sanguinem tincto digito tetigit cornua altaris per gyrum et mundavit illud; fuditque reliquum sanguinem ad fundamenta eius et sanctificavit illud expiando. 
03O||8||16||29330	Adipem autem, qui erat super vitalia, et reticulum iecoris duosque renunculos cum arvinulis suis adolevit super altare; 
03O||8||17||29340	vitulum cum pelle, carnibus et fimo cremans extra castra, sicut praeceperat Dominus Moysi.
03O||8||18||29350	Attulit et arietem in holocaustum, super cuius caput cum imposuissent Aaron et filii eius manus suas, 
03O||8||19||29360	immolavit eum et fudit sanguinem eius per altaris circuitum. 
03O||8||20||29370	Ipsumque arietem in frusta concidens, caput eius et artus et adipem adolevit igni; 
03O||8||21||29380	lotis prius intestinis et pedibus, totumque simul arietem adolevit super altare, eo quod esset holocaustum suavissimi odoris, incensum Domino, sicut praeceperat Dominus Moysi.
03O||8||22||29390	Attulit et arietem secundum in consecrationem sacerdotum; posueruntque super caput illius Aaron et filii eius manus suas. 
03O||8||23||29400	Quem cum immolasset Moyses, sumens de sanguine tetigit extremum auriculae dextrae Aaron et pollicem manus eius dextrae, similiter et pedis. 
03O||8||24||29410	Applicavit et filios Aaron; cumque de sanguine arietis immolati tetigisset extremum auriculae singulorum dextrae et pollices manus ac pedis dextri, reliquum fudit super altare per circuitum. 
03O||8||25||29420	Tulitque adipem et caudam omnemque pinguedinem, quae operit intestina reticulumque iecoris, et duos renes cum adipibus suis et armo dextro. 
03O||8||26||29430	Tollens autem de canistro azymorum, quod erat coram Domino, panem absque fermento et collyridam conspersam oleo laganumque posuit super adipes et armum dextrum, 
03O||8||27||29440	tradens simul omnia super manus Aaron et filiorum eius. Qui, postquam levaverunt ea coram Domino, 
03O||8||28||29450	rursum suscepta de manibus eorum adolevit in altari super holocausto, eo quod illa essent consecrationis oblatio, in odorem suavitatis: incensum erat Domino. 
03O||8||29||29460	Tulit et pectusculum elevans illud coram Domino de ariete consecrationis in partem suam, sicut praeceperat Dominus Moysi. 
03O||8||30||29470	Assumensque de unguento et sanguine, qui erat in altari, aspersit super Aaron et vestimenta eius et super filios illius ac vestes eorum.
03O||8||31||29480	Cumque sanctificasset eos in vestitu suo, praecepit eis dicens: “ Coquite carnes ante fores tabernaculi et ibi comedite eas; panes quoque consecrationis edite, qui positi sunt in canistro, sicut mihi praeceptum est: "Aaron et filii eius comedent eos; 
03O||8||32||29490	quidquid autem reliquum fuerit de carne et panibus, ignis absumet". 
03O||8||33||29500	De ostio quoque tabernaculi conventus non exibitis septem diebus usque ad diem, quo complebitur tempus consecrationis vestrae; septem enim diebus finitur consecratio. 
03O||8||34||29510	Sicut et impraesentiarum factum est, praecepit Dominus, ut fieret in expiationem eorum. 
03O||8||35||29520	Die ac nocte manebitis in ostio tabernaculi conventus observantes observationem Domini, ne moriamini: sic enim mihi praeceptum est ”.
03O||8||36||29530	Feceruntque Aaron et filii eius cuncta, quae locutus est Dominus per manum Moysi.
03O||9||1||29540	Facto autem octavo die, vocavit Moyses Aaron et filios eius ac maiores natu Israel dixitque ad Aaron: 
03O||9||2||29550	“ Tolle de armento vitulum pro peccato et arietem in holocaustum, utrumque immaculatum, et affer illos coram Domino. 
03O||9||3||29560	Et ad filios Israel loqueris: "Tollite hircum pro peccato et vitulum atque agnum anniculos et sine macula in holocaustum, 
03O||9||4||29570	bovem et arietem pro pacificis, et immolate eos coram Domino, et sacrificium similae oleo conspersae: hodie enim Dominus apparebit vobis" ”.
03O||9||5||29580	Tulerunt ergo cuncta, quae iusserat Moyses, ad ostium tabernaculi conventus; ubi, cum omnis coetus accessisset et staret coram Domino, 
03O||9||6||29590	ait Moyses: “ Iste est sermo, quem praecepit Dominus: facite, et apparebit vobis gloria eius ”. 
03O||9||7||29600	Dixit et ad Aaron: “ Accede ad altare et immola pro peccato tuo; offer holocaustum et expia te et populum. Et fac hostiam populi et expia eum, sicut praecepit Dominus ”.
03O||9||8||29610	Statimque Aaron accedens ad altare immolavit vitulum pro peccato suo, 
03O||9||9||29620	cuius sanguinem obtulerunt ei filii sui; in quo tinguens digitum tetigit cornua altaris et fudit residuum ad basim eius. 
03O||9||10||29630	Adipemque et renunculos ac reticulum iecoris, quae sunt de sacrificio pro peccato, adolevit super altare, sicut praeceperat Dominus Moysi. 
03O||9||11||29640	Carnes vero et pellem eius extra castra combussit igni.
03O||9||12||29650	Immolavit et holocausti victimam; obtuleruntque ei filii sui sanguinem eius, quem fudit per altaris circuitum. 
03O||9||13||29660	Ipsam etiam hostiam in frusta concisam cum capite ei obtulerunt, quae omnia super altare cremavit igni; 
03O||9||14||29670	lavit quoque aqua intestina cruraque et adolevit super holocausto in altari.
03O||9||15||29680	Et applicavit oblationem populi sumensque hircum pro peccato populi mactavit et obtulit in expiationem sicut priorem; 
03O||9||16||29690	fecit quoque holocaustum secundum ritum 
03O||9||17||29700	et addens sacrificium similae implevit manum ex illa et adolevit super altare praeter holocaustum matutinum.
03O||9||18||29710	Immolavit et bovem atque arietem, hostias pacificas populi; obtuleruntque ei filii sui sanguinem, quem fudit super altare in circuitu. 
03O||9||19||29720	Adipes autem bovis et caudam arietis renunculosque cum adipibus suis et reticulum iecoris 
03O||9||20||29730	posuerunt super pectora; cumque cremati essent adipes in altari, 
03O||9||21||29740	pectora eorum et armos dextros Aaron elevavit coram Domino, sicut praeceperat Moyses.
03O||9||22||29750	Et elevans Aaron manus ad populum benedixit eis. Sicque, completis hostiis pro peccato et holocaustis et pacificis, descendit. 
03O||9||23||29760	Ingressi autem Moyses et Aaron tabernaculum conventus et deinceps egressi benedixerunt populo. Apparuitque gloria Domini omni populo; 
03O||9||24||29770	et ecce egressus ignis a Domino devoravit holocaustum et adipes, qui erant super altare. Quod cum vidissent turbae, exultaverunt ruentes in facies suas.
03O||10||1||29780	Arreptisque Nadab et Abiu filii Aaron turibulis, posue runt ignem et incensum desuper offerentes coram Domino ignem alienum, qui eis praeceptus non erat. 
03O||10||2||29790	Egressusque ignis a Domino devoravit eos, et mortui sunt coram Domino.
03O||10||3||29800	Dixitque Moyses ad Aaron: “ Hoc est, quod locutus est Dominus: "Sanctificabor in his, qui appropinquant mihi, et in conspectu omnis populi glorificabor" ”. Quod audiens tacuit Aaron. 
03O||10||4||29810	Vocatis autem Moyses Misael et Elisaphan filiis Oziel patrui Aaron, ait ad eos: “ Ite et tollite fratres vestros de conspectu sanctuarii et asportate extra castra ”. 
03O||10||5||29820	Confestimque pergentes tulerunt eos, sicut iacebant vestitos subuculis suis, foras, ut sibi fuerat imperatum.
03O||10||6||29830	Locutus est Moyses ad Aaron et ad Eleazar atque Ithamar filios eius: “ Comas vestras nolite excutere et vestimenta nolite scindere, ne moriamini, et super omnem coetum oriatur indignatio. Fratres vestri, omnis domus Israel, plangant incendium, quod Dominus suscitavit. 
03O||10||7||29840	Vos autem non egredimini fores tabernaculi conventus, alioquin peribitis; oleum quippe unctionis Domini est super vos ”. Qui fecerunt omnia iuxta praeceptum Moysi.
03O||10||8||29850	Dixit quoque Dominus ad Aaron: 
03O||10||9||29860	“ Vinum et omne, quod inebriare potest, non bibetis tu et filii tui, quando intratis tabernaculum conventus, ne moriamini  praeceptum est sempiternum in generationes vestras 
03O||10||10||29870	et ut habeatis scientiam discernendi inter sanctum et profanum, inter pollutum et mundum, 
03O||10||11||29880	doceatisque filios Israel omnia legitima mea, quae locutus est Dominus ad eos per manum Moysi ”.
03O||10||12||29890	Locutusque est Moyses ad Aaron et ad Eleazar atque Ithamar filios eius, qui residui erant: “ Tollite oblationem similae, quae remansit de incensis Domini, et comedite illam absque fermento iuxta altare, quia sanctum sanctorum est. 
03O||10||13||29900	Comedetis autem in loco sancto, quia data est tibi et filiis tuis de incensis Domini, sicut praeceptum est mihi. 
03O||10||14||29910	Pectusculum quoque elationis et armum donationis edetis in loco mundissimo, tu et filii tui ac filiae tuae tecum; tibi enim ac liberis tuis reposita sunt de hostiis pacificis filiorum Israel. 
03O||10||15||29920	Armum et pectus cum incensis adipum afferent ad elationem coram Domino, et pertineant ad te et ad filios tuos lege perpetua, sicut praecepit Dominus ”.
03O||10||16||29930	De hirco autem pro peccato cum quaereret Moyses, exustum repperit; iratusque contra Eleazar et Ithamar filios Aaron, qui remanserant, ait: 
03O||10||17||29940	“ Cur non comedistis sacrificium pro peccato in loco sancto? Quod sanctum sanctorum est, et datum vobis, ut portetis iniquitatem coetus in expiationem eorum in conspectu Domini; 
03O||10||18||29950	praesertim cum de sanguine illius non sit illatum intra sancta, comedere eam debuistis in sanctuario, sicut praeceptum est mihi ”. 
03O||10||19||29960	Respondit Aaron: “ Oblata est hodie victima pro peccato et holocaustum eorum coram Domino; mihi autem accidit, quod vides. Quomodo potui comedere eam et placere Domino? ”. 
03O||10||20||29970	Quod cum audisset Moyses, recepit satisfactionem.
03O||11||1||29980	Locutus est Dominus ad Moysen et Aaron dicens: 
03O||11||2||29990	“ Dicite filiis Israel: Haec sunt animalia, quae comedere debetis de cunctis animantibus terrae. 
03O||11||3||30000	Omne, quod habet plene divisam ungulam et ruminat in pecoribus, comedetis. 
03O||11||4||30010	Haec autem non comedetis ex ruminantibus vel dividentibus ungulam: camelum, quia ruminat quidem, sed non dividit ungulam, inter immunda reputabis; 
03O||11||5||30020	hyracem, qui ruminat ungulamque non dividit, immundus est; 
03O||11||6||30030	leporem quoque, nam et ipse ruminat, sed ungulam non dividit; 
03O||11||7||30040	et suem, qui, cum ungulam plene dividat, non ruminat. 
03O||11||8||30050	Horum carnibus non vescemini nec cadavera contingetis, quia immunda sunt vobis.
03O||11||9||30060	Haec sunt, quae gignuntur in aquis et vesci licitum est: omne, quod habet pinnulas et squamas, tam in mari quam in fluminibus et torrentibus, comedetis. 
03O||11||10||30070	Quidquid autem pinnulas et squamas non habet, reptilium vel quorumlibet aliorum animalium, quae in aquis moventur, abominabile vobis 
03O||11||11||30080	et execrandum erit; carnes eorum non comedetis et morticina vitabitis. 
03O||11||12||30090	Cuncta, quae non habent pinnulas et squamas in aquis, polluta erunt vobis.
03O||11||13||30100	Haec sunt, quae de avibus comedere non debetis, et vitanda sunt vobis: aquilam et grypem et haliaeetum, 
03O||11||14||30110	milvum ac vulturem iuxta genus suum 
03O||11||15||30120	et omne corvini generis, 
03O||11||16||30130	struthionem et noctuam et larum et accipitrem iuxta genus suum, 
03O||11||17||30140	bubonem et mergulum et ibin, 
03O||11||18||30150	cycnum et nyctocoracem et porphyrionem, 
03O||11||19||30160	erodionem et charadrion iuxta genus suum, upupam quoque et vespertilionem.
03O||11||20||30170	Omne de volucribus, quod reptat super quattuor pedes, abominabile erit vobis. 
03O||11||21||30180	Quidquid autem ambulat quidem super quattuor pedes, sed habet longiora retro crura, per quae salit super terram, 
03O||11||22||30190	comedere debetis; ut est bruchus in genere suo et attacus atque ophiomachus ac locusta, singula iuxta genus suum. 
03O||11||23||30200	Quidquid autem ex volucribus reptantibus quattuor tantum habet pedes, execrabile erit vobis. 
03O||11||24||30210	Et quicumque morticina eorum tetigerit, polluetur et erit immundus usque ad vesperum. 
03O||11||25||30220	Et si necesse fuerit, ut portet quippiam horum mortuum, lavabit vestimenta sua et immundus erit usque ad solis occasum.
03O||11||26||30230	Omne animal, quod habet quidem ungulam, sed non dividit eam nec ruminat, immundum erit vobis; et, qui tetigerit illud, contaminabitur. 
03O||11||27||30240	Quod ambulat super plantas pedum ex cunctis animantibus, quae incedunt quadrupedia, immundum erit; qui tetigerit morticina eorum, polluetur usque ad vesperum. 
03O||11||28||30250	Et, qui portaverit huiuscemodi cadavera, lavabit vestimenta sua et immundus erit usque ad vesperum; quia omnia haec immunda sunt vobis.
03O||11||29||30260	Haec quoque inter polluta reputabuntur de his, quae reptant in terra: mustela et mus et lacerta iuxta genus suum, 
03O||11||30||30270	mygale et testudo et stellio et talpa et chamaeleon: 
03O||11||31||30280	omnia haec immunda sunt. Qui tetigerit morticina eorum, immundus erit usque ad vesperum; 
03O||11||32||30290	et super quod ceciderit quidquam de morticinis eorum, polluetur tam vas ligneum et vestimentum quam pelles et cilicia, et in quocumque fit opus; tinguentur aqua et polluta erunt usque ad vesperum et postea munda. 
03O||11||33||30300	Vas autem fictile, in quo horum quidquam intro ceciderit, polluetur et frangendum est. 
03O||11||34||30310	Omnis cibus, quem comedetis, si fusa fuerit exinde super eum aqua, immundus erit; et omne liquens, quod bibitur de tali vase, immundum erit. 
03O||11||35||30320	Et quidquid de morticinis istiusmodi ceciderit super illud, immundum erit; sive clibani sive chytropodes destruentur: immundi sunt et immundi erunt vobis. 
03O||11||36||30330	Fontes tamen et cisternae et omnis aquarum congregatio munda erit. Qui vero morticinum eorum tetigerit, polluetur. 
03O||11||37||30340	Si ceciderint super sementem, non polluent eam; 
03O||11||38||30350	sin autem quispiam aqua sementem perfuderit, et postea morticinis tacta fuerit, immunda erit vobis.
03O||11||39||30360	Si mortuum fuerit animal, quod licet vobis comedere, qui cadaver eius tetigerit, immundus erit usque ad vesperum; 
03O||11||40||30370	et, qui comederit ex eo quippiam sive portaverit cadaver eius, lavabit vestimenta sua et immundus erit usque ad vesperum.
03O||11||41||30380	Omne, quod reptat super terram, abominabile erit nec assumetur in cibum. 
03O||11||42||30390	Quidquid super pectus et quidquid quadrupes graditur, vel multos habet pedes sive per humum trahitur, non comedetis, quia abominabile est. 
03O||11||43||30400	Nolite contaminare animas vestras nec tangatis quidquam eorum, ne immundi sitis. 
03O||11||44||30410	Ego enim sum Dominus Deus vester; sanctificamini et sancti estote, quoniam et ego sanctus sum. Ne polluatis animas vestras in omni reptili, quod movetur super terram. 
03O||11||45||30420	Ego enim sum Dominus, qui eduxi vos de terra Aegypti, ut essem vobis in Deum: sancti eritis, quia et ego sanctus sum.
03O||11||46||30430	Ista est lex animantium et volucrum et omnis animae viventis, quae movetur in aqua et reptat in terra, 
03O||11||47||30440	ut differentias noveritis mundi et immundi, et sciatis quid comedere et quid respuere debeatis ”.
03O||12||1||30450	Locutus est Dominus ad Moysen dicens: 
03O||12||2||30460	“ Loquere fi liis Israel et dices ad eos: Mulier, si, suscepto semine, pepererit masculum, immunda erit septem diebus iuxta dies separationis menstruae, 
03O||12||3||30470	et die octavo circumcidetur infantulus; 
03O||12||4||30480	ipsa vero triginta tribus diebus manebit in sanguine purificationis suae; omne sanctum non tanget nec ingredietur sanctuarium, donec impleantur dies purificationis eius.
03O||12||5||30490	Sin autem feminam pepererit, immunda erit duabus hebdomadibus iuxta ritum fluxus menstrui, et sexaginta ac sex diebus manebit in sanguine purificationis suae.
03O||12||6||30500	Cumque expleti fuerint dies purificationis suae pro filio sive pro filia, deferet agnum anniculum in holocaustum et pullum columbae sive turturem pro peccato ad ostium tabernaculi conventus et tradet sacerdoti. 
03O||12||7||30510	Qui offeret illa coram Domino et expiabit eam; et sic mundabitur a profluvio sanguinis sui: ista est lex parientis masculum aut feminam.
03O||12||8||30520	Quod si non invenerit manus eius, nec potuerit offerre agnum, sumet duos turtures vel duos pullos columbae, unum in holocaustum et alterum pro peccato; expiabitque eam sacerdos, et sic mundabitur ”.
03O||13||1||30530	Locutus est Dominus ad Moysen et Aaron dicens: 
03O||13||2||30540	“ Homo, in cuius carne et cute ortus fuerit tumor sive pustula aut quasi lucens quippiam, id est plaga leprae, adducetur ad Aaron sacerdotem vel ad unum quemlibet filiorum eius sacerdotum. 
03O||13||3||30550	Qui cum viderit plagam in cute et pilos in album mutatos colorem ipsamque speciem plagae humiliorem cute et carne reliqua: plaga leprae est; quod cum viderit sacerdos, eum immundum esse decernet. 
03O||13||4||30560	Sin autem lucens candor fuerit in cute nec humilior carne reliqua, et pili coloris pristini, recludet eum sacerdos septem diebus. 
03O||13||5||30570	Et considerabit eum die septimo: et, siquidem plaga ultra non creverit nec transierit in cute priores terminos, rursum recludet eum septem diebus aliis. 
03O||13||6||30580	Et die septimo contemplabitur eum iterum: si obscurior fuerit plaga et non creverit in cute, eum mundum esse decernet, quia scabies est. Lavabitque homo vestimenta sua et mundus erit. 
03O||13||7||30590	Quod si, postquam a sacerdote visus est et redditus munditiae, iterum scabies creverit, adducetur ad eum; 
03O||13||8||30600	et, si viderit ita esse, immunditiae condemnabitur: est lepra.
03O||13||9||30610	Plaga leprae si fuerit in homine, adducetur ad sacerdotem, 
03O||13||10||30620	et videbit eum. Cumque tumor albus in cute fuerit et capillorum mutaverit aspectum in album, caro quoque viva creverit in tumore, 
03O||13||11||30630	lepra vetustissima iudicabitur atque inolita cuti. Contaminabit itaque eum sacerdos et non recludet, quia perspicue immunditia est. 
03O||13||12||30640	Sin autem effloruerit discurrens lepra in cute et operuerit omnem cutem a capite usque ad pedes, quidquid sub aspectu oculorum cadit, 
03O||13||13||30650	considerabit eum sacerdos et teneri lepra mundissima iudicabit, eo quod omnis in candorem versa sit, et idcirco homo mundus erit. 
03O||13||14||30660	Quando vero caro vivens in eo apparuerit, immundus erit. 
03O||13||15||30670	Quod cum sacerdos viderit, inter immundos reputabit; caro enim viva immunda est: lepra est. 
03O||13||16||30680	Quod si rursum versa fuerit in alborem, veniet ad sacerdotem, 
03O||13||17||30690	qui cum hoc consideraverit, eum mundum esse decernet.
03O||13||18||30700	Caro et cutis, in qua ulcus natum est et sanatum, 
03O||13||19||30710	et in loco ulceris tumor apparuerit albus sive macula subrufa, ostendet se homo sacerdoti. 
03O||13||20||30720	Qui cum viderit locum maculae humiliorem carne reliqua et pilos versos in candorem, contaminabit eum: plaga enim leprae orta est in ulcere. 
03O||13||21||30730	Quod si pilus coloris est pristini et cicatrix subobscura et vicina carne non est humilior, recludet eum septem diebus. 
03O||13||22||30740	Et, siquidem creverit, adiudicabit eum leprae; 
03O||13||23||30750	sin autem steterit in loco suo macula nec creverit, ulceris est cicatrix, et sacerdos eum mundum esse decernet.
03O||13||24||30760	Vel si alicuius cutem ignis exusserit, et locus exustionis subrufam sive albam habuerit maculam, 
03O||13||25||30770	considerabit eam sacerdos; et ecce pilus versus est in alborem, et locus eius reliqua cute humilior, contaminabit eum, quia plaga leprae in cicatrice orta est. 
03O||13||26||30780	Quod si pilorum color non fuerit immutatus, nec humilior macula carne reliqua, et ipsa leprae species fuerit subobscura, recludet eum septem diebus. 
03O||13||27||30790	Et die septimo contemplabitur eum; si creverit in cute macula, contaminabit eum: plaga est leprae; 
03O||13||28||30800	sin autem in loco suo macula steterit non satis clara, tumor combustionis est, et idcirco mundabit eum, quia cicatrix est combusturae.
03O||13||29||30810	Vir sive mulier, in cuius capite vel barba germinarit plaga, videbit eam sacerdos. 
03O||13||30||30820	Et, siquidem humilior fuerit locus carne reliqua, et capillus flavus solitoque subtilior, contaminabit eos, quia scabies est, lepra capitis vel barbae. 
03O||13||31||30830	Sin autem viderit plagam scabiei aequalem vicinae carni nec capillum nigrum in ea, recludet eos septem diebus. 
03O||13||32||30840	Et die septimo intuebitur plagam: si non creverit scabies, nec capillus flavus fuerit in ea, et locus plagae carni reliquae aequalis, 
03O||13||33||30850	radetur homo absque loco maculae, et includet eum sacerdos septem diebus aliis. 
03O||13||34||30860	Si die septimo visa fuerit stetisse plaga in loco suo nec humilior carne reliqua, mundabit eum sacerdos; lotisque vestibus mundus erit. 
03O||13||35||30870	Sin autem post emundationem rursus creverit scabies in cute, 
03O||13||36||30880	non quaeret amplius utrum capillus in flavum colorem sit commutatus, quia aperte immundus est. 
03O||13||37||30890	Porro si steterit macula, et capilli nigri fuerint, noverit hominem esse sanatum et confidenter eum pronuntiet mundum.
03O||13||38||30900	Vir et mulier, in cuius cute maculae, maculae albae apparuerint, 
03O||13||39||30910	intuebitur eos sacerdos. Si deprehenderit subobscurum alborem lucere in cute, sciat impetiginem ortam esse in cute; mundus est.
03O||13||40||30920	Vir, de cuius capite capilli fluunt, calvus ac mundus est; 
03O||13||41||30930	et, si a fronte ceciderint pili, recalvaster et mundus est. 
03O||13||42||30940	Sin autem in calvitio sive in recalvatione plaga alba vel subrufa fuerit exorta, lepra est capitis. 
03O||13||43||30950	Sacerdos eum videbit, et ecce tumor plagae subrufus secundum aspectum leprae cutis carnis. 
03O||13||44||30960	Vir maculatus est lepra, et sacerdos omnino decernet eum esse immundum; plaga est in capite eius.
03O||13||45||30970	Leprosus hac plaga percussus habebit vestimenta dissuta, comam capitis excussam, barbam contectam; clamabit: "Immundus! Immundus!". 
03O||13||46||30980	Omni tempore, quo leprosus est immundus, immundus est et solus habitabit extra castra.
03O||13||47||30990	Si in veste lanea sive linea lepra fuerit, 
03O||13||48||31000	in stamine sive subtemine lineo vel laneo aut in pelle vel quolibet ex pelle confecto, 
03O||13||49||31010	si macula pallida aut rufa fuerit, lepra reputabitur ostendeturque sacerdoti. 
03O||13||50||31020	Qui considerabit macula infectum et recludet septem diebus; 
03O||13||51||31030	et die septimo rursus aspiciens, si crevisse deprehenderit, lepra maligna est; pollutum iudicabit vestimentum et omne, in quo fuerit inventa, 
03O||13||52||31040	et idcirco comburetur flammis. 
03O||13||53||31050	Quod si eam viderit non crevisse, 
03O||13||54||31060	praecipiet, et lavabunt id, in quo plaga est; recludetque illud septem diebus aliis. 
03O||13||55||31070	Et cum viderit post lavationem faciem quidem pristinam non mutatam, nec tamen crevisse plagam, immunda est res, et igne combures eam, eo quod infusa sit plaga in superficie rei vel in parte aversa. 
03O||13||56||31080	Sin autem obscurior fuerit locus plagae, postquam res est lota, sacerdos abrumpet eum et a solido dividet. 
03O||13||57||31090	Quod si macula ultra apparuerit in his rebus, quae prius immaculata erant, lepra volatilis et vaga, igne combures illas. 
03O||13||58||31100	Quas vero laveris et a quibus cessaverit plaga, illas lavabis secundo, et mundae erunt.
03O||13||59||31110	Ista est lex leprae vestimenti lanei et linei, staminis atque subteminis, omnisque supellectilis pelliceae, quomodo mundari debeat vel contaminari ”.
03O||14||1||31120	Locutusque est Dominus ad Moysen dicens: 
03O||14||2||31130	“ Hic est ri tus leprosi, quando mundandus est: adducetur ad sacerdotem, 
03O||14||3||31140	qui egressus e castris, cum invenerit lepram esse sanatam, 
03O||14||4||31150	praecipiet, ut sumant pro eo, qui purificatur, duas aves vivas, mundas et lignum cedrinum vermiculumque et hyssopum. 
03O||14||5||31160	Et unam ex avibus immolari iubebit in vase fictili super aquas viventes. 
03O||14||6||31170	Aliam autem vivam cum ligno cedrino et cocco et hyssopo tinguet in sanguine avis super aquas viventes immolatae, 
03O||14||7||31180	quo asperget illum, qui a lepra mundandus est, septies, ut iure purgetur; et dimittet avem vivam, ut in agrum avolet. 
03O||14||8||31190	Cumque laverit homo vestimenta sua, radet omnes pilos corporis, et lavabitur aqua; purificatusque ingredietur castra, ita dumtaxat ut maneat extra tabernaculum suum septem diebus. 
03O||14||9||31200	Et die septimo radet capillos capitis barbamque et supercilia ac totius corporis pilos et lavabit vestimenta carnemque suam aqua, et mundus erit.
03O||14||10||31210	Die octavo assumet duos agnos immaculatos et ovem anniculam absque macula et tres decimas ephi similae in sacrificium, quae conspersa sit oleo, et log olei. 
03O||14||11||31220	Cumque sacerdos purificans hominem statuerit eum et haec omnia coram Domino in ostio tabernaculi conventus, 
03O||14||12||31230	tollet agnum unum et offeret eum in sacrificium pro delicto, oleique log et, elevatis ante Dominum omnibus, 
03O||14||13||31240	immolabit agnum, ubi immolari solet hostia pro peccato et holocaustum, id est in loco sancto. Sicut enim pro peccato ita et pro delicto ad sacerdotem pertinet sacrificium: sanctum sanctorum est. 
03O||14||14||31250	Assumensque sacerdos de sanguine hostiae pro delicto ponet super extremum auriculae dextrae eius, qui mundatur, et super pollices manus dextrae et pedis; 
03O||14||15||31260	et de olei log mittet in manum suam sinistram 
03O||14||16||31270	tinguetque digitum dextrum in eo et asperget septies coram Domino. 
03O||14||17||31280	Quod autem reliquum est olei in laeva manu, fundet super extremum auriculae dextrae eius, qui mundatur, et super pollices manus ac pedis dextri et super sanguinem sacrificii pro delicto 
03O||14||18||31290	et super caput eius, qui mundatur; expiabitque eum coram Domino 
03O||14||19||31300	et faciet sacrificium pro peccato. Tunc immolabit holocaustum 
03O||14||20||31310	et ponet illud in altari cum sacrificio similae, et homo rite mundabitur.
03O||14||21||31320	Quod si pauper est, et non potest manus eius invenire, quae dicta sunt, assumet agnum pro delicto ad elationem, ut expiet eum sacerdos, decimamque partem similae conspersae oleo in sacrificium et olei log 
03O||14||22||31330	duosque turtures sive duos pullos columbae, quos manus eius invenire poterit, unum pro peccato et alterum in holocaustum. 
03O||14||23||31340	Offeretque ea die octavo purificationis suae sacerdoti ad ostium tabernaculi conventus coram Domino. 
03O||14||24||31350	Qui suscipiens agnum pro delicto et log olei levabit simul coram Domino; 
03O||14||25||31360	immolatoque agno pro delicto, de sanguine eius ponet super extremum auriculae dextrae illius, qui mundatur, et super pollices manus eius ac pedis dextri; 
03O||14||26||31370	olei vero partem mittet in manum suam sinistram. 
03O||14||27||31380	In quo tinguens digitum dextrae manus asperget septies coram Domino; 
03O||14||28||31390	tangetque extremum auriculae dextrae illius, qui mundatur, et pollices manus ac pedis dextri super locum sanguinis, qui effusus est pro delicto. 
03O||14||29||31400	Reliquam autem partem olei, quae est in sinistra manu, mittet super caput hominis, qui purificatur, in expiationem eius coram Domino; 
03O||14||30||31410	et turtures sive pullos columbae, quos manus illius invenerit, offeret, 
03O||14||31||31420	unum pro delicto et alterum in holocaustum cum sacrificio similae, et sic expiabit eum sacerdos coram Domino.
03O||14||32||31430	Hoc est sacrificium leprosi, qui habere non potest omnia in emundationem sui ”.
03O||14||33||31440	Locutus est Dominus ad Moysen et Aaron dicens: 
03O||14||34||31450	“ Cum ingressi fueritis terram Chanaan, quam ego dabo vobis in possessionem, si fuerit plaga leprae in aedibus terrae possessionis vestrae, 
03O||14||35||31460	ibit, cuius est domus, nuntians sacerdoti et dicet: "Quasi plaga videtur mihi esse in domo mea". 
03O||14||36||31470	At ille praecipiet, ut efferant universa de domo, priusquam ingrediatur eam, et videat plagam, ne immunda fiant omnia, quae in domo sunt. Intrabitque postea, ut consideret domum; 
03O||14||37||31480	et, cum viderit in parietibus illius quasi valliculas pallore sive rubore deformes et humiliores superficie reliqua, 
03O||14||38||31490	egredietur ostium domus et statim claudet eam septem diebus. 
03O||14||39||31500	Reversusque die septimo considerabit eam; si invenerit crevisse plagam, 
03O||14||40||31510	iubebit erui lapides, in quibus plaga est, et proici eos extra civitatem in loco immundo; 
03O||14||41||31520	domum autem ipsam radi intrinsecus per circuitum et spargi pulverem rasurae extra urbem in locum immundum 
03O||14||42||31530	lapidesque alios reponi pro his, qui ablati fuerint, et luto alio liniri domum.
03O||14||43||31540	Sin autem plaga rursum effloruerit in domo, postquam eruti sunt lapides et pulvis erasus et alia terra lita, 
03O||14||44||31550	et ingressus sacerdos viderit crevisse plagam in domo: lepra est maligna et domus immunda. 
03O||14||45||31560	Quam statim destruent et lapides eius ac ligna atque universum pulverem domus proicient extra oppidum in loco immundo. 
03O||14||46||31570	Qui intraverit domum, quando clausa est, immundus erit usque ad vesperum; 
03O||14||47||31580	et, qui dormierit in ea vel comederit quippiam, lavabit vestimenta sua.
03O||14||48||31590	Quod si introiens sacerdos viderit plagam non crevisse in domo, postquam denuo lita est, mundam eam esse decernet, reddita sanitate. 
03O||14||49||31600	Et in purificationem eius sumet duas aves lignumque cedrinum et vermiculum atque hyssopum 
03O||14||50||31610	et, immolata una avi in vase fictili super aquas vivas, 
03O||14||51||31620	tollet lignum cedrinum et hyssopum et coccum et avem vivam et intinguet omnia in sanguine avis immolatae atque in aquis viventibus et asperget domum septies; 
03O||14||52||31630	purificabitque eam tam in sanguine avis quam in aquis viventibus et in avi viva lignoque cedrino et hyssopo atque vermiculo; 
03O||14||53||31640	cumque dimiserit avem avolare extra urbem in agrum libere, expiabit domum, et erit munda.
03O||14||54||31650	Ista est lex omnis leprae et scabiei, 
03O||14||55||31660	leprae vestium et domorum, 
03O||14||56||31670	tumoris et pustulae et lucentis maculae, 
03O||14||57||31680	ut possit sciri quo tempore immundum quid vel mundum sit ”.
03O||15||1||31690	Locutus est Dominus ad Moysen et Aaron dicens: 
03O||15||2||31700	“ Loquimini filiis Israel et dicite eis: Vir, si patitur fluxum seminis, immundus erit. 
03O||15||3||31710	Et tunc iudicabitur huic vitio subiacere: sive emiserit caro eius fluxum suum vel occluserit se a fluxu. 
03O||15||4||31720	Omne stratum, in quo iacuerit, immundum erit, et ubicumque sederit. 
03O||15||5||31730	Si quis hominum tetigerit lectum eius, lavabit vestimenta sua, et ipse lotus aqua immundus erit usque ad vesperum. 
03O||15||6||31740	Si sederit, ubi ille sederat, et ipse lavabit vestimenta sua et lotus aqua immundus erit usque ad vesperum. 
03O||15||7||31750	Qui tetigerit carnem eius, lavabit vestimenta sua et ipse lotus aqua immundus erit usque ad vesperum. 
03O||15||8||31760	Si salivam huiuscemodi homo iecerit super eum, qui mundus est, hic lavabit vestem suam et lotus aqua immundus erit usque ad vesperum. 
03O||15||9||31770	Sagma, super quo sederit, immundum erit; 
03O||15||10||31780	et quicumque tetigerit omne, quod sub eo fuerit, qui fluxum seminis patitur, pollutus erit usque ad vesperum. Qui portaverit horum aliquid, lavabit vestem suam et ipse lotus aqua immundus erit usque ad vesperum. 
03O||15||11||31790	Omnis, quem tetigerit, qui fluxum patitur, non lotis ante manibus, lavabit vestimenta sua et lotus aqua immundus erit usque ad vesperum. 
03O||15||12||31800	Vas fictile, quod tetigerit, confringetur; vas autem ligneum lavabitur aqua.
03O||15||13||31810	Si sanatus fuerit, qui huiuscemodi sustinet passionem, numerabit septem dies ad emundationem sui et, lotis vestibus ac toto corpore in aquis viventibus, erit mundus. 
03O||15||14||31820	Die autem octavo sumet duos turtures aut duos pullos columbae et veniet in conspectu Domini ad ostium tabernaculi conventus dabitque eos sacerdoti. 
03O||15||15||31830	Qui faciet unum in sacrificium pro peccato et alterum in holocaustum; expiabitque eum coram Domino et emundabitur a fluxu seminis sui.
03O||15||16||31840	Vir, de quo egreditur semen, lavabit aqua omne corpus suum et immundus erit usque ad vesperum. 
03O||15||17||31850	Vestem et pellem, super quam fuerit semen effusum, lavabitur aqua et immunda erit usque ad vesperum.
03O||15||18||31860	Si cum muliere coierit vir, lavabunt se aqua et immundi erunt usque ad vesperum.
03O||15||19||31870	Mulier, quae redeunte mense patitur fluxum sanguinis, septem diebus separabitur. Omnis, qui tetigerit eam, immundus erit usque ad vesperum; 
03O||15||20||31880	et in quo iacuerit vel sederit diebus separationis suae, polluetur. 
03O||15||21||31890	Qui tetigerit lectum eius, lavabit vestimenta sua et ipse lotus aqua immundus erit usque ad vesperum. 
03O||15||22||31900	Omne vas, super quo illa sederit, quisquis attigerit, lavabit vestimenta sua et ipse lotus aqua pollutus erit usque ad vesperum. 
03O||15||23||31910	Et quicumque tetigerit omne, quod fuerit super lectum vel supellectilem, in qua illa sederit, immundus erit usque ad vesperum. 
03O||15||24||31920	Si coierit cum ea vir tempore sanguinis menstrualis, immundus erit septem diebus, et omne stratum, in quo dormierit, polluetur.
03O||15||25||31930	Mulier, quae patitur multis diebus fluxum sanguinis non in tempore menstruali vel quae post menstruum sanguinem fluere non cessat, quamdiu huic subiacet passioni, immunda erit quasi sit in tempore menstruo. 
03O||15||26||31940	Omne stratum, in quo dormierit, et vas, in quo sederit, pollutum erit. 
03O||15||27||31950	Quicumque tetigerit ea, polluetur; lavabit vestimenta sua et ipse lotus aqua immundus erit usque ad vesperum. 
03O||15||28||31960	Si steterit sanguis et fluere cessarit, numerabit septem dies et deinde munda erit. 
03O||15||29||31970	Et octavo die assumet pro se duos turtures vel duos pullos columbae afferetque sacerdoti ad ostium tabernaculi conventus. 
03O||15||30||31980	Qui unum faciet in sacrificium pro peccato et alterum in holocaustum; expiabitque eam coram Domino a fluxu immunditiae eius.
03O||15||31||31990	Docebitis ergo filios Israel, ut caveant immunditiam, ne moriantur in sordibus suis, cum polluerint habitaculum meum, quod est inter eos. 
03O||15||32||32000	Ista est lex eius, qui patitur fluxum seminis et de quo egreditur semen et polluitur, 
03O||15||33||32010	et quae menstruis temporibus separatur vel quae iugi fluit sanguine, et hominis, qui dormierit cum immunda ”.
03O||16||1||32020	Locutusque est Dominus ad Moysen post mortem duum filiorum Aaron, quando appropinquantes in conspectum Domini interfecti sunt, 
03O||16||2||32030	et praecepit ei dicens: “ Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio, quo tegitur arca, ut non moriatur, quia in nube apparebo super propitiatorium; 
03O||16||3||32040	sed hoc modo ingrediatur: vitulum offeret pro peccato et arietem in holocaustum; 
03O||16||4||32050	subucula linea sancta vestietur, feminalibus lineis verecunda celabit, accingetur zona linea, cidarim lineam imponet capiti. Haec enim vestimenta sunt sancta, quibus cunctis, cum lotus fuerit, induetur.
03O||16||5||32060	Suscipietque a coetu filiorum Israel duos hircos in sacrificium pro peccato et unum arietem in holocaustum. 
03O||16||6||32070	Cumque obtulerit vitulum in sacrificium suum pro peccato et expiaverit se et domum suam, 
03O||16||7||32080	duos hircos stare faciet coram Domino in ostio tabernaculi conventus, 
03O||16||8||32090	mittens super utrumque sortem, unam Domino et alteram Azazel. 
03O||16||9||32100	Cuius sors exierit Domino, offeret illum pro peccato; 
03O||16||10||32110	cuius autem in Azazel, statuet eum vivum coram Domino in expiationem, ut emittat illum ad Azazel in solitudinem.
03O||16||11||32120	Afferet ergo Aaron vitulum pro peccato et expians se et domum suam immolabit eum; 
03O||16||12||32130	assumptoque turibulo, quod de prunis altaris coram Domino impleverit, et hauriens manu compositum thymiama in incensum ultra velum intrabit in sancta, 
03O||16||13||32140	ut, positis super ignem aromatibus coram Domino, nebula eorum et vapor operiat propitiatorium, quod est super testimonium, et non moriatur. 
03O||16||14||32150	Tollet quoque de sanguine vituli et asperget digito septies contra frontem propitiatorii.
03O||16||15||32160	Cumque mactaverit hircum pro peccato populi, inferet sanguinem eius intra velum, sicut praeceptum est de sanguine vituli, ut aspergat e regione propitiatorii 
03O||16||16||32170	et expiet sanctuarium ab immunditiis filiorum Israel et a praevaricationibus eorum cunctisque peccatis. Iuxta hunc ritum faciet tabernaculo conventus, quod fixum est inter eos in medio sordium habitationis eorum. 
03O||16||17||32180	Nullus hominum sit in tabernaculo conventus, quando pontifex ingreditur sanctuarium, ut expiet se et domum suam et universam congregationem Israel, donec egrediatur. 
03O||16||18||32190	Cum autem exierit ad altare, quod coram Domino est, expiabit illud et sumptum sanguinem vituli atque hirci fundet super cornua eius per gyrum; 
03O||16||19||32200	aspergensque de sanguine digito septies mundabit sanctificabitque illud ab immunditiis filiorum Israel.
03O||16||20||32210	Et postquam compleverit expiationem sanctuarii et tabernaculi conventus et altaris, tunc afferat hircum viventem; 
03O||16||21||32220	et, posita utraque manu super caput eius, confiteatur Aaron super eum omnes iniquitates filiorum Israel et universa delicta atque peccata eorum; quae ponens super caput eius emittet illum per hominem paratum in desertum.
03O||16||22||32230	Cumque portaverit hircus super se omnes iniquitates eorum in terram solitariam et dimissus fuerit in desertum, 
03O||16||23||32240	ingredietur Aaron in tabernaculum conventus; et, depositis vestibus lineis, quibus prius indutus erat, cum intraret sanctuarium, relictisque ibi, 
03O||16||24||32250	lavabit carnem suam aqua in loco sancto indueturque vestimentis suis. Et postquam egressus obtulerit holocaustum suum ac plebis, expiabit se et populum; 
03O||16||25||32260	et adipem sacrificii pro peccato adolebit super altare. 
03O||16||26||32270	Ille vero, qui dimiserit caprum emissarium ad Azazel, lavabit vestimenta sua et corpus aqua et postea ingredietur in castra.
03O||16||27||32280	Vitulum autem et hircum, qui pro peccato fuerant immolati, et quorum sanguis illatus est, ut in sanctuario expiatio compleretur, asportabunt foras castra et comburent igni tam pelles quam carnes eorum et fimum; 
03O||16||28||32290	et quicumque combusserit ea, lavabit vestimenta sua et carnem aqua et postea ingredietur in castra.
03O||16||29||32300	Eritque hoc vobis legitimum sempiternum: mense septimo, decima die mensis affligetis animas vestras nullumque facietis opus sive indigena sive advena, qui peregrinatur inter vos. 
03O||16||30||32310	In hac die expiatio erit vestri atque mundatio; ab omnibus peccatis vestris coram Domino mundabimini. 
03O||16||31||32320	Sabbatum requietionis est vobis, et affligetis animas vestras religione perpetua.
03O||16||32||32330	Expiabit autem sacerdos, qui unctus fuerit, et cuius initiatae manus, ut sacerdotio fungatur pro patre suo; indueturque vestimentis lineis, vestibus sanctis, 
03O||16||33||32340	et expiabit sanctuarium sanctissimum et tabernaculum conventus atque altare, sacerdotes quoque et universum populum congregationis. 
03O||16||34||32350	Eritque hoc vobis legitimum sempiternum, ut expietis filios Israel a cunctis peccatis eorum semel in anno ”. Fecit igitur, sicut praeceperat Dominus Moysi.
03O||17||1||32360	Et locutus est Dominus ad Moysen dicens: 
03O||17||2||32370	“ Loquere Aaron et filiis eius et cunctis filiis Israel et dices ad eos: Iste est sermo, quem mandavit Dominus dicens: 
03O||17||3||32380	Homo quilibet de domo Israel, si occiderit bovem aut ovem sive capram in castris vel extra castra 
03O||17||4||32390	et non attulerit ad ostium tabernaculi conventus in oblationem Domino coram habitaculo Domini, sanguinis reus erit; sanguinem fudit et peribit de medio populi sui. 
03O||17||5||32400	Ideo offerre debent sacerdoti filii Israel hostias suas, quas occidunt in agro, ut afferant Domino ante ostium tabernaculi conventus et immolent eas hostias pacificas Domino. 
03O||17||6||32410	Fundetque sacerdos sanguinem super altare Domini ad ostium tabernaculi conventus et adolebit adipem in odorem suavitatis Domino; 
03O||17||7||32420	et nequaquam ultra immolabunt hostias suas daemonibus, cum quibus fornicati sunt: legitimum sempiternum erit hoc illis et posteris eorum ”.
03O||17||8||32430	Et ad ipsos dices: “ Homo de domo Israel et de advenis, qui peregrinantur apud vos, qui obtulerit holocaustum sive sacrificium 
03O||17||9||32440	et ad ostium tabernaculi conventus non adduxerit victimam, ut offeratur Domino, interibit de populo suo.
03O||17||10||32450	Homo quilibet de domo Israel et de advenis, qui peregrinantur inter eos, si comederit sanguinem, confirmabo faciem meam contra talem animam et disperdam eam de populo suo. 
03O||17||11||32460	Quia anima carnis in sanguine est, et ego dedi illum vobis, ut super altare in eo expietis pro animabus vestris, quia sanguis ipse per animam expiat. 
03O||17||12||32470	Idcirco dixi filiis Israel: Omnis anima ex vobis non comedet sanguinem, nec ex advenis, qui peregrinantur inter vos.
03O||17||13||32480	Homo quicumque de filiis Israel et de advenis, qui peregrinantur apud vos, si venatione ceperit feram vel avem, quibus vesci licitum est, fundat sanguinem eius et operiat illum terra. 
03O||17||14||32490	Anima enim omnis carnis, sanguis est anima eius, unde dixi filiis Israel: Sanguinem universae carnis non comedetis, quia anima omnis carnis sanguis eius est; et, quicumque comederit illum, interibit.
03O||17||15||32500	Anima, quae comederit morticinum vel captum a bestia, tam de indigenis quam de advenis, lavabit vestes suas et semetipsum aqua, et contaminatus erit usque ad vesperum; et hoc ordine mundus fiet. 
03O||17||16||32510	Quod si non laverit vestimenta sua nec corpus, portabit iniquitatem suam ”.
03O||18||1||32520	Locutus est Dominus ad Moysen dicens: 
03O||18||2||32530	“ Loquere fi liis Israel et dices ad eos: Ego Dominus Deus vester. 
03O||18||3||32540	Iuxta consuetudinem terrae Aegypti, in qua habitastis, non facietis; et iuxta morem regionis Chanaan, ad quam ego introducturus sum vos, non agetis nec in legitimis eorum ambulabitis. 
03O||18||4||32550	Facietis iudicia mea et praecepta mea servabitis et ambulabitis in eis. Ego Dominus Deus vester. 
03O||18||5||32560	Custodite leges meas atque iudicia; quae faciens homo vivet in eis. Ego Dominus.
03O||18||6||32570	Omnis homo ad consanguineum suum non accedet, ut revelet turpitudinem eius. Ego Dominus.
03O||18||7||32580	Turpitudinem patris et turpitudinem matris tuae non discooperies: mater tua est, non revelabis turpitudinem eius. 
03O||18||8||32590	Turpitudinem uxoris patris tui non discooperies, turpitudo enim patris tui est. 
03O||18||9||32600	Turpitudinem sororis tuae ex patre sive ex matre, quae domi vel foris genita est, non revelabis. 
03O||18||10||32610	Turpitudinem filiae filii tui vel neptis ex filia non revelabis, quia turpitudo tua est. 
03O||18||11||32620	Turpitudinem filiae uxoris patris tui, quam peperit patri tuo et est soror tua, non revelabis. 
03O||18||12||32630	Turpitudinem sororis patris tui non discooperies, quia caro est patris tui. 
03O||18||13||32640	Turpitudinem sororis matris tuae non revelabis, eo quod caro sit matris tuae. 
03O||18||14||32650	Turpitudinem patrui tui non revelabis nec accedes ad uxorem eius, quae tibi affinitate coniungitur. 
03O||18||15||32660	Turpitudinem nurus tuae non revelabis, quia uxor filii tui est, nec discooperies ignominiam eius. 
03O||18||16||32670	Turpitudinem uxoris fratris tui non revelabis, quia turpitudo fratris tui est.
03O||18||17||32680	Turpitudinem mulieris et filiae eius non revelabis. Filiam filii eius et filiam filiae illius non sumes, ut reveles ignominiam eius, quia caro illius sunt: nefas est. 
03O||18||18||32690	Sororem uxoris tuae aemulam illius non accipies nec revelabis turpitudinem eius, adhuc illa vivente.
03O||18||19||32700	Ad mulierem, quae patitur menstrua, non accedes nec revelabis foeditatem eius. 
03O||18||20||32710	Cum uxore proximi tui non coibis nec seminis commixtione maculaberis.
03O||18||21||32720	De semine tuo non dabis, ut consecretur idolo Moloch, nec pollues nomen Dei tui. Ego Dominus.
03O||18||22||32730	Cum masculo non commisceberis coitu femineo: abominatio est.
03O||18||23||32740	Cum omni pecore non coibis nec maculaberis cum eo. Mulier non succumbet iumento nec miscebitur ei, quia scelus est.
03O||18||24||32750	Ne polluamini in omnibus his, quibus contaminatae sunt universae gentes, quas ego eiciam ante conspectum vestrum 
03O||18||25||32760	et quibus polluta est terra, cuius ego scelera visitavi, et evomuit habitatores suos. 
03O||18||26||32770	Vos autem custodite legitima mea atque iudicia et non faciatis ex omnibus abominationibus istis tam indigena quam colonus, qui peregrinatur apud vos. 
03O||18||27||32780	Omnes enim execrationes istas fecerunt accolae terrae, qui fuerunt ante vos, et polluerunt eam. 
03O||18||28||32790	Cavete ergo, ne et vos similiter evomat, cum pollueritis eam, sicut evomuit gentem, quae fuit ante vos. 
03O||18||29||32800	Omnis enim anima, quae fecerit de abominationibus his quippiam, peribit de medio populi sui. 
03O||18||30||32810	Custodite mandata mea. Nolite facere legitima abominabilia, quae fecerunt hi, qui fuerunt ante vos, et ne polluamini in eis. Ego Dominus Deus vester ”.
03O||19||1||32820	Locutus est Dominus ad Moysen dicens: 
03O||19||2||32830	“ Loquere ad omnem coetum filiorum Israel et dices ad eos: Sancti estote, quia sanctus sum ego, Dominus Deus vester.
03O||19||3||32840	Unusquisque matrem et patrem suum timeat. Sabbata mea custodite. Ego Dominus Deus vester.
03O||19||4||32850	Nolite converti ad idola nec deos conflatiles faciatis vobis. Ego Dominus Deus vester.
03O||19||5||32860	Si immolaveritis hostiam pacificorum Domino, immolabitis eam ita ut sit vobis placabilis. 
03O||19||6||32870	Eo die, quo fuerit immolata, comedetur et die altero; quidquid autem residuum fuerit in diem tertium, igne comburetur. 
03O||19||7||32880	Si quid post biduum comestum fuerit, profanum erit neque acceptabile. 
03O||19||8||32890	Qui manducaverit illud, portabit iniquitatem suam, quia sanctum Domini polluit, et peribit anima illa de populo suo.
03O||19||9||32900	Cum messueris segetes terrae tuae, non tondebis usque ad marginem agri tui nec remanentes spicas colliges. 
03O||19||10||32910	Neque in vinea tua racemos et grana decidentia congregabis, sed pauperibus et peregrinis carpenda dimittes. Ego Dominus Deus vester.
03O||19||11||32920	Non facietis furtum. Non mentiemini, nec decipiet unusquisque proximum suum.
03O||19||12||32930	Non periurabis in nomine meo nec pollues nomen Dei tui. Ego Dominus.
03O||19||13||32940	Non facies calumniam proximo tuo nec spoliabis eum. Non morabitur merces mercennarii apud te usque mane.
03O||19||14||32950	Non maledices surdo nec coram caeco pones offendiculum; sed timebis Deum tuum. Ego Dominus.
03O||19||15||32960	Non facietis, quod iniquum est in iudicio. Non consideres personam pauperis nec honores vultum potentis. Iuste iudica proximo tuo. 
03O||19||16||32970	Non eris criminator et susurro in populo tuo. Non stabis contra sanguinem proximi tui. Ego Dominus.
03O||19||17||32980	Ne oderis fratrem tuum in corde tuo; argue eum, ne habeas super illo peccatum. 
03O||19||18||32990	Non quaeres ultionem nec irasceris civibus tuis. Diliges proximum tuum sicut teipsum. Ego Dominus.
03O||19||19||33000	Leges meas custodite. Iumenta tua non facies coire cum alterius generis animantibus. Agrum tuum non seres diverso semine. Veste, quae ex duobus texta est, non indueris.
03O||19||20||33010	Homo, si dormierit cum muliere coitu seminis, quae sit ancilla destinata viro et tamen pretio non redempta nec libertate donata, vapulabunt ambo et non morientur, quia non fuit libera. 
03O||19||21||33020	Et in sacrificium suum pro delicto offeret Domino ad ostium tabernaculi conventus arietem; 
03O||19||22||33030	expiabitque eum sacerdos ariete a peccato eius coram Domino, et dimittetur ei peccatum, quod peccavit.
03O||19||23||33040	Quando ingressi fueritis terram et plantaveritis omnimoda ligna pomifera, non auferetis praeputia eorum, id est poma, quae germinant; tribus annis erunt vobis immunda ut praeputia, nec edetis ex eis. 
03O||19||24||33050	Quarto anno omnis fructus eorum sanctificabitur laudabilis Domino. 
03O||19||25||33060	Quinto autem anno comedetis fructus eorum, ut augeatur vobis proventus eorum. Ego Dominus Deus vester.
03O||19||26||33070	Non comedetis cum sanguine. Non augurabimini nec observabitis omina.
03O||19||27||33080	Neque in rotundum attondebitis marginem comae nec truncabis barbam. 
03O||19||28||33090	Et super mortuo non incidetis carnem vestram neque figuras aliquas in cute incidetis vobis. Ego Dominus.
03O||19||29||33100	Ne polluas et prostituas filiam tuam, ne contaminetur terra et impleatur piaculo.
03O||19||30||33110	Sabbata mea custodite et sanctuarium meum metuite. Ego Dominus.
03O||19||31||33120	Non declinetis ad pythones nec ab hariolis aliquid sciscitemini, ut polluamini per eos. Ego Dominus Deus vester.
03O||19||32||33130	Coram cano capite consurge et honora personam senis; et time Deum tuum. Ego Dominus.
03O||19||33||33140	Si habitaverit tecum advena in terra vestra, non opprimetis eum; 
03O||19||34||33150	sed sit inter vos quasi indigena, et diliges eum sicut teipsum: fuistis enim et vos advenae in terra Aegypti. Ego Dominus Deus vester.
03O||19||35||33160	Nolite facere iniquum aliquid in iudicio, in regula, in pondere, in mensura. 
03O||19||36||33170	Statera iusta, aequa pondera, iustum ephi aequumque hin sint vobis. Ego Dominus Deus vester, qui eduxi vos de terra Aegypti.
03O||19||37||33180	Custodite omnia praecepta mea et universa iudicia et facite ea. Ego Dominus ”.
03O||20||1||33190	Locutusque est Dominus ad Moysen dicens: 
03O||20||2||33200	“ Haec lo queris filiis Israel: Homo de filiis Israel et de advenis, qui habitant in Israel, si dederit de semine suo idolo Moloch, morte moriatur: populus terrae lapidabit eum. 
03O||20||3||33210	Et ego ponam faciem meam contra illum; succidamque eum de medio populi sui, eo quod dederit de semine suo Moloch et contaminaverit sanctuarium meum ac polluerit nomen sanctum meum. 
03O||20||4||33220	Quod si clauserit populus terrae oculos suos, ne videat hominem illum, qui dederit de semine suo Moloch, nec voluerit eum occidere, 
03O||20||5||33230	ponam ego faciem meam super hominem illum et cognationem eius succidamque et ipsum et omnes, qui consenserunt ei, ut fornicarentur cum Moloch, de medio populi sui.
03O||20||6||33240	Anima, quae declinaverit ad pythones et hariolos et fornicata fuerit cum eis, ponam faciem meam contra eam et interficiam illam de medio populi sui. 
03O||20||7||33250	Sanctificamini et estote sancti, quia ego Dominus Deus vester. 
03O||20||8||33260	Custodite praecepta mea et facite ea. Ego Dominus, qui sanctifico vos.
03O||20||9||33270	Qui maledixerit patri suo et matri, morte moriatur; qui patri matrique maledixit, sanguis eius sit super eum.
03O||20||10||33280	Si moechatus quis fuerit cum uxore alterius et adulterium perpetrarit cum coniuge proximi sui, morte moriantur et moechus et adultera.
03O||20||11||33290	Qui dormierit cum noverca sua et revelaverit ignominiam patris sui, morte moriantur ambo: sanguis eorum sit super eos.
03O||20||12||33300	Si quis dormierit cum nuru sua, uterque moriatur, quia scelus operati sunt: sanguis eorum sit super eos.
03O||20||13||33310	Qui dormierit cum masculo coitu femineo, uterque operatus est nefas, morte moriantur: sit sanguis eorum super eos.
03O||20||14||33320	Qui supra uxorem filiam duxerit matrem eius, scelus operatus est: vivus ardebit cum eis, nec permanebit tantum nefas in medio vestri.
03O||20||15||33330	Qui cum iumento et pecore coierit, morte moriatur; pecus quoque occidite. 
03O||20||16||33340	Mulier, quae succubuerit cuilibet iumento, simul interficies illam cum eo, morte moriantur: sanguis eorum sit super eos.
03O||20||17||33350	Qui acceperit sororem suam filiam patris sui vel filiam matris suae et viderit turpitudinem eius, illaque conspexerit fratris ignominiam, nefaria res est; occidentur in conspectu populi sui, eo quod turpitudinem sororis suae revelaverit, portabit iniquitatem suam.
03O||20||18||33360	Qui coierit cum muliere in fluxu menstruo et revelaverit turpitudinem eius  fontem eius nudavit, ipsaque aperuit fontem sanguinis sui  interficientur ambo de medio populi sui.
03O||20||19||33370	Turpitudinem materterae et amitae tuae non discooperies; qui hoc fecerit, ignominiam carnis suae nudavit; portabunt ambo iniquitatem suam.
03O||20||20||33380	Qui coierit cum uxore patrui vel avunculi sui et revelaverit ignominiam cognationis suae, portabunt ambo peccatum suum: absque liberis morientur.
03O||20||21||33390	Qui duxerit uxorem fratris sui, immunditia est, turpitudinem fratris sui revelavit: absque liberis erunt.
03O||20||22||33400	Custodite omnes leges meas atque omnia iudicia et facite ea, ne et vos evomat terra, quam intraturi estis et habitaturi. 
03O||20||23||33410	Nolite ambulare in legitimis nationum, quas ego expulsurus sum ante vos. Omnia enim haec fecerunt, et abominatus sum eas 
03O||20||24||33420	locutusque sum vobis: Vos possidebitis terram eorum, et ego dabo eam vobis in hereditatem, terram fluentem lacte et melle. Ego Dominus Deus vester, qui separavi vos a ceteris populis.
03O||20||25||33430	Separate ergo et vos iumentum mundum ab immundo et avem immundam a munda, ne polluatis animas vestras in pecore et in avibus et cunctis, quae moventur in terra, et quae vobis separavi tamquam immunda. 
03O||20||26||33440	Eritis mihi sancti, quia sanctus sum ego Dominus et separavi vos a ceteris populis, ut essetis mei.
03O||20||27||33450	Vir sive mulier, in quibus pythonicus vel divinationis fuerit spiritus, morte moriantur; lapidibus obruent eos: sanguis eorum sit super illos ”.
03O||21||1||33460	Dixit quoque Dominus ad Moysen: “ Loquere ad sacer dotes filios Aaron et dices eis: Ne contaminetur sacerdos in mortibus civium suorum, 
03O||21||2||33470	nisi tantum in consanguineis propinquis, id est super matre et patre et filio ac filia, fratre quoque 
03O||21||3||33480	et sorore virgine propinqua, quae non est nupta viro; in ipsa contaminabitur. 
03O||21||4||33490	Non contaminabitur ut maritus in cognatis suis, ne profanetur.
03O||21||5||33500	Non radent caput nec barbam neque in carne sua facient incisuras. 
03O||21||6||33510	Sancti erunt Deo suo et non polluent nomen eius: incensa enim Domini et panem Dei sui offerunt et ideo sancti erunt.
03O||21||7||33520	Scortum et oppressam non ducent uxorem nec eam, quae repudiata est a marito, quia consecratus est Deo suo. 
03O||21||8||33530	Et sanctificabis eum, quia panem Dei sui offert. Sit ergo sanctus tibi, quia ego sanctus sum, Dominus, qui sanctifico vos.
03O||21||9||33540	Sacerdotis filia, si profanaverit se stupro, profanat nomen patris sui; flammis exuretur.
03O||21||10||33550	Sacerdos maximus inter fratres suos, super cuius caput fusum est unctionis oleum, et cuius manus in sacerdotio consecratae sunt, vestitusque est sanctis vestibus, comam suam non excutiet, vestimenta non scindet 
03O||21||11||33560	et ad omnem mortuum non ingredietur omnino; super patre quoque suo et matre non contaminabitur. 
03O||21||12||33570	Nec egredietur de sanctuario, ne polluat sanctuarium Domini, quia consecratus est oleo unctionis Dei sui. Ego Dominus.
03O||21||13||33580	Virginem ducet uxorem; 
03O||21||14||33590	viduam et repudiatam et oppressam atque meretricem non accipiet, sed virginem de cognatis suis ducet uxorem. 
03O||21||15||33600	Ne profanet stirpem suam inter cognatos suos, quia ego Dominus, qui sanctifico eum ”.
03O||21||16||33610	Locutusque est Dominus ad Moysen dicens: 
03O||21||17||33620	“ Loquere ad Aaron: Homo de semine tuo in generationibus suis, qui habuerit maculam, non accedet, ut offerat panem Dei sui; 
03O||21||18||33630	quia quicumque habuerit maculam, non accedet: si caecus fuerit vel claudus, si mutilo naso vel deformis, 
03O||21||19||33640	si fracto pede vel manu, 
03O||21||20||33650	si gibbus, si pusillus, si albuginem habens in oculo, si iugem scabiem, si impetiginem in corpore vel contritos testiculos. 
03O||21||21||33660	Omnis, qui habuerit maculam de semine Aaron sacerdotis, non accedet offerre incensa Domini nec panem Dei sui.
03O||21||22||33670	Vescetur tamen pane Dei sui de sanctissimis et de sanctis. 
03O||21||23||33680	Sed ad velum non ingrediatur nec accedat ad altare, quia maculam habet et contaminare non debet sanctuaria mea, quia ego Dominus, qui sanctifico ea ”.
03O||21||24||33690	Locutus est ergo Moyses ad Aaron et filios eius et ad omnem Israel.
03O||22||1||33700	Locutus quoque est Dominus ad Moysen dicens: 
03O||22||2||33710	“ Loquere ad Aaron et ad filios eius, ut caveant ab his, quae consecrata sunt filiorum Israel, et non contaminent nomen sanctum meum, quae ipsi offerunt mihi. Ego Dominus.
03O||22||3||33720	Dic ad eos pro posteris vestris: Omnis homo, qui accesserit de omni stirpe vestra ad sancta, quae consecraverunt filii Israel Domino, in immunditia sua, peribit coram me. Ego Dominus.
03O||22||4||33730	Homo de semine Aaron, qui fuerit leprosus aut patiens fluxum, non vescetur de his, quae sanctificata sunt, donec sanetur. Qui tetigerit omne, quod immundum est ex mor tuo, vel vir, ex quo egreditur semen, 
03O||22||5||33740	et qui tangit reptile, quo polluitur, vel hominem, quo polluitur qualibet immunditia illius, 
03O||22||6||33750	immundus erit usque ad vesperum et non vescetur his, quae sanctificata sunt; sed cum laverit carnem suam aqua, 
03O||22||7||33760	et occubuerit sol, tunc mundatus vescetur de sanctificatis, quia cibus illius est. 
03O||22||8||33770	Morticinum et dilaceratum a bestia non comedent, nec polluentur in eis. Ego Dominus. 
03O||22||9||33780	Custodient praeceptum meum, ut non habeant super illo peccatum et propterea moriantur, cum polluerint illud; ego Dominus, qui sanctifico eos.
03O||22||10||33790	Omnis alienigena non comedet de sanctificatis, inquilinus sacerdotis et mercennarius non vescentur ex eis. 
03O||22||11||33800	Quem autem sacerdos emerit, et qui vernaculus domus eius fuerit, hi comedent ex eis. 
03O||22||12||33810	Si filia sacerdotis cuilibet ex populo nupta fuerit, de muneribus, quae sanctificata sunt, non vescetur; 
03O||22||13||33820	sin autem vidua vel repudiata et absque liberis reversa fuerit ad domum patris sui, sicut puella consueverat, aletur cibo patris sui. Omnis alienigena comedendi ex eo non habet potestatem.
03O||22||14||33830	Qui comederit de sanctificatis per ignorantiam, addet quintam partem cum eo, quod comedit, et dabit sacerdoti sanctificatum. 
03O||22||15||33840	Nec contaminabunt sanctificata filiorum Israel, quae tamquam munus offerunt Domino, 
03O||22||16||33850	ne inducant super eos iniquitatem delicti, cum illi sanctificata sua comederint. Ego Dominus, qui sanctifico ”.
03O||22||17||33860	Locutus est Dominus ad Moysen dicens: 
03O||22||18||33870	“ Loquere ad Aaron et filios eius et ad omnes filios Israel dicesque ad eos: Homo de domo Israel et de advenis, qui habitant apud vos, qui obtulerit oblationem suam vel vota solvens vel sponte offerens, quidquid illud obtulerit in holocaustum Domino, 
03O||22||19||33880	in beneplacitum pro vobis offeratur masculus immaculatus ex bobus et ex ovibus et ex capris; 
03O||22||20||33890	si maculam habuerit, non offeretis, quia non erit vobis acceptabile.
03O||22||21||33900	Homo, qui obtulerit victimam pacificorum Domino, vel vota solvens vel sponte offerens tam de bobus quam de ovibus immaculatum offeret, ut acceptabile sit; omnis macula non erit in eo. 
03O||22||22||33910	Si caecum fuerit, si fractum, si mutilum, si verrucam habens aut scabiem vel impetiginem, non offeretis ea Domino nec in incensum dabitis ex eis super altare Domino. 
03O||22||23||33920	Bovem et ovem deformem et debilem voluntarie offerre potes; votum autem ex his solvi non potest. 
03O||22||24||33930	Omne animal, quod vel contritis vel tusis vel sectis ablatisque testiculis est, non offeretis Domino, et in terra vestra hoc omnino ne faciatis. 
03O||22||25||33940	De manu alienigenae non offeretis cibum Dei vestri ex omnibus his animalibus, quia corrupta et maculata sunt omnia; non erunt in beneplacitum pro vobis ”.
03O||22||26||33950	Locutusque est Dominus ad Moysen dicens: 
03O||22||27||33960	“ Bos, ovis et capra, cum genita fuerint, septem diebus erunt sub ubere matris suae; die autem octavo et deinceps erunt acceptabile munus incensi Domino. 
03O||22||28||33970	Sive illa bos sive ovis non immolabuntur una die cum fetibus suis.
03O||22||29||33980	Si sacrificaveritis hostiam pro gratiarum actione Domino, sacrificabitis, ut possit esse placabilis. 
03O||22||30||33990	Eodem die comedetis eam; non remanebit quidquam in mane alterius diei. Ego Dominus.
03O||22||31||34000	Custodite mandata mea et facite ea. Ego Dominus. 
03O||22||32||34010	Ne polluatis nomen meum sanctum, ut sanctificer in medio filiorum Israel. Ego Dominus, qui sanctifico vos 
03O||22||33||34020	et eduxi de terra Aegypti, ut essem vobis in Deum. Ego Dominus ”.
03O||23||1||34030	Locutus est Dominus ad Moysen dicens: 
03O||23||2||34040	“ Loquere filiis Israel et dices ad eos: Hae sunt feriae Domini, quas vocabitis conventus sanctos; hae sunt feriae meae.
03O||23||3||34050	Sex diebus facietis opus; dies septimus sabbatum requiei est, conventus sanctus; omne opus non facietis; sabbatum est Domino in cunctis habitationibus vestris.
03O||23||4||34060	Hae sunt ergo feriae Domini, conventus sancti, quas celebrare debetis temporibus suis.
03O||23||5||34070	Mense primo, quarta decima die mensis, ad vesperum Pascha Domini est. 
03O||23||6||34080	Et quinta decima die mensis huius sollemnitas Azymorum Domini est. Septem diebus azyma comedetis. 
03O||23||7||34090	Die primo erit vobis conventus sanctus; omne opus servile non facietis in eo, 
03O||23||8||34100	sed offeretis incensum Domino septem diebus. Die autem septimo erit conventus sanctus, nullumque servile opus facietis in eo ”.
03O||23||9||34110	Locutusque est Dominus ad Moysen dicens: 
03O||23||10||34120	“ Loquere filiis Israel et dices ad eos: Cum ingressi fueritis terram, quam ego dabo vobis, et messueritis segetem, feretis manipulum spicarum primitias messis vestrae ad sacerdotem, 
03O||23||11||34130	qui elevabit fasciculum coram Domino, ut acceptabile sit pro vobis; altero die sabbati sanctificabit illum. 
03O||23||12||34140	Atque in eodem die, quo manipulum consecrabitis, facietis agnum immaculatum anniculum in holocaustum Domino, 
03O||23||13||34150	et oblationem cum eo duas decimas similae conspersae oleo in incensum Domino odoremque suavissimum et libamentum eius vini quartam partem hin. 
03O||23||14||34160	Panem et grana tosta farrem recentem non comedetis ex segete usque ad diem, qua offeretis ex ea munus Deo vestro. Praeceptum est sempiternum generationibus vestris in cunctis habitaculis vestris.
03O||23||15||34170	Numerabitis vobis ab altero die sabbati, in quo obtulistis manipulum elationis, septem hebdomadas plenas 
03O||23||16||34180	usque ad alteram diem expletionis hebdomadae septimae, id est quinquaginta dies; et sic offeretis oblationem novam Domino 
03O||23||17||34190	ex habitaculis vestris panes elationis duos de duabus decimis similae fermentatae, quos coquetis in primitias Domino; 
03O||23||18||34200	offeretisque cum panibus septem agnos immaculatos anniculos et vitulum de armento unum et arietes duos, et erunt holocaustum Domino cum oblatione similae et libamentis suis in odorem suavissimum Domino. 
03O||23||19||34210	Facietis et hircum in sacrificium pro peccato duosque agnos anniculos, hostias pacificorum. 
03O||23||20||34220	Cumque elevaverit eos sacerdos cum panibus primitiarum coram Domino, cum duobus agnis sanctum erunt Domino in usum sacerdotis. 
03O||23||21||34230	Et vocabitis hoc ipso die conventum, conventus sanctus erit vobis; omne opus servile non facietis in eo. Legitimum sempiternum erit in cunctis habitaculis generationibus vestris.
03O||23||22||34240	Cum autem metatis segetem terrae vestrae, non secabis eam usque ad oram agri nec remanentes spicas colliges, sed pauperibus et peregrinis dimittes eas. Ego Dominus Deus vester ”.
03O||23||23||34250	Locutusque est Dominus ad Moysen dicens: 
03O||23||24||34260	“ Loquere filiis Israel: Mense septimo, prima die mensis, erit vobis requies, memoriale, clangentibus tubis, conventus sanctus. 
03O||23||25||34270	Omne opus servile non facietis in eo et offeretis incensum Domino ”.
03O||23||26||34280	Locutusque est Dominus ad Moysen dicens: 
03O||23||27||34290	“ Attamen decimo die mensis huius septimi dies Expiationum est, conventus sanctus erit vobis; affligetisque animas vestras in eo et offeretis incensum Domino. 
03O||23||28||34300	Omne opus non facietis in tempore diei huius, quia dies expiationum est in expiationem vestram coram Domino Deo vestro. 
03O||23||29||34310	Omnis anima, quae afflicta non fuerit die hoc, peribit de populis suis; 
03O||23||30||34320	et,quae operis quippiam fecerit die hac, delebo eam de populo suo. 
03O||23||31||34330	Nihil ergo operis facietis in eo: legitimum sempiternum erit vestris generationibus in cunctis habitationibus vestris. 
03O||23||32||34340	Sabbatum requietionis est vobis, et affligetis animas vestras; die nono mensis a vespero usque ad vesperum servabitis sabbatum vestrum ”.
03O||23||33||34350	Et locutus est Dominus ad Moysen dicens: 
03O||23||34||34360	“ Loquere filiis Israel: Quinto decimo die mensis huius septimi erit festum Tabernaculorum septem diebus Domino. 
03O||23||35||34370	Die primo conventus sanctus, omne opus servile non facietis in eo; 
03O||23||36||34380	septem diebus offeretis incensum Domino. Die octavo conventus sanctus erit vobis et offeretis incensum Domino; est enim coetus: omne opus servile non facietis.
03O||23||37||34390	Hae sunt feriae Domini, quas vocabitis conventus sanctos, offeretisque in eis incensum Domino, holocausta et oblationes similae, sacrificia et libamenta iuxta ritum uniuscuiusque diei; 
03O||23||38||34400	praeter sabbata Domini donaque vestra et omnia, quae offeretis ex voto vel quae sponte tribuetis Domino.
03O||23||39||34410	Sed quinto decimo die mensis septimi, quando congregaveritis omnes fructus terrae, celebrabitis festum Domini septem diebus; die primo et die octavo erit requies. 
03O||23||40||34420	Sumetisque vobis die primo fructus arboris pulcherrimos spatulasque palmarum et ramos ligni densarum frondium et salices de torrente et laetabimini coram Domino Deo vestro. 
03O||23||41||34430	Celebrabitisque sollemnitatem eius septem diebus per annum: legitimum sempiternum erit generationibus vestris. Mense septimo festum celebrabitis 
03O||23||42||34440	et habitabitis in umbraculis septem diebus; omnis, qui de genere est Israel, manebit in tabernaculis, 
03O||23||43||34450	ut discant posteri vestri quod in tabernaculis habitare fecerim filios Israel, cum educerem eos de terra Aegypti. Ego Dominus Deus vester ”.
03O||23||44||34460	Locutusque est Moyses super sollemnitatibus Domini ad filios Israel.
03O||24||1||34470	Et locutus est Dominus ad Moysen dicens: 
03O||24||2||34480	“ Praecipe fi liis Israel, ut afferant tibi oleum de olivis purissimum ac lucidum ad concinnandas lucernas candelabri iugiter. 
03O||24||3||34490	Extra velum testimonii in tabernaculo conventus parabit illud Aaron a vespere usque ad mane coram Domino iugiter, ritu perpetuo in generationibus vestris. 
03O||24||4||34500	Super candelabro mundissimo parabit lucernas semper in conspectu Domini.
03O||24||5||34510	Accipies quoque similam et coques ex ea duodecim panes, qui singuli habebunt duas decimas, 
03O||24||6||34520	quorum senos altrinsecus super mensam purissimam coram Domino statues. 
03O||24||7||34530	Et pones super ambas strues tus lucidissimum, ut sit panis in memoriale, incensum Domino. 
03O||24||8||34540	Per singula sabbata mutabuntur coram Domino suscepti a filiis Israel; foedus sempiternum. 
03O||24||9||34550	Eruntque Aaron et filiorum eius, ut comedant eos in loco sancto, quia sanctum sanctorum est ei de incensis Domini; iure perpetuo ”.
03O||24||10||34560	Ecce autem egressus filius mulieris Israelitis, quem pepererat de viro Aegyptio inter filios Israel, iurgatus est in castris cum viro Israelita. 
03O||24||11||34570	Cumque blasphemasset nomen et maledixisset ei, adductus est ad Moysen; vocabatur autem mater eius Salomith filia Dabri de tribu Dan. 
03O||24||12||34580	Miseruntque eum in custodiam, donec nossent quid iuberet Dominus. 
03O||24||13||34590	Qui locutus est ad Moysen dicens: 
03O||24||14||34600	“ Educ blasphemum extra castra, et ponant omnes, qui audierunt, manus suas super caput eius, et lapidet eum coetus universus. 
03O||24||15||34610	Et ad filios Israel loqueris: Homo, qui maledixerit Deo suo, portabit peccatum suum; 
03O||24||16||34620	et, qui blasphemaverit nomen Domini, morte moriatur: lapidibus opprimet eum omnis coetus, sive ille peregrinus sive civis fuerit. Qui blasphemaverit nomen Domini, morte moriatur.
03O||24||17||34630	Qui percusserit et occiderit hominem, morte moriatur.
03O||24||18||34640	Qui percusserit animal, reddet vicarium, id est animam pro anima.
03O||24||19||34650	Qui irrogaverit maculam cuilibet civium suorum, sicut fecit, sic fiet ei: 
03O||24||20||34660	fracturam pro fractura, oculum pro oculo, dentem pro dente restituet; qualem inflixerit maculam, talem sustinere cogetur.
03O||24||21||34670	Qui percusserit iumentum, reddet aliud. Qui percusserit hominem, morietur. 
03O||24||22||34680	Aequum iudicium sit inter vos, sive peregrinus sive civis peccaverit; quia ego sum Dominus Deus vester ”.
03O||24||23||34690	Locutusque est Moyses ad filios Israel, et eduxerunt eum, qui blasphemaverat, extra castra, ac lapidibus oppresserunt. Feceruntque filii Israel, sicut praeceperat Dominus Moysi.
03O||25||1||34700	Locutusque est Dominus ad Moysen in monte Sinai di cens: 
03O||25||2||34710	“ Loquere filiis Israel et dices ad eos: Quando ingressi fueritis terram, quam ego dabo vobis, sabbatizet terra sabbatum Domino. 
03O||25||3||34720	Sex annis seres agrum tuum et sex annis putabis vineam tuam colligesque fructus eius; 
03O||25||4||34730	septimo autem anno, sabbatum requietionis erit terrae, sabbatum Domino: agrum tuum non seres et vineam tuam non putabis. 
03O||25||5||34740	Quae sponte gignit humus, non metes et uvas vineae tuae non putatae non colliges quasi vindemiam; annus enim requietionis erit terrae. 
03O||25||6||34750	Et erit sabbatum terrae vobis in cibum: tibi et servo tuo, ancillae et mercennario tuo et advenis, qui peregrinantur apud te, 
03O||25||7||34760	iumentis tuis et animalibus, quae in terra tua sunt, omnia, quae nascuntur, praebebunt cibum.
03O||25||8||34770	Numerabis quoque tibi septem hebdomadas annorum, id est septem septies, quae simul faciunt annos quadraginta novem; 
03O||25||9||34780	et clanges bucina mense septimo, decima die mensis expiationis die clangetis tuba in universa terra vestra. 
03O||25||10||34790	Sanctificabitisque annum quinquagesimum et vocabitis remissionem in terra cunctis habitatoribus eius: ipse est enim iobeleus. Revertemini unusquisque ad possessionem suam, et unusquisque rediet ad familiam pristinam.
03O||25||11||34800	Iobeleus erit vobis quinquagesimus annus. Non seretis neque metetis sponte in agro nascentia neque vineas non putatas vindemiabitis 
03O||25||12||34810	ob sanctificationem iobelei; sed de agro statim ablatas comedetis fruges. 
03O||25||13||34820	Hoc anno iobelei rediet unusquisque vestrum ad possessionem suam.
03O||25||14||34830	Quando vendes quippiam civi tuo vel emes ab eo, ne contristet unusquisque fratrem suum; sed iuxta numerum annorum post iobeleum emes ab eo, 
03O||25||15||34840	et iuxta supputationem annorum frugum vendet tibi. 
03O||25||16||34850	Quanto plures anni remanserint post iobeleum, tanto crescet et pretium; et quanto minus temporis numeraveris, tanto minoris et emptio constabit: tempus enim frugum vendet tibi. 
03O||25||17||34860	Nolite affligere contribules vestros, sed timeas Deum tuum, quia ego Dominus Deus vester.
03O||25||18||34870	Facite praecepta mea et iudicia, custodite et implete ea, ut habitare possitis in terra absque ullo pavore, 
03O||25||19||34880	et gignat vobis humus fructus suos, quibus vescamini usque ad saturitatem, et habitabitis super terram, nullius impetum formidantes.
03O||25||20||34890	Quod si dixeritis: "Quid comedemus anno septimo, si non seruerimus neque collegerimus fruges nostras?". 
03O||25||21||34900	Dabo benedictionem meam vobis anno sexto, et faciet fructus trium annorum, 
03O||25||22||34910	seretisque anno octavo et comedetis veteres fruges usque ad nonum annum; donec nova nascantur, edetis vetera.
03O||25||23||34920	Terra quoque non veniet in perpetuum, quia mea est, et vos advenae et coloni mei estis. 
03O||25||24||34930	Unde cuncta regio possessionis vestrae sub redemptionis condicione a vobis vendetur.
03O||25||25||34940	Si attenuatus frater tuus vendiderit partem possessionis suae, veniet ut redemptor propinquus eius, et redimet, quod ille vendiderat. 
03O||25||26||34950	Sin autem non habuerit redemptorem et ipse pretium ad redimendum potuerit invenire, 
03O||25||27||34960	computabuntur fructus ex eo tempore, quo vendidit; et, quod reliquum est, reddet emptori sicque recipiet possessionem suam. 
03O||25||28||34970	Quod si non invenerit manus eius, ut reddat pretium, habebit emptor, quod emerat, usque ad annum iobeleum. In ipso enim omnis venditio rediet ad dominum et ad possessorem pristinum.
03O||25||29||34980	Qui vendiderit domum intra urbis muros, habebit licentiam redimendi, donec unus impleatur annus. 
03O||25||30||34990	Si non redemerit, et anni circulus fuerit evolutus, emptor possidebit eam et posteri eius in perpetuum; et redimi non poterit, etiam in iobeleo. 
03O||25||31||35000	Sin autem in villa fuerit domus, quae muros non habet, agrorum iure vendetur: potest redimi et in iobeleo revertetur ad dominum.
03O||25||32||35010	Aedes Levitarum, quae in urbibus possessionis eorum sunt, semper possunt ab eis redimi. 
03O||25||33||35020	Si autem quis redemerit a Levitis, domus et urbs in iobeleo revertentur ad dominos; quia domus urbium leviticarum pro possessionibus eorum sunt inter filios Israel. 
03O||25||34||35030	Suburbana autem pascua eorum non venient, quia possessio sempiterna est eis.
03O||25||35||35040	Si attenuatus fuerit frater tuus, et infirma manus eius apud te, suscipies eum quasi advenam et peregrinum, et vivet tecum. 
03O||25||36||35050	Ne accipias usuras ab eo nec amplius quam dedisti: time Deum tuum, ut vivere possit frater tuus apud te. 
03O||25||37||35060	Pecuniam tuam non dabis ei ad usuram nec plus aequo exiges pro cibo tuo. 
03O||25||38||35070	Ego Dominus Deus vester, qui eduxi vos de terra Aegypti, ut darem vobis terram Chanaan et essem vester Deus.
03O||25||39||35080	Si paupertate compulsus vendiderit se tibi frater tuus, non eum opprimes servitute servorum, 
03O||25||40||35090	sed quasi mercennarius et colonus erit tecum. Usque ad annum iobeleum operabitur apud te 
03O||25||41||35100	et postea egredietur cum liberis suis et revertetur ad cognationem suam et ad possessionem patrum suorum. 
03O||25||42||35110	Mei enim servi sunt, et ego eduxi eos de terra Aegypti: non venient condicione servorum; 
03O||25||43||35120	ne affligas eum per po tentiam, sed metuito Deum tuum. 
03O||25||44||35130	Servus et ancilla sint tibi de nationibus, quae in circuitu vestro sunt; de illis emetis servum et ancillam. 
03O||25||45||35140	De filiis quoque advenarum, qui peregrinantur apud vos, emetis et de cognatione eorum, quae est apud vos et quam genuerint in terra vestra, hos habebitis in possessionem 
03O||25||46||35150	et hereditario iure transmittetis ad posteros ac possidebitis in aeternum ut servos; fratres autem vestros filios Israel ne opprimatis cum potentia.
03O||25||47||35160	Si invaluerit apud vos manus advenae atque peregrini, et attenuatus frater tuus vendiderit se ei aut cuiquam de stirpe eius, 
03O||25||48||35170	post venditionem potest redimi. Unus ex fratribus suis redimet eum 
03O||25||49||35180	et patruus et patruelis et consanguineus et affinis. Sin autem et ipse potuerit, redimat se, 
03O||25||50||35190	supputatis dumtaxat cum emptore annis a tempore venditionis suae usque ad annum iobeleum, et pecunia, qua venditus fuerat, iuxta annorum numerum et rationem mercennarii supputata. 
03O||25||51||35200	Si plures fuerint anni, qui remanent usque ad iobeleum, secundum hos reddet et pretium redemptionis de pecunia emptionis; 
03O||25||52||35210	si pauci, ponet rationem cum eo; iuxta annorum numerum reddet emptori, quod reliquum est annorum, 
03O||25||53||35220	quibus ante servivit, mercedibus mercennarii imputatis. Non affliget eum violenter in conspectu tuo.
03O||25||54||35230	Quod si per haec redimi non potuerit, anno iobeleo egredietur cum liberis suis: 
03O||25||55||35240	mei sunt enim servi filii Israel, quos eduxi de terra Aegypti. Ego Dominus Deus vester ”.
03O||26||1||35250	“ Non facietis vobis idolum et sculptile nec lapidem eri getis nec imaginem sculptam in petra ponetis in terra vestra, ut adoretis eam. Ego enim sum Dominus Deus vester. 
03O||26||2||35260	Custodite sabbata mea et pavete sanctuarium meum. Ego Dominus.
03O||26||3||35270	Si in praeceptis meis ambulaveritis et mandata mea custodieritis et feceritis ea, 
03O||26||4||35280	dabo vobis pluvias temporibus suis, et terra gignet germen suum, et pomis arbores replebuntur. 
03O||26||5||35290	Apprehendet messium tritura vindemiam, et vindemia occupabit sementem; et comedetis panem vestrum in saturitatem et absque pavore habitabitis in terra vestra. 
03O||26||6||35300	Dabo pacem in finibus vestris, dormietis, et non erit qui exterreat. Auferam malas bestias, et gladius non transibit per terminos vestros. 
03O||26||7||35310	Persequemini inimicos vestros, et corruent coram vobis gladio. 
03O||26||8||35320	Persequentur quinque de vestris centum alienos, et centum ex vobis decem milia; cadent inimici vestri in conspectu vestro gladio.
03O||26||9||35330	Respiciam vos et crescere faciam; multiplicabimini, et firmabo pactum meum vobiscum.
03O||26||10||35340	Comedetis vetusta congregata priorum messium; et vetera, novis supervenientibus, proicietis.
03O||26||11||35350	Ponam habitaculum meum in medio vestri, et non abominabitur vos anima mea. 
03O||26||12||35360	Ambulabo inter vos et ero vester Deus, vosque eritis populus meus. 
03O||26||13||35370	Ego Dominus Deus vester, qui eduxi vos de terra Aegyptiorum, ne serviretis eis, et qui confregi vectes iugi vestri, ut incederetis erecti.
03O||26||14||35380	Quod si non audieritis me nec feceritis omnia mandata haec, 
03O||26||15||35390	si spreveritis leges meas, et iudicia mea contempserit anima vestra, ut non faciatis omnia, quae a me constituta sunt, et ad irritum perducatis pactum meum, 
03O||26||16||35400	ego quoque haec faciam vobis: visitabo vos in terrore repentino, in tabe et ardore, qui conficiant oculos et consumant animam, frustra seretis sementem, quae ab hostibus devorabitur. 
03O||26||17||35410	Ponam faciem meam contra vos, et corruetis coram hostibus vestris et subiciemini his, qui oderunt vos, et fugietis, nemine persequente.
03O||26||18||35420	Sin autem nec sic oboedieritis mihi, addam correptiones vestras septuplum propter peccata vestra 
03O||26||19||35430	et conteram superbiam duritiae vestrae. Daboque caelum vobis desuper sicut ferrum et terram aeneam. 
03O||26||20||35440	Consumetur incassum robur vestrum: non proferet terra germen, nec arbores poma praebebunt.
03O||26||21||35450	Si ambulaveritis ex adverso mihi nec volueritis audire me, addam plagas vestras usque in septuplum propter peccata vestra; 
03O||26||22||35460	emittamque in vos bestias agri, quae absque liberis vos faciant et deleant pecora vestra et ad paucitatem vos redigant, desertaeque fiant viae vestrae.
03O||26||23||35470	Quod si nec sic volueritis recipere disciplinam, sed ambulaveritis ex adverso mihi, 
03O||26||24||35480	ego quoque contra vos adversus incedam et percutiam vos septies propter peccata vestra. 
03O||26||25||35490	inducamque super vos gladium ultorem foederis mei; cumque confugeritis in urbes vestras, mittam pestilentiam in medio vestri, et trademini hostium manibus. 
03O||26||26||35500	Postquam confregero vobis baculum panis, coquent decem mulieres in uno clibano panem vestrum et reddent eum ad pondus, et comedetis et non saturabimini.
03O||26||27||35510	Sin autem nec per haec audieritis me, sed ambulaveritis contra me, 
03O||26||28||35520	et ego incedam adversus vos in furore contrario; et corripiam vos septem plagis propter peccata vestra, 
03O||26||29||35530	ita ut comedatis carnes filiorum et filiarum vestrarum. 
03O||26||30||35540	Destruam excelsa vestra et thymiamateria confringam et ponam cadavera vestra super cadavera idolorum vestrorum, et abominabitur vos anima mea, 
03O||26||31||35550	in tantum ut urbes vestras redigam in solitudinem et deserta faciam sanctuaria vestra nec recipiam ultra odorem suavissimum. 
03O||26||32||35560	Disperdamque terram vestram; et stupebunt super ea inimici vestri, cum habitatores illius fuerint. 
03O||26||33||35570	Vos autem dispergam in gentes et evaginabo post vos gladium; eritque terra vestra deserta et civitates dirutae.
03O||26||34||35580	Tunc placebunt terrae sabbata sua cunctis diebus solitudinis suae; quando fueritis in terra hostili, sabbatizabit et sabbata sua supplebit. 
03O||26||35||35590	Cunctis diebus solitudinis sabbatizabit, eo quod non requieverit in sabbatis vestris, quando habitabatis in ea.
03O||26||36||35600	Et, qui de vobis remanserint, dabo pavorem in cordibus eorum in regionibus hostium; terrebit eos sonitus folii volantis, et ita fugient quasi gladium; cadent, nullo persequente. 
03O||26||37||35610	Et corruent singuli super fratres suos quasi bella fugientes, nemine persequente. Nemo vestrum inimicis audebit resistere. 
03O||26||38||35620	Peribitis inter gentes, et hostilis vos terra consumet. 
03O||26||39||35630	Quod si et de vobis aliqui remanserint, tabescent in iniquitatibus suis in terris inimicorum vestrorum et propter peccata patrum suorum cum ipsis tabescent. 
03O||26||40||35640	Et confitebuntur iniquitates suas et maiorum suorum, quibus praevaricati sunt in me et ambulaverunt ex adverso mihi, 
03O||26||41||35650	ut et ego ambularem contra eos et inducerem illos in terram hostilem; vel tunc humiliabitur incircumcisum cor eorum, et tunc expiabunt pro impietatibus suis. 
03O||26||42||35660	Et recordabor foederis mei, quod pepigi cum Iacob et Isaac et Abraham. Terrae quoque memor ero, 
03O||26||43||35670	quae, cum relicta fuerit ab eis, complacebit sibi in sabbatis suis patiens solitudinem propter illos. Ipsi vero expiabunt pro peccatis suis, eo quod abiecerint iudicia mea et leges meas despexerint.
03O||26||44||35680	Et tamen, etiam cum essent in terra hostili, non penitus abieci eos neque sic despexi, ut consumerentur, et irritum facerem pactum meum cum eis. Ego enim sum Dominus, Deus eorum. 
03O||26||45||35690	Et recordabor eis foederis cum maioribus, quos eduxi de terra Aegypti in conspectu gentium, ut essem Deus eorum. Ego Dominus ”.
03O||26||46||35700	Haec sunt iudicia atque praecepta et leges, quas dedit Dominus inter se et inter filios Israel in monte Sinai per manum Moysi.
03O||27||1||35710	Locutusque est Dominus ad Moysen dicens: 
03O||27||2||35720	“ Loquere fi liis Israel et dices ad eos: Homo, qui votum fecerit et spoponderit Deo animas, sub aestimatione dabit pretium: 
03O||27||3||35730	si fuerit masculus a vicesimo usque ad sexagesimum annum, dabit quinquaginta siclos argenti ad mensuram sanctuarii; 
03O||27||4||35740	si mulier, triginta. 
03O||27||5||35750	A quinto autem anno usque ad vicesimum masculus dabit viginti siclos, femina decem; 
03O||27||6||35760	ab uno mense usque ad annum quintum pro masculo dabuntur quinque sicli, pro femina tres; 
03O||27||7||35770	sexagenarius et ultra masculus dabit quindecim siclos, femina decem. 
03O||27||8||35780	Si pauper fuerit et aestimationem reddere non valebit, sistet eum coram sacerdote, et quantum ille aestimaverit et viderit posse reddere, tantum dabit.
03O||27||9||35790	Animal autem, quod immolari potest Domino, si quis voverit, sanctum erit 
03O||27||10||35800	et mutari non poterit, id est nec melius malo nec peius bono. Quod si mutaverit, et ipsum quod mutatum est et illud pro quo mutatum est, consecratum erit Domino. 
03O||27||11||35810	Animal immundum, quod immolari Domino non potest, si quis voverit, adducetur ante sacerdotem, 
03O||27||12||35820	qui diiudicans utrum bonum an malum sit, sicut statuet pretium, sic erit. 
03O||27||13||35830	Quod si redimere illud voluerit is qui offert, addet supra aestimationem quintam partem.
03O||27||14||35840	Homo si voverit domum suam et sanctificaverit Domino, considerabit eam sacerdos utrum bona an mala sit, et iuxta pretium, quod ab eo fuerit constitutum, stabit. 
03O||27||15||35850	Sin autem ille, qui voverat, voluerit redimere eam, dabit quintam partem aestimationis supra et habebit domum.
03O||27||16||35860	Quod si agrum possessionis suae voverit et consecraverit Domino, iuxta mensuram sementis aestimabitur pretium: si triginta homer hordei seritur terra, quinquaginta siclis aestimabitur argenti. 
03O||27||17||35870	Si statim ab anno iobelei voverit agrum, quanto valere potest, tanto aestimabitur. 
03O||27||18||35880	Sin autem post aliquantum temporis, supputabit ei sacerdos pecuniam iuxta annorum, qui reliqui sunt, numerum usque ad iobeleum, et detrahetur ex pretio. 
03O||27||19||35890	Quod si voluerit redimere agrum ille, qui voverat, addet quintam partem aestimatae pecuniae et possidebit eum. 
03O||27||20||35900	Sin autem noluerit redimere, sed alteri cuilibet vendiderit, ultra redimi non poterit; 
03O||27||21||35910	sed, cum iobelei venerit dies, sanctum erit Domino sicut ager anathematis; sacerdotis erit possessio eius. 
03O||27||22||35920	Quod si agrum emptum, qui non est de possessione maiorum, sanctificare voluerit Domino, 
03O||27||23||35930	supputabit ei sacerdos iuxta annorum numerum usque ad iobeleum pretium, quod dabit ille, qui voverat, in ipso die ut sanctum Domino. 
03O||27||24||35940	In anno autem iobelei revertetur ager ad priorem dominum, qui vendiderat eum et habuerat in sortem possessionis suae.
03O||27||25||35950	Omnis aestimatio siclo sanctuarii ponderabitur; siclus viginti gera habet.
03O||27||26||35960	Primogenita, quae de animalibus ad Dominum pertinent, nemo sanctificare poterit et vovere: sive bos sive ovis fuerit, Domini sunt. 
03O||27||27||35970	Quod si immundum est animal, redimet, qui obtulit, iuxta aestimationem et addet quintam partem pretii; si redimere noluerit, vendetur quanto fuerit.
03O||27||28||35980	Omne anathema, quod aliquis vir consecrat Domino de omni possessione sua, sive homo fuerit sive animal sive ager, non veniet nec redimi poterit; quidquid semel fuerit consecratum, sanctum sanctorum erit Domino. 
03O||27||29||35990	Et omnis homo, qui ut anathema offertur, non redimetur, sed morte morietur.
03O||27||30||36000	Omnes decimae terrae sive de frugibus sive de pomis arborum Domini sunt, sanctum Domino. 
03O||27||31||36010	Si quis autem voluerit redimere aliquid de decimis suis, addet quintam partem. 
03O||27||32||36020	Omnes decimae boves et oves et caprae, quae sub pastoris virga transeunt, quidquid decimum venerit, erit sanctum Domino. 
03O||27||33||36030	Non discernetur inter bonum et malum nec altero commutabitur; si quis mutaverit, et quod mutatum est et pro quo mutatum est, sanctum erit et non redimetur ”.
03O||27||34||36040	Haec sunt praecepta, quae mandavit Dominus Moysi ad filios Israel in monte Sinai.
04O||1||1||36050	Locutusque est Dominus ad Moysen in deserto Sinai in tabernaculo conventus, prima die mensis secundi, anno altero egressionis eorum ex Aegypto, dicens: 
04O||1||2||36060	“ Tollite summam universae congregationis filiorum Israel per cognationes et domos suas et nomina singulorum, quidquid sexus est masculini 
04O||1||3||36070	a vicesimo anno et supra omnium ex Israel, qui possunt ad bella procedere, et numerabitis eos per turmas suas, tu et Aaron.
04O||1||4||36080	Eritque vobiscum vir per tribum, princeps domus patrum suorum, 
04O||1||5||36090	quorum ista sunt nomina: de Ruben Elisur filius Sedeur; 
04O||1||6||36100	de Simeon Salamiel filius Surisaddai; 
04O||1||7||36110	de Iuda Naasson filius Aminadab; 
04O||1||8||36120	de Issachar Nathanael filius Suar; 
04O||1||9||36130	de Zabulon Eliab filius Helon. 
04O||1||10||36140	Filiorum autem Ioseph: de Ephraim Elisama filius Ammiud; de Manasse Gamaliel filius Phadassur. 
04O||1||11||36150	De Beniamin Abidan filius Gedeonis; 
04O||1||12||36160	de Dan Ahiezer filius Ammisaddai; 
04O||1||13||36170	de Aser Phegiel filius Ochran; 
04O||1||14||36180	de Gad Eliasaph filius Deuel; 
04O||1||15||36190	de Nephthali Ahira filius Enan ”.
04O||1||16||36200	Hi viri nobilissimi congregationis principes tribuum patrum suorum et capita milium Israel. 
04O||1||17||36210	Quos tulerunt Moyses et Aaron nominatim designatos 
04O||1||18||36220	et omnem congregationem congregaverunt primo die mensis secundi recensentes eos per cognationes et domos patrum eorum, per nomina singulorum a vicesimo anno et supra per capita, 
04O||1||19||36230	sicut praeceperat Dominus Moysi. Numeratique sunt in deserto Sinai.
04O||1||20||36240	De Ruben primogenito Israelis generationes per familias ac domos patrum suorum, per nomina capitum singulorum omne quod sexus est masculini a vicesimo anno et supra procedentium ad bellum. 
04O||1||21||36250	Recensiti tribus Ruben quadraginta sex milia quingenti.
04O||1||22||36260	De filiis Simeon generationes per familias ac domos cognationum suarum recensiti sunt per nomina et capita singulorum omne quod sexus est masculini a vicesimo anno et supra procedentium ad bellum. 
04O||1||23||36270	Recensiti tribus Simeon quinquaginta novem milia trecenti.
04O||1||24||36280	De filiis Gad generationes per familias ac domos cognationum suarum recensiti sunt per nomina singulorum a viginti annis et supra omnes, qui ad bella procederent, 
04O||1||25||36290	quadraginta quinque milia sescenti quinquaginta.
04O||1||26||36300	De filiis Iudae generationes per familias ac domos cognationum suarum per nomina singulorum a vicesimo anno et supra omnes, qui poterant ad bella procedere, 
04O||1||27||36310	recensiti sunt septuaginta quattuor milia sescenti.
04O||1||28||36320	De filiis Issachar generationes per familias ac domos cognationum suarum per nomina singulorum a vicesimo anno et supra omnes, qui ad bella procederent, 
04O||1||29||36330	recensiti sunt quinquaginta quattuor milia quadringenti.
04O||1||30||36340	De filiis Zabulon generationes per familias ac domos cognationum suarum recensiti sunt per nomina singulorum a vicesimo anno et supra omnes, qui poterant ad bella procedere, 
04O||1||31||36350	quinquaginta septem milia quadringenti.
04O||1||32||36360	De filiis Ioseph filiorum Ephraim generationes per familias ac domos cognationum suarum recensiti sunt per nomina singulorum a vicesimo anno et supra omnes, qui poterant ad bella procedere, 
04O||1||33||36370	quadraginta milia quingenti.
04O||1||34||36380	Porro filiorum Manasse generationes per familias ac domos cognationum suarum recensiti sunt per nomina singulorum a viginti annis et supra omnes, qui poterant ad bella procedere, 
04O||1||35||36390	triginta duo milia ducenti.
04O||1||36||36400	De filiis Beniamin generationes per familias ac domos cognationum suarum recensiti sunt nominibus singulorum a vicesimo anno et supra omnes, qui poterant ad bella procedere, 
04O||1||37||36410	triginta quinque milia quadringenti.
04O||1||38||36420	De filiis Dan generationes per familias ac domos cognationum suarum recensiti sunt nominibus singulorum a vicesimo anno et supra omnes, qui poterant ad bella procedere, 
04O||1||39||36430	sexaginta duo milia septingenti.
04O||1||40||36440	De filiis Aser generationes per familias ac domos cognationum suarum recensiti sunt per nomina singulorum a vicesimo anno et supra omnes, qui poterant ad bella procedere, 
04O||1||41||36450	quadraginta milia et mille quingenti.
04O||1||42||36460	De filiis Nephthali generationes per familias ac domos cognationum suarum recensiti sunt nominibus singulorum a vicesimo anno et supra omnes, qui poterant ad bella procedere, 
04O||1||43||36470	quinquaginta tria milia quadringenti.
04O||1||44||36480	Hi sunt quos numeraverunt Moyses et Aaron et duodecim principes Israel, singuli per domos patrum suorum. 
04O||1||45||36490	Fueruntque omnis numerus filiorum Israel per domos patrum suorum a vicesimo anno et supra, qui poterant ad bella procedere, 
04O||1||46||36500	sescenta tria milia virorum quingenti quinquaginta.
04O||1||47||36510	Levitae autem in tribu patrum suorum non sunt numerati cum eis. 
04O||1||48||36520	Locutusque est Dominus ad Moysen dicens: 
04O||1||49||36530	“ Tribum Levi noli numerare neque pones summam eorum cum filiis Israel, 
04O||1||50||36540	sed constitue eos super habitaculum testimonii et cuncta vasa eius et quidquid ad caeremonias pertinet. Ipsi portabunt habitaculum et omnia utensilia eius et erunt in ministerio ac per gyrum habitaculi metabuntur. 
04O||1||51||36550	Cum proficiscendum fuerit, deponent Levitae habitaculum; cum castrametandum, erigent; quisquis externorum accesserit, occidetur. 
04O||1||52||36560	Metabuntur autem castra filii Israel, unusquisque per turmas et cuneos atque exercitum suum. 
04O||1||53||36570	Porro Levitae per gyrum habitaculi testimonii figent tentoria, ne fiat indignatio super congregationem filiorum Israel, et excubabunt in custodiis habitaculi testimonii ”.
04O||1||54||36580	Fecerunt ergo filii Israel iuxta omnia, quae praeceperat Dominus Moysi.
04O||2||1||36590	Locutusque est Dominus ad Moysen et Aaron dicens: 
04O||2||2||36600	“ Singuli per turmas, signa atque vexilla et domos patrum suorum castrametabuntur filii Israel per gyrum tabernaculi conventus.
04O||2||3||36610	Ad orientem Iudas figet tentoria per turmas exercitus sui, fuitque princeps filiorum eius Naasson filius Aminadab; 
04O||2||4||36620	et eius summa pugnantium septuaginta quattuor milia sescenti. 
04O||2||5||36630	Iuxta eum castrametabuntur de tribu Issachar, quorum princeps fuit Nathanael filius Suar; 
04O||2||6||36640	et omnis numerus pugnatorum eius quinquaginta quattuor milia quadringenti. 
04O||2||7||36650	In tribu Zabulon princeps fuit Eliab filius Helon; 
04O||2||8||36660	et numerus exercitus pugnatorum eius quinquaginta septem milia quadringenti. 
04O||2||9||36670	Universi, qui in castris Iudae annumerati sunt, fuerunt centum octoginta sex milia quadringenti, et per turmas suas primi egredientur.
04O||2||10||36680	Vexillum castrorum Ruben ad meridianam plagam erit, secundum exercitus eorum; princeps Elisur filius Sedeur; 
04O||2||11||36690	et cunctus exercitus pugnatorum eius, qui numerati sunt, quadraginta sex milia quingenti. 
04O||2||12||36700	Iuxta eum castrametabuntur de tribu Simeon, quorum princeps fuit Salamiel filius Surisaddai; 
04O||2||13||36710	et cunctus exercitus pugnatorum eius, qui numerati sunt, quinquaginta novem milia trecenti. 
04O||2||14||36720	In tribu Gad princeps fuit Eliasaph filius Deuel; 
04O||2||15||36730	et cunctus exercitus pugnatorum eius, qui numerati sunt, quadraginta quinque milia sescenti quinquaginta. 
04O||2||16||36740	Omnes, qui recensiti sunt in castris Ruben, centum quinquaginta milia et mille quadringenti quinquaginta, per turmas suas in secundo loco proficiscentur.
04O||2||17||36750	Levabitur deinde tabernaculum conventus, castra Levitarum in medio castrorum, quomodo erigetur ita et deponetur; singuli per loca et vexilla sua proficiscentur.
04O||2||18||36760	Ad occidentalem plagam erit vexillum castrorum filiorum Ephraim per turmas suas, quorum princeps fuit Elisama filius Ammiud; 
04O||2||19||36770	cunctus exercitus pugnatorum eius, qui numerati sunt, quadraginta milia quingenti. 
04O||2||20||36780	Et cum eis tribus filiorum Manasse, quorum princeps fuit Gamaliel filius Phadassur; 
04O||2||21||36790	cunctusque exercitus pugnatorum eius, qui numerati sunt, triginta duo milia ducenti. 
04O||2||22||36800	In tribu filiorum Beniamin princeps fuit Abidan filius Gedeonis; 
04O||2||23||36810	et cunctus exercitus pugnatorum eius, qui recensiti sunt, triginta quinque milia quadringenti. 
04O||2||24||36820	Omnes, qui numerati sunt in castris Ephraim, centum octo milia centum, per turmas suas tertii proficiscentur.
04O||2||25||36830	Ad aquilonis partem stabit vexillum castrorum filiorum Dan secundum exercitus suos, quorum princeps fuit Ahiezer filius Ammisaddai; 
04O||2||26||36840	cunctus exercitus pugnatorum eius, qui numerati sunt, sexaginta duo milia septingenti. 
04O||2||27||36850	Iuxta eum figet tentoria tribus Aser, quorum princeps fuit Phegiel filius Ochran; 
04O||2||28||36860	cunctus exercitus pugnatorum eius, qui numerati sunt, quadraginta milia et mille quingenti. 
04O||2||29||36870	De tribu filiorum Nephthali princeps fuit Ahira filius Enan; 
04O||2||30||36880	cunctus exercitus pugnatorum eius quinquaginta tria milia quadringenti. 
04O||2||31||36890	Omnes, qui numerati sunt in castris Dan, fuerunt centum quinquaginta septem milia sescenti, et novissimi proficiscentur secundum vexilla sua ”.
04O||2||32||36900	Hic numerus filiorum Israel, per domos patrum suorum omnes recensiti secundum exercitus suos, sescenta tria milia quingenti quinquaginta. 
04O||2||33||36910	Levitae autem non sunt numerati inter filios Israel; sic enim praeceperat Dominus Moysi.
04O||2||34||36920	Feceruntque filii Israel iuxta omnia, quae mandaverat Dominus: castrametati sunt per vexilla sua et profecti per tribus ad domos patrum suorum.
04O||3||1||36930	Hae sunt generationes Aaron et Moysi in die, qua locutus est Dominus ad Moysen in monte Sinai.
04O||3||2||36940	Et haec nomina filiorum Aaron: primogenitus eius Nadab, deinde Abiu et Eleazar et Ithamar. 
04O||3||3||36950	Haec nomina filiorum Aaron sacerdotum, qui uncti sunt et quorum repletae manus, ut sacerdotio fungerentur. 
04O||3||4||36960	Mortui sunt enim Nadab et Abiu, cum offerrent ignem alienum in conspectu Domini in deserto Sinai, absque liberis; functique sunt sacerdotio Eleazar et Ithamar coram Aaron patre suo.
04O||3||5||36970	Locutusque est Dominus ad Moysen dicens: 
04O||3||6||36980	“ Applica tribum Levi et fac stare in conspectu Aaron sacerdotis, ut ministrent ei 
04O||3||7||36990	et observent, quidquid ad eum pertinet et ad totam congregationem coram tabernaculo conventus, servientes in ministerio habitaculi, 
04O||3||8||37000	et custodiant vasa tabernaculi conventus explentes officia filiorum Israel, servientes in ministerio habitaculi. 
04O||3||9||37010	Dabisque dono Levitas Aaron et filiis eius, quibus traditi sunt a filiis Israel; 
04O||3||10||37020	Aaron autem et filios eius constitues super cultum sacerdotii. Externus, qui ad ministrandum accesserit, morietur ”.
04O||3||11||37030	Locutusque est Dominus ad Moysen dicens: 
04O||3||12||37040	“ Ecce ego tuli Levitas a filiis Israel pro omni primogenito, qui aperit vulvam in filiis Israel; eruntque Levitae mei. 
04O||3||13||37050	Meum est enim omne primogenitum: ex quo percussi omnes primogenitos in terra Aegypti, sanctificavi mihi, quidquid primum nascitur in Israel ab homine usque ad pecus; mei sunt. Ego Dominus ”.
04O||3||14||37060	Locutusque est Dominus ad Moysen in deserto Sinai dicens: 
04O||3||15||37070	“ Numera filios Levi per domos patrum suorum et familias omnem masculum ab uno mense et supra ”. 
04O||3||16||37080	Numeravit eos Moyses, ut praeceperat Dominus, 
04O||3||17||37090	et inventi sunt filii Levi per nomina sua Gerson et Caath et Merari. 
04O||3||18||37100	Haec sunt nomina filiorum Gerson secundum familias suas: Lobni et Semei; 
04O||3||19||37110	filii Caath secundum familias suas: Amram et Isaar, Hebron et Oziel; 
04O||3||20||37120	filii Merari secundum familias suas: Moholi et Musi. Hae sunt familiae Levi per domos patrum suorum.
04O||3||21||37130	De Gerson fuere familiae duae Lobnitica et Semeitica, 
04O||3||22||37140	quarum numeratus est omnis populus sexus masculini ab uno mense et supra septem milia quingenti. 
04O||3||23||37150	Hi post habitaculum metabantur ad occidentem 
04O||3||24||37160	sub principe Eliasaph filio Lael; 
04O||3||25||37170	et habebant excubias in tabernaculo conventus, ipsum habitaculum et tabernaculum, operimentum eius, velum, quod trahitur ante fores tabernaculi conventus, 
04O||3||26||37180	et cortinas atrii, velum quoque, quod appenditur in introitu atrii, quod est circa habitaculum et circa altare, et funes ad omne opus eius.
04O||3||27||37190	Caath habet familias: Amramitas et Isaaritas et Hebronitas et Ozielitas; hae sunt familiae Caathitarum. 
04O||3||28||37200	Omnes generis masculini ab uno mense et supra octo milia sescenti habebant excubias sanctuarii. 
04O||3||29||37210	Familiae filiorum Caath castrametabantur ad latus habitaculi ad meridianam plagam, 
04O||3||30||37220	princepsque eorum erat Elisaphan filius Oziel. 
04O||3||31||37230	Et custodiebant arcam mensamque et candelabrum, altaria et vasa sanctuarii, in quibus ministratur, et velum cunctamque huiuscemodi supellectilem. 
04O||3||32||37240	Princeps autem principum Levitarum Eleazar filius Aaron sacerdotis erat super excubitores custodiae sanctuarii.
04O||3||33||37250	At vero de Merari erant familiae Moholitae et Musitae. 
04O||3||34||37260	Omnes generis masculini ab uno mense et supra sex milia ducenti; 
04O||3||35||37270	princeps familiarum Merari Suriel filius Abihail. In plaga septentrionali ad latus habitaculi castrametabantur; 
04O||3||36||37280	erant sub custodia eorum tabulae habitaculi et vectes et columnae ac bases earum et cuncta vasa eius et omnia, quae ad cultum huiuscemodi pertinent, 
04O||3||37||37290	columnaeque atrii per circuitum cum basibus suis et paxilli cum funibus.
04O||3||38||37300	Castrametabantur ante habitaculum, ad orientalem plagam ante tabernaculum conventus ad orientem, Moyses et Aaron cum filiis suis habentes custodiam sanctuarii in medio filiorum Israel. Quisquis alienus accesserit, morietur.
04O||3||39||37310	Omnes Levitae, quos numeravit Moyses iuxta praeceptum Domini per familias suas in genere masculino a mense uno et supra, fuerunt viginti duo milia.
04O||3||40||37320	Et ait Dominus ad Moysen: “ Numera omnes primogenitos sexus masculini de filiis Israel ab uno mense et supra et habebis summam eorum; 
04O||3||41||37330	tollesque Levitas mihi pro omni primogenito filiorum Israel  ego sum Dominus  et pecora eorum pro universis primogenitis pecorum filiorum Israel ”. 
04O||3||42||37340	Recensuit Moyses, sicut praeceperat Dominus, omnes primogenitos filiorum Israel, 
04O||3||43||37350	et fuerunt omnes masculi per nomina sua a mense uno et supra viginti duo milia ducenti septuaginta tres.
04O||3||44||37360	Locutusque est Dominus ad Moysen dicens: 
04O||3||45||37370	“ Tolle Levitas pro omnibus primogenitis filiorum Israel et pecora Levitarum pro pecoribus corum; eruntque Levitae mei. Ego sum Dominus. 
04O||3||46||37380	In pretio autem ducentorum septuaginta trium, qui excedunt numerum Levitarum de primogenitis filiorum Israel, 
04O||3||47||37390	accipies quinque siclos per singula capita, ad mensuram sanctuarii. Siclus habet viginti obolos. 
04O||3||48||37400	Dabisque pecuniam Aaron et filiis eius pretium eorum, qui supra sunt ”.
04O||3||49||37410	Tulit igitur Moyses pecuniam eorum, qui excesserant numerum eorum, qui redempti erant a Levitis; 
04O||3||50||37420	a primogenitis filiorum Israel tulit pecuniam mille trecentorum sexaginta quinque siclorum iuxta pondus sanctuarii. 
04O||3||51||37430	Et dedit eam Aaron et filiis eius iuxta verbum, quod praeceperat sibi Dominus.
04O||4||1||37440	Locutusque est Dominus ad Moysen et Aaron dicens: 
04O||4||2||37450	“ Tolle summam filiorum Caath de medio Levitarum per familias et domos suas 
04O||4||3||37460	a tricesimo anno et supra usque ad quinquagesimum annum omnium, qui ingrediuntur, ut stent et ministrent in tabernaculo conventus. 
04O||4||4||37470	Hic est cultus filiorum Caath in tabernaculo conventus: sanctum sanctorum. 
04O||4||5||37480	Ingredientur Aaron et filii eius, quando movenda sunt castra, et deponent velum, quod pendet ante fores, involventque eo arcam testimonii; 
04O||4||6||37490	et operient rursum velamine pellium delphini extendentque desuper pallium totum hyacinthinum et inducent vectes. 
04O||4||7||37500	Mensam quoque propositionis involvent hyacinthino pallio et ponent cum ea acetabula et phialas, cyathos et crateras ad liba fundenda; panes semper in ea erunt. 
04O||4||8||37510	Extendentque desuper pallium coccineum, quod rursum operient velamento pellium delphini et inducent vectes. 
04O||4||9||37520	Sument et pallium hyacinthinum, quo operient candelabrum cum lucernis et forcipibus suis et emunctoriis et cunctis vasis olei, quae ad concinnandas lucernas necessaria sunt; 
04O||4||10||37530	et super omnia ponent operimentum pellium delphini et ponent super feretrum. 
04O||4||11||37540	Nec non et altare aureum involvent hyacinthino vestimento et extendent desuper operimentum pellium delphini et inducent vectes. 
04O||4||12||37550	Omnia vasa, quibus ministratur in sanctuario, involvent hyacinthino pallio; et extendent desuper operimentum pellium delphini ponentque super feretrum. 
04O||4||13||37560	Sed et altare mundabunt cinere et involvent illud purpureo vestimento; 
04O||4||14||37570	ponentque super illud omnia vasa, quibus in ministerio eius utuntur, id est ignium receptacula, fuscinulas ac vatilla et pateras. Cuncta vasa altaris operient simul velamine pellium delphini et inducent vectes. 
04O||4||15||37580	Cumque involverint Aaron et filii eius sanctuarium et omnia vasa eius in commotione castrorum, tunc intrabunt filii Caath, ut portent involuta, et non tangent sanctuarium, ne moriantur. Ista sunt onera filiorum Caath in tabernaculo conventus. 
04O||4||16||37590	Ad curam Eleazari filii Aaron sacerdotis pertinet oleum ad concinnandas lucernas et gratissimum incensum et oblatio, quae semper offertur, et oleum unctionis et quidquid ad cultum habitaculi pertinet omniumque vasorum, quae in sanctuario sunt ”.
04O||4||17||37600	Locutusque est Dominus ad Moysen et Aaron dicens: 
04O||4||18||37610	“ Nolite perdere populum Caath de medio Levitarum, 
04O||4||19||37620	sed hoc facite eis, ut vivant et non moriantur, quando appropinquant ad sancta sanctorum: Aaron et filii eius intrabunt ipsique disponent opera singulorum et divident quid portare quis debeat. 
04O||4||20||37630	Non intrabunt ad videndum, nec puncto quidem, sanctuarium; alioquin morientur ”.
04O||4||21||37640	Locutusque est Dominus ad Moysen dicens: 
04O||4||22||37650	“ Tolle summam etiam filiorum Gerson per domos ac familias et cognationes suas; 
04O||4||23||37660	a triginta annis et supra usque ad annos quinquaginta numera omnes, qui ingrediuntur et ministrant in tabernaculo conventus.
04O||4||24||37670	Hoc est officium familiarum Gersonitarum, 
04O||4||25||37680	ut portent cortinas habitaculi, tabernaculum conventus, operimentum eius et super illud velamen delphini velumque, quod pendet in introitu tabernaculi conventus, 
04O||4||26||37690	cortinas atrii et velum in introitu atrii, quod est circa habitaculum et altare, funiculos et vasa ministerii, omnia, quae facta sunt, ut eis laborent. 
04O||4||27||37700	Iubente Aaron et filiis eius, portabunt filii Gerson, et scient singuli cui debeant oneri mancipari. 
04O||4||28||37710	Hic est cultus familiarum Gersonitarum in tabernaculo conventus; eruntque sub manu Ithamar filii Aaron sacerdotis.
04O||4||29||37720	Filios quoque Merari per familias et domos patrum suorum recensebis 
04O||4||30||37730	a triginta annis et supra usque ad annos quinquaginta, omnes, qui ingrediuntur ad officium ministerii sui et cultum tabernaculi conventus.
04O||4||31||37740	Haec sunt onera eorum: portabunt tabulas habitaculi et vectes eius, columnas ac bases earum, 
04O||4||32||37750	columnas quoque atrii per circuitum cum basibus et paxillis et funibus suis; omnia vasa et supellectilem ad numerum accipient sicque portabunt. 
04O||4||33||37760	Hoc est officium familiarum Meraritarum et ministerium in tabernaculo conventus; eruntque sub manu Ithamar filii Aaron sacerdotis ”.
04O||4||34||37770	Recensuerunt igitur Moyses et Aaron et principes synagogae filios Caath per cognationes et domos patrum suorum 
04O||4||35||37780	a triginta annis et supra usque ad annum quinquagesimum, omnes, qui ingrediuntur ad ministerium tabernaculi conventus; 
04O||4||36||37790	et inventi sunt duo milia septingenti quinquaginta. 
04O||4||37||37800	Hic est numerus familiarum Caath, qui ministrant in tabernaculo conventus: hos numeravit Moyses et Aaron iuxta sermonem Domini per manum Moysi.
04O||4||38||37810	Numerati sunt et filii Gerson per cognationes et domos patrum suorum 
04O||4||39||37820	a triginta annis et supra usque ad quinquagesimum annum, omnes, qui ingrediuntur, ut ministrent in tabernaculo conventus; 
04O||4||40||37830	et inventi sunt secundum familias et domus patrum suorum duo milia sescenti triginta. 
04O||4||41||37840	Hic est numerus Gersonitarum, omnes, qui ministrant in tabernaculo conventus, quos numeraverunt Moy ses et Aaron iuxta verbum Domini. 
04O||4||42||37850	Numeratae sunt et familiae filiorum Merari per cognationes et domos patrum suorum 
04O||4||43||37860	a triginta annis et supra usque ad annum quinquagesimum, omnes, qui ingrediuntur ad explendos ritus tabernaculi conventus; 
04O||4||44||37870	et inventi sunt tria milia ducenti. 
04O||4||45||37880	Hic est numerus familiarum filiorum Merari, quos recensuerunt Moyses et Aaron iuxta imperium Domini per manum Moysi.
04O||4||46||37890	Omnes, qui recensiti sunt de Levitis et quos recenseri fecit ad nomen Moyses et Aaron et principes Israel per cognationes et domos patrum suorum 
04O||4||47||37900	a triginta annis et supra usque ad annum quinquagesimum ingredientes ad ministerium tabernaculi et onera portanda in tabernaculo conventus, 
04O||4||48||37910	fuerunt simul octo milia quingenti octoginta. 
04O||4||49||37920	Iuxta verbum Domini per manum Moysi recensuit eos unumquemque iuxta officium et onera sua, sicut praeceperat ei Dominus.
04O||5||1||37930	Locutusque est Dominus ad Moysen dicens: 
04O||5||2||37940	“ Praecipe filiis Israel, ut eiciant de castris omnem leprosum et qui semine fluit pollutusque est super mortuo. 
04O||5||3||37950	Tam masculum quam feminam eicite de castris, ne contaminent ea, cum habitaverim cum eis ”. 
04O||5||4||37960	Feceruntque ita filii Israel et eiecerunt eos extra castra, sicut locutus erat Dominus Moysi. 
04O||5||5||37970	Locutusque est Dominus ad Moysen dicens: 
04O||5||6||37980	“ Loquere ad filios Israel: Vir sive mulier, cum fecerint ex omnibus peccatis, quae solent hominibus accidere, et fraude transgressi fuerint mandatum Domini, ille homo reus erit; 
04O||5||7||37990	et confitebuntur peccatum suum et reddent ipsum caput quintamque partem desuper ei, in quem peccaverint. 
04O||5||8||38000	Sin autem non fuerit qui recipiat, dabunt Domino, et erit sacerdotis, praeter arietem, qui offertur pro expiatione, ut sit placabilis hostia.
04O||5||9||38010	Omnis quoque praelibatio rerum sacrarum, quas offerunt filii Israel, ad sacerdotem pertinet; 
04O||5||10||38020	et, quidquid in sanctuarium offertur a singulis et traditur manibus sacerdotis, ipsius erit ”.
04O||5||11||38030	Locutusque est Dominus ad Moysen dicens: 
04O||5||12||38040	“ Loquere ad filios Israel et dices ad eos: Vir, cuius uxor erraverit maritumque decipiens 
04O||5||13||38050	dormierit cum altero viro, et hoc maritus deprehendere non quiverit, sed latet quod impuram se reddiderit et testibus argui non potest, quia non est inventa in stupro, 
04O||5||14||38060	si spiritus zelotypiae concitaverit virum contra uxorem suam, quae vel polluta est vel falsa suspicione appetitur, 
04O||5||15||38070	adducet eam ad sacerdotem et offeret oblationem pro illa decimam partem ephi farinae hordeaceae. Non fundet super eam oleum nec imponet tus, quia sacrificium zelotypiae est et oblatio investigans adulterium.
04O||5||16||38080	Afferet igitur eam sacerdos et statuet coram Domino; 
04O||5||17||38090	assumetque aquam sanctam in vase fictili et pauxillum terrae de pavimento habitaculi mittet in eam. 
04O||5||18||38100	Cumque posuerit sacerdos mulierem in conspectu Domini, discooperiet caput eius et ponet super manus illius sacrificium recordationis, oblationem zelotypiae; ipse autem tenebit aquas amarissimas, in quibus cum exsecratione maledicta congessit. 
04O||5||19||38110	Adiurabitque eam et dicet: "Si non dormivit vir alienus tecum, et si non declinasti a viro tuo et non polluta es, deserto mariti toro, non te nocebunt aquae istae amarissimae, in quas maledicta congessi. 
04O||5||20||38120	Sin autem declinasti a viro tuo atque polluta es et concubuisti cum altero viro", 
04O||5||21||38130	adiurabit eam sacerdos iuramento maledictionis: "Det te Dominus in maledictionem, iuramentum in medio populi tui; putrescere faciat femur tuum, et tumens uterus tuus disrumpatur; 
04O||5||22||38140	ingrediantur aquae maledictae in ventrem tuum, et utero tumescente putrescat femur!". Et respondebit mulier: "Amen, amen".
04O||5||23||38150	Scribetque sacerdos in libello ista maledicta et delebit ea aquis amarissimis 
04O||5||24||38160	et dabit ei bibere aquas amaras, in quas maledicta congessit, et ingredientur in eam aquae maledictionis, quae amarae fient; 
04O||5||25||38170	tollet sacerdos de manu eius sacrificium zelotypiae et agitabit illud coram Domino imponetque illud super altare; 
04O||5||26||38180	pugillum sacrificii tollat de eo, quod offertur in memoriale, et incendat super altare; et deinde potum det mulieri aquas amarissimas. 
04O||5||27||38190	Quas cum biberit, si polluta est et, contempto viro, adulterii rea, pertransibunt eam aquae maledictionis et, inflato ventre, computrescet femur; eritque mulier in maledictionem omni populo eius. 
04O||5||28||38200	Quod si polluta non fuerit sed munda, erit innoxia et faciet liberos ”.
04O||5||29||38210	Ista est lex zelotypiae, si declinaverit mulier a viro suo et si polluta fuerit, 
04O||5||30||38220	maritusque zelotypiae spiritu concitatus adduxerit eam in conspectu Domini, et fecerit ei sacerdos iuxta omnia, quae scripta sunt; 
04O||5||31||38230	maritus absque culpa erit, et illa recipiet iniquitatem suam.
04O||6||1||38240	Locutusque est Dominus ad Moysen dicens: 
04O||6||2||38250	“ Loquere ad filios Israel et dices ad eos: Vir sive mulier cum fecerint votum, ut sanctificentur et se voluerint Domino consecrare, 
04O||6||3||38260	a vino et omni quod inebriare potest abstinebunt; acetum ex vino et ex qualibet alia potione et, quidquid de uva exprimitur, non bibent; uvas recentes siccasque non comedent 
04O||6||4||38270	cunctis diebus, quibus ex voto Domino consecrantur: quidquid ex vinea esse potest ab uva acerba usque ad pellicula non comedent. 
04O||6||5||38280	Omni tempore separationis suae novacula non transibit per caput eius usque ad completum tempus, quo Domino consecratur; sanctus erit crescente caesarie capitis eius. 
04O||6||6||38290	Omni tempore consecrationis suae ad mortuum non ingredietur; 
04O||6||7||38300	nec super patris quidem et matris et fratris sororisque funere contaminabitur, quia consecratio Dei sui super caput eius est. 
04O||6||8||38310	Omnibus diebus separationis suae sanctus erit Domino.
04O||6||9||38320	Sin autem mortuus fuerit subito quispiam coram eo, polluetur caput consecrationis eius; quod radet ilico in eadem die purgationis suae, id est die septima. 
04O||6||10||38330	In octava autem die offeret duos turtures vel duos pullos columbae sacerdoti in introitu tabernaculi conventus, 
04O||6||11||38340	facietque sacerdos unum pro peccato et alterum in holocaustum et expiabit pro eo, quia peccavit super mortuo, sanctificabitque caput eius in die illo 
04O||6||12||38350	et consecrabit Domino dies separationis suae offerens agnum anniculum pro delicto; ita tamen, ut dies priores irriti fiant, quoniam polluta est consecratio eius.
04O||6||13||38360	Ista est lex consecrationis, cum dies, quos ex voto decreverat, complebuntur: adducent eum ad ostium tabernaculi conventus, 
04O||6||14||38370	et offeret oblationem suam Domino agnum anniculum immaculatum in holocaustum et ovem anniculam immaculatam pro peccato et arietem immaculatum hostiam pacificam, 
04O||6||15||38380	canistrum quoque panum azymorum, qui permixti sint oleo, et lagana absque fermento uncta oleo ac oblationem et libamina singulorum. 
04O||6||16||38390	Quae offeret sacerdos coram Domino et faciet tam pro peccato quam in holocaustum; 
04O||6||17||38400	arietem vero immolabit hostiam pacificam Domino offerens simul canistrum azymorum; facietque oblationem eius et libamenta. 
04O||6||18||38410	Tunc radet nazaraeus ante ostium tabernaculi conventus caesariem consecrationis suae tolletque capillos suos et ponet super ignem, qui est suppositus sacrificio pacificorum, 
04O||6||19||38420	et sumet sacerdos armum coctum arietis tortamque absque fermento unam de canistro et laganum azymum unum et tradet in manus nazaraei, postquam rasum fuerit caput eius; 
04O||6||20||38430	et agitabit in conspectu Domini, et sanctificata sacerdotis erunt sicut pectusculum, quod agitari, et femur, quod praelevari iussum est. Post haec potest bibere nazaraeus vinum ”.
04O||6||21||38440	Ista est lex nazaraei, cum voverit oblationem suam Domino tempore consecrationis suae, exceptis his, quae invenerit manus eius. Iuxta quod devoverat, ita faciet secundum legem consecrationis suae.
04O||6||22||38450	Locutusque est Dominus ad Moysen dicens: 
04O||6||23||38460	“ Loquere Aaron et filiis eius: Sic benedicetis filiis Israel et dicetis eis:
04O||6||24||38470	"Benedicat tibi Dominus et custodiat te!
04O||6||25||38480	Illuminet Dominus faciem suam super te et misereatur tui!
04O||6||26||38490	Convertat Dominus vultum suum ad te et det tibi pacem!".
04O||6||27||38500	Invocabuntque nomen meum super filios Israel, et ego benedicam eis ”.
04O||7||1||38510	Factum est autem in die, qua complevit Moyses habitaculum et erexit illud unxitque et sanctificavit cum omnibus vasis suis, altare similiter et omnia vasa eius, 
04O||7||2||38520	obtulerunt principes Israel et capita familiarum, qui erant per singulas tribus praefecti eorum, qui numerati fuerant, 
04O||7||3||38530	munera coram Domino sex plaustra tecta cum duodecim bobus. Unum plaustrum obtulere duo duces et unum bovem singuli; obtuleruntque ea in conspectu habitaculi. 
04O||7||4||38540	Ait autem Dominus ad Moysen: 
04O||7||5||38550	“ Suscipe ab eis, ut serviant in ministerio tabernaculi conventus, et trades ea Levitis iuxta ordinem ministerii sui ”. 
04O||7||6||38560	Itaque cum suscepisset Moyses plaustra et boves, tradidit eos Levitis. 
04O||7||7||38570	Duo plaustra et quattuor boves dedit filiis Gerson, iuxta id quod habebant necessarium. 
04O||7||8||38580	Quattuor alia plaustra et octo boves dedit filiis Merari, secundum offficia sua sub manu Ithamar filii Aaron sacerdotis. 
04O||7||9||38590	Filiis autem Caath non dedit plaustra et boves, quia in sanctuario serviunt et onera propriis portant umeris.
04O||7||10||38600	Igitur obtulerunt duces in dedicationem altaris die, qua unctum est, oblationem suam ante altare. 
04O||7||11||38610	Dixitque Dominus ad Moysen: “ Singuli duces per singulos dies offerant munera in dedicationem altaris ”.
04O||7||12||38620	Primo die obtulit oblationem suam Naasson filius Aminadab de tribu Iudae. 
04O||7||13||38630	Fueruntque in ea scutula argentea pondo centum triginta siclorum, phiala argentea habens septuaginta siclos iuxta pondus sanctuarii, utraque plena simila conspersa oleo in sacrificium, 
04O||7||14||38640	acetabulum ex decem siclis aureis plenum incenso, 
04O||7||15||38650	bos de armento et aries et agnus anniculus in holocaustum 
04O||7||16||38660	hircusque pro peccato; 
04O||7||17||38670	et in sacrificio pacificorum boves duo, arietes quinque, hirci quinque, agni anniculi quinque: haec est oblatio Naasson filii Aminadab.
04O||7||18||38680	Secundo die obtulit Nathanael filius Suar dux de tribu Issachar 
04O||7||19||38690	scutulam argenteam appendentem centum triginta siclos, phialam argenteam habentem septuaginta siclos iuxta pondus sanctuarii, utramque plenam simila conspersa oleo in sacrificium, 
04O||7||20||38700	acetabulum aureum habens decem siclos plenum incenso, 
04O||7||21||38710	bovem de armento et arietem et agnum anniculum in holocaustum 
04O||7||22||38720	hircumque pro peccato; 
04O||7||23||38730	et in sacrificio pacificorum boves duos, arietes quinque, hircos quinque, agnos anniculos quinque: haec fuit oblatio Nathanael filii Suar.
04O||7||24||38740	Tertio die princeps filiorum Zabulon Eliab filius Helon 
04O||7||25||38750	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||26||38760	acetabulum aureum appendens decem siclos plenum incenso, 
04O||7||27||38770	bovem de armento et arietem et agnum anniculum in holocaustum 
04O||7||28||38780	hircumque pro peccato; 
04O||7||29||38790	et in sacrificio pacificorum boves duos, arietes quinque, hircos quinque, agnos anniculos quinque: haec est oblatio Eliab filii Helon.
04O||7||30||38800	Die quarto princeps filiorum Ruben Elisur filius Sedeur 
04O||7||31||38810	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||32||38820	acetabulum aureum appendens decem siclos plenum incenso, 
04O||7||33||38830	bovem de armento et arietem et agnum anniculum in holocaustum 
04O||7||34||38840	hircumque pro peccato; 
04O||7||35||38850	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Elisur filii Sedeur.
04O||7||36||38860	Die quinto princeps filiorum Simeon Salamiel filius Surisaddai 
04O||7||37||38870	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||38||38880	acetabulum aureum appendens decem siclos plenum incenso, 
04O||7||39||38890	bovem de armento et arietem et agnum anniculum in holocaustum, 
04O||7||40||38900	hircumque pro peccato; 
04O||7||41||38910	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Salamiel filii Surisaddai.
04O||7||42||38920	Die sexto princeps filiorum Gad Eliasaph filius Deuel 
04O||7||43||38930	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||44||38940	acetabulum aureum appendens decem siclos plenum incenso, 
04O||7||45||38950	bovem de armento et arietem et agnum anniculum in holocaustum, 
04O||7||46||38960	hircumque pro peccato; 
04O||7||47||38970	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Eliasaph filii Deuel.
04O||7||48||38980	Die septimo princeps filiorum Ephraim Elisama filius Ammiud 
04O||7||49||38990	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||50||39000	acetabulum aureum appendens decem siclos plenum incenso, 
04O||7||51||39010	bovem de armento et arietem et agnum anniculum in holocaustum, 
04O||7||52||39020	hircumque pro peccato; 
04O||7||53||39030	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Elisama filii Ammiud.
04O||7||54||39040	Die octavo princeps filiorum Manasse Gamaliel filius Phadassur 
04O||7||55||39050	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||56||39060	acetabulum aureum appendens decem siclos plenum incenso, 
04O||7||57||39070	bovem de armento et arietem et agnum anniculum in holocaustum 
04O||7||58||39080	hircumque pro peccato; 
04O||7||59||39090	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Gamaliel filii Phadassur.
04O||7||60||39100	Die nono princeps filiorum Beniamin Abidan filius Gedeonis 
04O||7||61||39110	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||62||39120	et acetabulum aureum appendens decem siclos plenum incenso, 
04O||7||63||39130	bovem de armento et arietem et agnum anniculum in holocaustum 
04O||7||64||39140	hircumque pro peccato; 
04O||7||65||39150	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Abidan filii Gedeonis.
04O||7||66||39160	Die decimo princeps filiorum Dan Ahiezer filius Ammisaddai 
04O||7||67||39170	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||68||39180	acetabulum aureum appendens decem siclos plenum incenso, 
04O||7||69||39190	bovem de armento et arietem et agnum anniculum in holocaustum 
04O||7||70||39200	hircumque pro peccato; 
04O||7||71||39210	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Ahiezer filii Ammisaddai.
04O||7||72||39220	Die undecimo princeps filiorum Aser Phegiel filius Ochran 
04O||7||73||39230	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
04O||7||74||39240	acetabulum aureum appendens decem siclos plenum incenso, 
04O||7||75||39250	bovem de armento et arietem et agnum anniculum in holocaustum 
04O||7||76||39260	hircumque pro peccato; 
04O||7||77||39270	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Phegiel filii Ochran.
04O||7||78||39280	Die duodecimo princeps filiorum Nephthali Ahira filius Enan 
04O||7||79||39290	obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila oleo conspersa in sacrificium, 
04O||7||80||39300	acetabulum aureum appendens decem siclos plenum incenso, 
04O||7||81||39310	bovem de armento et arietem et agnum anniculum in holocaustum 
04O||7||82||39320	hircumque pro peccato; 
04O||7||83||39330	et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Ahira filii Enan.
04O||7||84||39340	Haec in dedicatione altaris oblata sunt a principibus Israel in die, qua consecratum est: scutulae argenteae duodecim, phialae argenteae duodecim, acetabula duodecim, 
04O||7||85||39350	ita ut centum triginta siclos argenti haberet una scutella, et septuaginta siclos haberet una phiala, id est in commune vasorum omnium ex argento sicli duo milia quadringenti pondere sanctuarii; 
04O||7||86||39360	acetabula aurea duodecim plena incenso denos siclos appendentia pondere sanctuarii, id est simul auri sicli centum viginti; 
04O||7||87||39370	omnes boves de armento in holocaustum duodecim, arietes duodecim, agni anniculi duodecim et libamenta eorum; hirci duodecim pro peccato. 
04O||7||88||39380	In hostias pacificorum omnes boves viginti quattuor, arietes sexaginta, hirci sexaginta, agni anniculi sexaginta: haec oblata sunt in dedicatione altaris, quando unctum est.
04O||7||89||39390	Cumque ingrederetur Moyses tabernaculum testimonii, ut consuleret oraculum, audiebat vocem loquentis ad se de propitiatorio, quod erat super arcam testimonii inter duos cherubim, unde et loquebatur ei.
04O||8||1||39400	Locutusque est Dominus ad Moysen dicens: 
04O||8||2||39410	“ Loquere Aa ron et dices ad eum: Cum posueris lucernas, contra eam partem, quam candelabrum respicit, lucere debebunt septem lucernae ”. 
04O||8||3||39420	Fecitque sic Aaron et posuit lucernas super candelabrum, ut praeceperat Dominus Moysi. 
04O||8||4||39430	Haec autem erat factura candelabri: ex auro ductili, tam medius stipes quam flores eius. Iuxta exemplum, quod ostendit Dominus Moysi, ita operatus est candelabrum.
04O||8||5||39440	Et locutus est Dominus ad Moysen dicens: 
04O||8||6||39450	“ Tolle Levitas de medio filiorum Israel et purificabis eos 
04O||8||7||39460	iuxta hunc ritum. Aspergantur aqua lustrationis et radant omnes pilos carnis suae, lavabunt vestimenta sua et mundabunt se. 
04O||8||8||39470	Tollent bovem de armentis et oblationem eius similam oleo conspersam; bovem autem alterum de armento tu accipies pro peccato 
04O||8||9||39480	et applicabis Levitas coram tabernaculo conventus, convocata omni multitudine filiorum Israel.
04O||8||10||39490	Cumque Levitae fuerint coram Domino, ponent filii Israel manus suas super eos, 
04O||8||11||39500	et agitabit Aaron Levitas munus in conspectu Domini a filiis Israel, ut serviant in ministerio eius. 
04O||8||12||39510	Levitae quoque ponent manus suas super capita boum, e quibus unum facies pro peccato et alterum in holocaustum Domini, ut expies eos. 
04O||8||13||39520	Statuesque Levitas in conspectu Aaron et filiorum eius et agitabis eos Domino 
04O||8||14||39530	ac separabis de medio filiorum Israel, ut sint mei; 
04O||8||15||39540	et postea ingredientur, ut serviant tabernaculo conventus. Sicque purificabis et agitabis eos, 
04O||8||16||39550	quoniam dono donati sunt mihi e medio filiorum Israel; pro primogenitis, quae aperiunt omnem vulvam in Israel, accepi eos. 
04O||8||17||39560	Mea sunt enim omnia primogenita filiorum Israel, tam ex hominibus quam ex iumentis. Ex die, quo percussi omne primogenitum in terra Aegypti, sanctificavi eos mihi. 
04O||8||18||39570	Et tuli Levitas pro cunctis primogenitis filiorum Israel 
04O||8||19||39580	tradidique eos dono Aaron et filiis eius de medio filiorum Israel, ut serviant mihi pro Israel in tabernaculo conventus et expient pro eis, ne sit in populo plaga, si ausi fuerint accedere ad sanctuarium ”.
04O||8||20||39590	Feceruntque Moyses et Aaron et omnis congregatio filiorum Israel super Levitis, quae praeceperat Dominus Moysi. 
04O||8||21||39600	Purificatique sunt et laverunt vestimenta sua, agitavitque eos Aaron in conspectu Domini et expiavit eos, ut purificati 
04O||8||22||39610	ingrederentur ad officia sua in tabernaculo conventus coram Aaron et filiis eius; sicut praeceperat Dominus Moysi de Levitis, ita factum est.
04O||8||23||39620	Locutusque est Dominus ad Moysen dicens: 
04O||8||24||39630	“ Haec est lex Levitarum: a viginti quinque annis et supra ingredientur, ut ministrent in tabernaculo conventus; 
04O||8||25||39640	cumque quinquagesimum annum aetatis impleverint, servire cessabunt 
04O||8||26||39650	eruntque ministri fratrum suorum in tabernaculo conventus, ut custodiant, quae sibi fuerint commendata; opera autem ipsa non faciant. Sic dispones Levitis in custodiis suis ”.
04O||9||1||39660	Locutus est Dominus ad Moy sen in deserto Sinai anno secun do, postquam egressi sunt de terra Aegypti, mense primo dicens: 
04O||9||2||39670	“ Faciant filii Israel Pascha in tempore suo 
04O||9||3||39680	quarta decima die mensis huius ad vesperam iuxta omnia praecepta et iustificationes eius ”. 
04O||9||4||39690	Praecepitque Moyses filiis Israel, ut facerent Pascha. 
04O||9||5||39700	Qui fecerunt tempore suo quarta decima die mensis ad vesperam in deserto Sinai; iuxta omnia, quae mandaverat Dominus Moysi, fecerunt filii Israel.
04O||9||6||39710	Ecce autem quidam immundi super animam hominis, qui non poterant facere Pascha in die illo, accedentes ad Moysen et Aaron 
04O||9||7||39720	dixerunt ei: “ Immundi sumus super animam hominis; quare fraudamur, ut non valeamus oblationem offerre Domino in tempore suo inter filios Israel? ”. 
04O||9||8||39730	Quibus respondit Moyses: “ State, ut consulam quid praecipiat Dominus de vobis ”.
04O||9||9||39740	Locutusque est Dominus ad Moysen dicens: 
04O||9||10||39750	“ Loquere filiis Israel: Homo, qui fuerit immundus super anima, sive in via procul in gente vestra, faciat Pascha Domino 
04O||9||11||39760	in mense secundo quarta decima die mensis ad vesperam; cum azymis et lactucis agrestibus comedent illud, 
04O||9||12||39770	non relinquent ex eo quippiam usque mane et os eius non confringent: omnem ritum Pascha observabunt.
04O||9||13||39780	Si quis autem et mundus est et in itinere non fuit et tamen non fecit Pascha, exterminabitur anima illa de populis suis, quia sacrificium Domino non obtulit tempore suo: peccatum suum ipse portabit. 
04O||9||14||39790	Peregrinus quoque et advena, si fuerint apud vos, facient Pascha Domino iuxta praecepta et iustificationes eius; praeceptum idem erit apud vos tam advenae quam indigenae ”.
04O||9||15||39800	Igitur die, qua erectum est habitaculum, operuit nubes habitaculum, tabernaculum testimonii; a vespere autem super habitaculum erat quasi species ignis usque mane. 
04O||9||16||39810	Sic fiebat iugiter: per diem operiebat illud nubes, et per noctem quasi species ignis. 
04O||9||17||39820	Cumque ablata fuisset nubes, quae tabernaculum protegebat, tunc proficiscebantur filii Israel; et in loco, ubi stetisset nubes, ibi castrametabantur. 
04O||9||18||39830	Ad imperium Domini proficiscebantur et ad imperium illius castrametabantur. Cunctis diebus, quibus stabat nubes super habitaculum, manebant in eodem loco. 
04O||9||19||39840	Et si evenisset ut multo tempore maneret super illud, erant filii Israel in excubiis Domini et non proficiscebantur; 
04O||9||20||39850	si diebus paucis fuisset nubes super habitaculum, ad imperium Domini erigebant tentoria et ad imperium illius deponebant. 
04O||9||21||39860	Si fuisset nubes a vespere usque mane et statim diluculo habitaculum reliquisset, proficiscebantur; et si post diem et noctem recessisset, dissipabant tentoria. 
04O||9||22||39870	Si vero biduo aut uno mense vel longiore tempore fuisset super habitaculum, manebant filii Israel in eodem loco et non proficiscebantur. Statim autem ut recessisset, movebant castra.
04O||9||23||39880	Per verbum Domini figebant tentoria et per verbum illius proficiscebantur; erantque in excubiis Domini iuxta imperium eius per manum Moysi.
04O||10||1||39890	Locutusque est Dominus ad Moysen dicens: 
04O||10||2||39900	“ Fac tibi duas tubas argenteas ductiles, quibus convocare possis congregationem, quando movenda sunt castra. 
04O||10||3||39910	Cumque increpueris tubis, congregabitur ad te omnis turba ad ostium tabernaculi conventus. 
04O||10||4||39920	Si semel clangueris, venient ad te principes et capita congregationis Israel; 
04O||10||5||39930	si autem prolixior clangor increpuerit, movebunt castra primi, qui sunt ad orientalem plagam; 
04O||10||6||39940	in secundo autem sonitu et pari ululatu tubae levabunt tentoria, qui habitant ad meridiem, et iuxta hunc modum reliqui facient, ululantibus tubis in profectionem. 
04O||10||7||39950	Quando autem congregandus est populus, simplex tubarum clangor erit, et non ululabunt. 
04O||10||8||39960	Filii autem Aaron sacerdotes clangent tubis. Eritque hoc vobis legitimum sempiternum in generationibus vestris. 
04O||10||9||39970	Si exieritis ad bellum in terra vestra contra hostes, qui dimicant adversum vos, clangetis ululantibus tubis; et erit recordatio vestri coram Domino Deo vestro, ut eruamini de manibus inimicorum vestrorum. 
04O||10||10||39980	Si quando habebitis epulum et dies festos et calendas, canetis tubis super holocaustis vestris et pacificis victimis, ut sint vobis in recordationem Dei vestri. Ego Dominus Deus vester ”.
04O||10||11||39990	Anno secundo, mense secundo, vicesima die mensis elevata est nubes de habitaculo testimonii; 
04O||10||12||40000	profectique sunt filii Israel per migrationes suas de deserto Sinai, et recubuit nubes in solitudine Pharan.
04O||10||13||40010	Moveruntque castra prima vice, iuxta imperium Domini in manu Moysi. 
04O||10||14||40020	Elevatum est primum vexillum castrorum filiorum Iudae per turmas suas, quorum princeps erat Naasson filius Aminadab; 
04O||10||15||40030	et super turmam tribus filiorum Issachar fuit princeps Nathanael filius Suar; 
04O||10||16||40040	et super turmam tribus Zabulon erat princeps Eliab filius Helon.
04O||10||17||40050	Depositumque est habitaculum, quod portantes egressi sunt filii Gerson et Merari.
04O||10||18||40060	Profectum est vexillum castrorum filiorum Ruben per turmas suas, et super turbam suam princeps erat Elisur filius Sedeur. 
04O||10||19||40070	Super turmam autem tribus filiorum Simeon princeps fuit Salamiel filius Surisaddai. 
04O||10||20||40080	Porro super turmam tribus filiorum Gad erat princeps Eliasaph filius Deuel.
04O||10||21||40090	Profectique sunt et Caathitae portantes sanctuarium. Et erectum est habitaculum, antequam venirent.
04O||10||22||40100	Elevatum est vexillum castrorum filiorum Ephraim per turmas suas, in quorum exercitu princeps erat Elisama filius Ammiud. 
04O||10||23||40110	Et super turmam tribus filiorum Manasse princeps fuit Gamaliel filius Phadassur; 
04O||10||24||40120	et super turmam tribus filiorum Beniamin erat dux Abidan filius Gedeonis.
04O||10||25||40130	Novissime elevatum est vexillum castrorum filiorum Dan per turmas suas, in quorum exercitu princeps fuit Ahiezer filius Ammisaddai. 
04O||10||26||40140	Et super turmam tribus filiorum Aser erat princeps Phegiel filius Ochran; 
04O||10||27||40150	et super turmam tribus filiorum Nephthali princeps fuit Ahira filius Enan.
04O||10||28||40160	Hae sunt profectiones filiorum Israel per turmas suas, quando egrediebantur.
04O||10||29||40170	Dixitque Moyses Hobab filio Raguel Madianitae cognato suo: “ Proficiscimur ad locum, quem Dominus daturus est nobis; veni nobiscum, ut benefaciamus tibi, quia Dominus bona promisit Israeli ”. 
04O||10||30||40180	Cui ille respondit: “ Non vadam tecum, sed revertar in terram meam, in qua natus sum ”. 
04O||10||31||40190	Et ille: “ Noli, inquit, nos relinquere; tu enim nosti in quibus locis per desertum castra ponere debeamus, et eris ductor noster. 
04O||10||32||40200	Cumque nobiscum veneris, quidquid optimum fuerit ex opibus, quas nobis traditurus est Dominus, dabimus tibi ”.
04O||10||33||40210	Profecti sunt ergo de monte Domini viam trium dierum; arcaque foederis Domini praecedebat eos per dies tres providens castrorum locum. 
04O||10||34||40220	Nubes quoque Domini super eos erat per diem, cum incederent. 
04O||10||35||40230	Cumque elevaretur arca, dicebat Moyses: “ Surge, Domine, et dissipentur inimici tui; et fugiant, qui oderunt te, a facie tua ”. 
04O||10||36||40240	Cum autem deponeretur, aiebat: “ Revertere, Domine, ad multitudinem exercitus Israel ”.
04O||11||1||40250	Ortum est murmur populi, quasi dolentium pro labore, contra Dominum. Quod cum audisset Dominus, iratus est, et accensus in eos ignis Domini devoravit extremam castrorum partem. 
04O||11||2||40260	Cumque clamasset populus ad Moysen, oravit Moyses ad Dominum, et absorptus est ignis. 
04O||11||3||40270	Vocaverunt nomen loci illius Tabera, eo quod incensus fuisset contra eos ignis Domini.
04O||11||4||40280	Vulgus autem promiscuum, quod erat in medio eius, flagravit desiderio, et sedentes fleverunt pariter filii Israel et dixerunt: “ Quis dabit nobis ad vescendum carnes? 
04O||11||5||40290	Recordamur piscium, quos comedebamus in Aegypto gratis; in mentem nobis veniunt cucumeres et pepones porrique et cepae et alia. 
04O||11||6||40300	Guttur nostrum aridum est; nihil aliud respiciunt oculi nostri nisi man ”.
04O||11||7||40310	Erat autem man quasi semen coriandri aspectus bdellii. 
04O||11||8||40320	Circuibatque populus et colligens illud frangebat mola sive terebat in mortario coquens in olla et faciens ex eo tortulas saporis quasi panis oleati. 
04O||11||9||40330	Cumque descenderet nocte super castra ros, descendebat pariter et man.
04O||11||10||40340	Audivit ergo Moyses flentem populum per familias, singulos per ostia tentorii sui. Iratusque est furor Domini valde; quod Moysi intoleranda res visa est, 
04O||11||11||40350	et ait ad Dominum: “ Cur afflixisti servum tuum? Quare non invenio gratiam coram te? Et cur imposuisti pondus universi populi huius super me? 
04O||11||12||40360	Numquid ego concepi omnem hunc populum vel genui eum, ut dicas mihi: "Porta eum in sinu tuo, sicut portare solet nutrix infantulum, et defer in terram, pro qua iurasti patribus eorum?". 
04O||11||13||40370	Unde mihi carnes, ut dem universo populo isti? Flent contra me dicentes: "Da nobis carnes, ut comedamus!". 
04O||11||14||40380	Non possum ego solus sustinere omnem hunc populum, quia nimis gravis est mihi. 
04O||11||15||40390	Si hoc modo agis mecum, obsecro ut interficias me, si inveni gratiam in oculis tuis, ne videam amplius mala mea! ”.
04O||11||16||40400	Et dixit Dominus ad Moysen: “ Congrega mihi septuaginta viros de senibus Israel, quos tu nosti quod senes populi sint ac magistri, et duces eos ad ostium tabernaculi conventus, stabuntque ibi tecum. 
04O||11||17||40410	Et descendam et loquar tibi et auferam de spiritu tuo tradamque eis, ut sustentent tecum onus populi, et non tu solus graveris. 
04O||11||18||40420	Populo quoque dices: Sanctificamini, cras comedetis carnes; ego enim audivi vos flere: "Quis dabit nobis escas carnium? Bene nobis erat in Aegypto". Et dabit vobis Dominus carnes, et comedetis 
04O||11||19||40430	non uno die nec duobus vel quinque aut decem nec viginti quidem, 
04O||11||20||40440	sed usque ad mensem dierum, donec exeat per nares vestras et vertatur in nauseam, eo quod reppuleritis Dominum, qui in medio vestri est, et fleveritis coram eo dicentes: "Quare egressi sumus ex Aegypto?" ”. 
04O||11||21||40450	Et ait Moyses: “ Populus, in cuius medio sum, sescenta milia peditum sunt, et tu dicis: "Dabo eis esum carnium mense integro!". 
04O||11||22||40460	Numquid ovium et boum multitudo caedetur, ut possit sufficere ad cibum? Vel omnes pisces maris in unum congregabuntur, ut eos satient? ”. 
04O||11||23||40470	Cui respondit Dominus: “ Numquid manus Domini abbreviata est? Iam nunc videbis utrum meus sermo opere compleatur an non ”.
04O||11||24||40480	Venit igitur Moyses et narravit populo verba Domini congregans septuaginta viros de senibus Israel, quos stare fecit circa tabernaculum. 
04O||11||25||40490	Descenditque Dominus per nubem et locutus est ad eum auferens de spiritu, qui erat in Moyse, et dans septuaginta viris senibus. Cumque requievisset in eis spiritus, prophetaverunt nec ultra fecerunt. 
04O||11||26||40500	Remanserant autem in castris duo viri, quorum unus vocabatur Eldad et alter Medad, super quos requievit spiritus; nam et ipsi descripti fuerant et non exierant ad tabernaculum. Cumque prophetarent in castris, 
04O||11||27||40510	cucurrit puer et nuntiavit Moysi dicens: “ Eldad et Medad prophetant in castris ”. 
04O||11||28||40520	Statim Iosue filius Nun minister Moysi et electus eius a iuventute sua ait: “ Domine mi Moyses, prohibe eos! ”. 
04O||11||29||40530	At ille: “ Quid, inquit, aemularis pro me? Quis tribuat, ut omnis populus prophetet, et det eis Dominus spiritum suum? ”. 
04O||11||30||40540	Reversusque est Moyses et maiores natu Israel in castra.
04O||11||31||40550	Ventus autem egrediens a Domino arreptas trans mare coturnices detulit et demisit in castra itinere, quantum uno die confici potest, ex omni parte castrorum per circuitum; volabantque in aere duobus cubitis altitudine super terram. 
04O||11||32||40560	Surgens ergo populus toto die illo et nocte ac die altero congregavit coturnicum, qui parum, decem choros; et extenderunt eas per gyrum castrorum. 
04O||11||33||40570	Adhuc carnes erant in dentibus eorum, nec defecerat huiuscemodi cibus, et ecce furor Domini concitatus in populum percussit eum plaga magna nimis. 
04O||11||34||40580	Vocatusque est ille locus Cibrottaava; ibi enim sepelierunt populum, qui desideraverat.
04O||11||35||40590	Egressi autem de Cibrottaava, venerunt in Aseroth et manserunt ibi.
04O||12||1||40600	Locutaque est Maria et Aaron contra Moysen propter uxorem eius Aethiopissam 
04O||12||2||40610	et dixerunt: “ Num per solum Moysen locutus est Dominus? Nonne et per nos similiter est locutus? ”. Quod cum audisset Dominus 
04O||12||3||40620	erat enim Moyses vir humillimus super omnes homines, qui morabantur in terra  
04O||12||4||40630	statim locutus est ad eum et ad Aaron et Mariam: “ Egredimini vos tantum tres ad tabernaculum conventus ”. Cumque fuissent egressi, 
04O||12||5||40640	descendit Dominus in columna nubis et stetit in introitu tabernaculi vocans Aaron et Mariam. Qui cum issent, 
04O||12||6||40650	dixit ad eos: “ Audite sermones meos! Si quis fuerit inter vos propheta Domini, in visione apparebo ei vel per somnium loquar ad illum.
04O||12||7||40660	At non talis servus meus Moyses, qui in omni domo mea fidelissimus est!
04O||12||8||40670	Ore enim ad os loquor ei, et palam et non per aenigmata et figuras Dominum videt! Quare ergo non timuistis detrahere servo meo Moysi? ”.
04O||12||9||40680	Iratusque contra eos abiit, 
04O||12||10||40690	nubes quoque recessit, quae erat super tabernaculum; et ecce Maria apparuit candens lepra quasi nix. Cumque respexisset eam Aaron et vidisset perfusam lepra, 
04O||12||11||40700	ait ad Moysen: “ Obsecro, domine mi, ne imponas nobis hoc peccatum, quod stulte commisimus, 
04O||12||12||40710	ne fiat haec quasi mortua et ut abortivum, quod proicitur de vulva matris suae; ecce iam medium carnis eius devoratum est a lepra ”. 
04O||12||13||40720	Clamavitque Moyses ad Dominum dicens: “ Deus, obsecro, sana eam! ”. 
04O||12||14||40730	Cui respondit Dominus: “ Si pater eius spuisset in faciem illius, nonne debuerat saltem septem diebus rubore suffundi? Separetur septem diebus extra castra et postea revocabitur ”. 
04O||12||15||40740	Exclusa est itaque Maria extra castra septem diebus, et populus non est motus de loco illo, donec revocata est Maria.
04O||12||16||40750	Profectusque est populus de Aseroth, fixis tentoriis in deserto Pharan.
04O||13||1||40760	Ibi locutus est Dominus ad Moysen dicens: 
04O||13||2||40770	“ Mitte vi ros, qui considerent terram Chanaan, quam daturus sum filiis Israel, singulos de singulis tribubus ex principibus ”.
04O||13||3||40780	Fecit Moyses quod Dominus imperaverat, de deserto Pharan mittens principes viros, quorum ista sunt nomina: 
04O||13||4||40790	de tribu Ruben Sammua filium Zacchur, 
04O||13||5||40800	de tribu Simeon Saphat filium Hori, 
04O||13||6||40810	de tribu Iudae Chaleb filium Iephonne, 
04O||13||7||40820	de tribu Issachar Igal filium Ioseph, 
04O||13||8||40830	de tribu Ephraim Osee filium Nun, 
04O||13||9||40840	de tribu Beniamin Phalti filium Raphu, 
04O||13||10||40850	de tribu Zabulon Geddiel filium Sodi, 
04O||13||11||40860	de tribu Ioseph, tribu Manasse, Gaddi filium Susi, 
04O||13||12||40870	de tribu Dan Ammiel filium Gemalli, 
04O||13||13||40880	de tribu Aser Sthur filium Michael, 
04O||13||14||40890	de tribu Nephthali Nahabi filium Vaphsi, 
04O||13||15||40900	de tribu Gad Guel filium Machi. 
04O||13||16||40910	Haec sunt nomina virorum, quos misit Moyses ad considerandam terram. Vocavitque Osee filium Nun Iosue.
04O||13||17||40920	Misit ergo eos Moyses ad considerandam terram Chanaan et dixit ad eos: “ Ascendite per Nageb. Cumque veneritis ad montes, 
04O||13||18||40930	considerate terram, qualis sit, et populum, qui habitator est eius, utrum fortis sit an infirmus, si pauci numero an plures; 
04O||13||19||40940	ipsa terra bona an mala, urbes quales, absque muris an muratae; 
04O||13||20||40950	humus pinguis an sterilis, nemorosa an absque arboribus. Confortamini et afferte nobis de fructibus terrae ”. Erat autem tempus, quando iam praecoquae uvae vesci possunt.
04O||13||21||40960	Cumque ascendissent, exploraverunt terram a deserto Sin usque Rohob in introitu Emath. 
04O||13||22||40970	Ascenderuntque ad Nageb et venerunt in Hebron, ubi erant Ahiman et Sesai et Tholmai filii Enac. Nam Hebron septem annis ante Tanim urbem Aegypti condita est. 
04O||13||23||40980	Pergentesque usque ad Nehelescol absciderunt palmitem cum uva sua, quem portaverunt in vecte duo viri. De malis quoque granatis et de ficis loci illius tulerunt, 
04O||13||24||40990	qui appellatus est Nehelescol, eo quod botrum portassent inde filii Israel. 
04O||13||25||41000	Reversique exploratores terrae post quadraginta dies, omni regione circuita, 
04O||13||26||41010	venerunt ad Moysen et Aaron et ad omnem coetum filiorum Israel in desertum Pharan, quod est in Cades. Locutique eis et omni congregationi ostenderunt fructus terrae 
04O||13||27||41020	et narraverunt dicentes: “ Venimus in terram, ad quam misisti nos, quae re vera fluit lacte et melle, ut ex his fructibus cognosci potest. 
04O||13||28||41030	Sed cultores fortissimos habet et urbes grandes atque muratas. Stirpem Enac vidimus ibi; 
04O||13||29||41040	Amalec habitat in Nageb, Hetthaeus et Iebusaeus et Amorraeus in montanis, Chananaeus vero moratur iuxta mare et circa fluenta Iordanis ”.
04O||13||30||41050	Inter haec Chaleb compescens murmur populi, qui oriebatur contra Moysen, ait: “ Ascendamus et possideamus terram, quoniam poterimus obtinere eam ”. 
04O||13||31||41060	Alii vero, qui fuerant cum eo, dicebant: “ Nequaquam ad hunc populum valemus ascendere, quia fortior nobis est ”. 
04O||13||32||41070	Detraxeruntque terrae, quam inspexerant, apud filios Israel dicentes: “ Terra, quam lustravimus, devorat habitatores suos; populus, quem aspeximus, procerae staturae est; 
04O||13||33||41080	ibi vidimus gigantes, filios Enac de genere giganteo, quibus comparati quasi locustae videbamur ”.
04O||14||1||41090	Igitur vociferans omnis tur ba flevit nocte illa, 
04O||14||2||41100	et mur murati sunt contra Moysen et Aaron cuncti filii Israel dicentes: “ Utinam mortui essemus in Aegypto vel in hac vasta solitudine! 
04O||14||3||41110	Cur inducit nos Dominus in terram istam, ut cadamus gladio, et uxores ac liberi nostri ducantur captivi? Nonne melius est reverti in Aegyptum? ”. 
04O||14||4||41120	Dixeruntque alter ad alterum: “ Constituamus nobis ducem et revertamur in Aegyptum! ”.
04O||14||5||41130	Quo audito, Moyses et Aaron ceciderunt proni in terram coram omni congregatione filiorum Israel. 
04O||14||6||41140	At vero Iosue filius Nun et Chaleb filius Iephonne, qui et ipsi lustraverant terram, sciderunt vestimenta sua 
04O||14||7||41150	et ad omnem congregationem filiorum Israel locuti sunt: “ Terra, quam circuivimus, valde bona est. 
04O||14||8||41160	Si propitius fuerit Dominus, inducet nos in eam et tradet humum lacte et melle manantem. 
04O||14||9||41170	Nolite rebelles esse contra Dominum neque timeatis populum terrae huius, quia sicut panem ita eos possumus devorare. Recessit ab eis omne praesidium; Dominus nobiscum est, nolite metuere ”.
04O||14||10||41180	Cumque clamaret omnis congregatio et lapidibus eos vellet opprimere, apparuit gloria Domini super tabernaculum conventus cunctis filiis Israel, 
04O||14||11||41190	et dixit Dominus ad Moysen: “ Usquequo detrahet mihi populus iste? Quousque non credent mihi in omnibus signis, quae feci coram eis? 
04O||14||12||41200	Feriam igitur eos pestilentia atque consumam; te autem faciam in gentem magnam et fortiorem quam haec est ”.
04O||14||13||41210	Et ait Moyses ad Dominum: ? Audient Aegyptii, de quorum medio eduxisti populum istum in virtute tua, 
04O||14||14||41220	et dicent ad habitatores terrae huius, quia audierunt quod tu, Domine, in populo isto sis et facie videaris ad faciem, et nubes tua protegat illos, et in columna nubis praecedas eos per diem et in columna ignis per noctem. 
04O||14||15||41230	Et occidisti hunc populum quasi unum hominem, et dicent gentes, quae audierunt auditum tuum: 
04O||14||16||41240	"Non poterat Dominus introducere populum in terram, pro qua iuraverat, idcirco occidit eos in solitudine!". 
04O||14||17||41250	Magnificetur ergo fortitudo Domini, sicut iurasti dicens: 
04O||14||18||41260	"Dominus patiens et multae misericordiae, auferens iniquitatem et scelera nullumque innoxium derelinquens, qui visitas peccata patrum in filios in tertiam et quartam generationem". 
04O||14||19||41270	Dimitte obsecro peccatum populi huius secundum magnitudinem misericordiae tuae, sicut propitius fuisti populo huic de Aegypto usque ad locum istum ”.
04O||14||20||41280	Dixitque Dominus: “ Dimisi iuxta verbum tuum. 
04O||14||21||41290	Vivo ego, et implebit gloria Domini universam terram! 
04O||14||22||41300	Attamen omnes homines, qui viderunt maiestatem meam et signa, quae feci in Aegypto et in solitudine, et tentaverunt me iam per decem vices nec oboedierunt voci meae, 
04O||14||23||41310	non videbunt terram, pro qua iuravi patribus eorum; nec quisquam ex illis, qui detraxit mihi, intuebitur eam. 
04O||14||24||41320	Servum meum Chaleb, qui plenus alio spiritu secutus est me, inducam in terram hanc, quam circuivit, et semen eius possidebit eam. 
04O||14||25||41330	Quoniam Amalecites et Chananaeus habitant in vallibus, cras movete castra et revertimini in solitudinem per viam maris Rubri ”.
04O||14||26||41340	Locutusque est Dominus ad Moysen et Aaron dicens: 
04O||14||27||41350	“ Usquequo congregatio haec pessima murmurat contra me? Querelas filiorum Israel audivi. 
04O||14||28||41360	Dic ergo eis: Vivo ego, ait Dominus, sicut locuti estis, audiente me, sic faciam vobis! 
04O||14||29||41370	In solitudine hac iacebunt cadavera vestra. Omnes, qui numerati estis a viginti annis et supra et murmurastis contra me, 
04O||14||30||41380	non intrabitis terram, super quam levavi manum meam, ut habitare vos facerem, praeter Chaleb filium Iephonne et Iosue filium Nun. 
04O||14||31||41390	Parvulos autem vestros, de quibus dixistis quod praedae hostibus forent, introducam, ut videant terram, quae vobis displicuit. 
04O||14||32||41400	Vestra cadavera iacebunt in solitudine hac; 
04O||14||33||41410	filii vestri erunt pastores in deserto annis quadraginta et portabunt fornicationem vestram, donec consumantur cadavera vestra in deserto. 
04O||14||34||41420	Iuxta numerum quadraginta dierum, quibus considerastis terram  annus pro die imputabitur  quadraginta annis portabitis iniquitates vestras et scietis ultionem meam. 
04O||14||35||41430	Ego Dominus locutus sum, ita faciam omni congregationi huic pessimae, quae consurrexit adversum me: in solitudine hac deficiet et morietur ”.
04O||14||36||41440	Igitur omnes viri, quos miserat Moyses ad contemplandam terram et qui reversi murmurare fecerant contra eum omnem congregationem detrahentes terrae quod esset mala, 
04O||14||37||41450	mortui sunt atque percussi in conspectu Domini. 
04O||14||38||41460	Iosue autem filius Nun et Chaleb filius Iephonne vixerunt ex omnibus, qui perrexerant ad considerandam terram.
04O||14||39||41470	Locutusque est Moyses universa verba haec ad omnes filios Israel, et luxit populus nimis. 
04O||14||40||41480	Et ecce mane primo surgentes ascenderunt verticem montis atque dixerunt: “ Parati sumus ascendere ad locum, de quo Dominus locutus est, quia peccavimus ”. 
04O||14||41||41490	Quibus Moyses: “ Cur, inquit, transgredimini verbum Domini, quod vobis non cedet in prosperum? 
04O||14||42||41500	Nolite ascendere, non enim est Dominus vobiscum, ne corruatis coram inimicis vestris! 
04O||14||43||41510	Amalecites et Chananaeus ante vos sunt, quorum gladio corruetis, eo quod nolueritis acquiescere Domino, nec erit Dominus vobiscum ”. 
04O||14||44||41520	At illi contenebrati ascenderunt in verticem montis; arca autem foederis Domini et Moyses non recesserunt de castris. 
04O||14||45||41530	Descenditque Amalecites et Chananaeus, qui habitabat in monte, et percutiens eos atque concidens persecutus est eos usque Horma.
04O||15||1||41540	Locutus est Dominus ad Moysen dicens: 
04O||15||2||41550	“ Loquere ad filios Israel et dices ad eos: Cum ingressi fueritis terram habitationis vestrae, quam ego dabo vobis, 
04O||15||3||41560	et feceritis oblationem Domino in holocaustum aut victimam vota solventes vel sponte offerentes munera aut in sollemnitatibus vestris adolentes odorem suavitatis Domino de bobus sive de ovibus, 
04O||15||4||41570	offeret, quicumque immolaverit victimam, sacrificium similae decimam partem ephi conspersae oleo, quod mensuram habebit quartam partem hin, 
04O||15||5||41580	et vinum ad liba fundenda eiusdem mensurae dabit in holocaustum sive in victimam per agnos singulos. 
04O||15||6||41590	Per arietes erit sacrificium similae duarum decimarum, quae conspersa sit oleo tertiae partis hin; 
04O||15||7||41600	et vinum ad libamentum tertiae partis eiusdem mensurae offeret in odorem suavitatis Domino. 
04O||15||8||41610	Quando vero de bobus feceris holocaustum aut hostiam, ut impleas votum vel pacificas victimas, 
04O||15||9||41620	dabis per singulos boves similae tres decimas conspersae oleo, quod habeat medium mensurae hin, 
04O||15||10||41630	et vinum ad liba fundenda eiusdem mensurae in oblationem suavissimi odoris Domino. 
04O||15||11||41640	Sic facies per singulos boves et arietes et agnos et capras. 
04O||15||12||41650	Secundum numerum victimarum quas offeretis, ita facietis singulis secundum numerum earum.
04O||15||13||41660	Omnis indigena eodem ritu offeret sacrificium ignis in odorem suavitatis Domino.
04O||15||14||41670	Et omnis peregrinus, qui habitat vobiscum vel qui commoratur in medio vestri in omnibus generationibus vestris, offeret sacrificium ignis in odorem suavitatis Domino eodem modo sicut et vos.
04O||15||15||41680	Unum praeceptum erit tam vobis quam advenis pro omnibus generationibus vestris coram Domino.
04O||15||16||41690	Una lex erit atque unum iudicium tam vobis quam advenis, qui vobiscum commorantur ”.
04O||15||17||41700	Locutus est Dominus ad Moysen dicens: 
04O||15||18||41710	“ Loquere filiis Israel et dices ad eos: Cum veneritis in terram, quam dabo vobis, 
04O||15||19||41720	et comederitis de panibus regionis illius, separabitis donaria Domino 
04O||15||20||41730	de pulmento placentam. Sicut de areis donaria separatis, 
04O||15||21||41740	ita et de pulmentis dabitis ea Domino.
04O||15||22||41750	Quod si per ignorantiam praeterieritis quidquam horum, quae locutus est Dominus ad Moysen 
04O||15||23||41760	et mandavit per eum ad vos a die, qua coepit iubere et ultra ad generationes vestras, 
04O||15||24||41770	si longe ab oculis congregationis, offeret congregatio vitulum de armento, holocaustum in odorem placabilem Domino et oblationem ac liba eius, ut caeremoniae postulant, hircumque pro peccato. 
04O||15||25||41780	Et expiabit sacerdos pro omni congregatione filiorum Israel, et dimittetur eis, quoniam non sponte peccaverunt, nihilominus offerentes sacrificium ignis Domino pro se et pro peccato atque errore suo. 
04O||15||26||41790	Et dimittetur universae plebi filiorum Israel et advenis, qui peregrinantur inter eos, quoniam culpa est omnis populi per ignorantiam.
04O||15||27||41800	Quod si anima una nesciens peccaverit, offeret capram anniculam pro peccato suo. 
04O||15||28||41810	Et expiabit pro ea sacerdos, quod inscia peccaverit coram Domino; expiabit pro ea, et dimittetur illi. 
04O||15||29||41820	Tam indigenis quam advenis una lex erit omnium, qui peccaverint ignorantes.
04O||15||30||41830	Anima vero, quae per superbiam aliquid commiserit, sive civis sit ille sive peregrinus, quoniam adversus Dominum rebellis fuit, peribit de populo suo. 
04O||15||31||41840	Verbum enim Domini contempsit et praeceptum illius fecit irritum; idcirco delebitur et portabit iniquitatem suam ”.
04O||15||32||41850	Factum est autem, cum essent filii Israel in solitudine et invenissent hominem colligentem ligna in die sabbati, 
04O||15||33||41860	obtulerunt eum Moysi et Aaron et universae congregationi, 
04O||15||34||41870	qui recluserunt eum in carcerem nescientes quid super eo facere deberent. 
04O||15||35||41880	Dixitque Dominus ad Moysen: “ Morte moriatur homo iste; obruat eum lapidibus omnis turba extra castra ”. 
04O||15||36||41890	Cumque eduxissent eum foras, obruerunt lapidibus; et mortuus est, sicut praeceperat Dominus.
04O||15||37||41900	Dixit quoque Dominus ad Moysen: 
04O||15||38||41910	“ Loquere filiis Israel et dices ad eos, ut faciant sibi fimbrias per angulos palliorum ponentes in eis vittas hyacinthinas. 
04O||15||39||41920	Quas cum videbitis, recordabimini omnium mandatorum Domini eaque facietis nec sequamini cogitationes vestras et oculos per res varias fornicantes, 
04O||15||40||41930	sed magis memores omnium praeceptorum meorum faciatis ea sitisque sancti Deo vestro. 
04O||15||41||41940	Ego Dominus Deus vester, qui eduxi vos de terra Aegypti, ut essem Deus vester. Ego Dominus Deus vester ”.
04O||16||1||41950	Ecce autem Core filius Isaar filii Caath filii Levi et Dathan atque Abiram filii Eliab, Hon quoque filius Pheleth de filiis Ruben 
04O||16||2||41960	surrexerunt contra Moysen aliique filiorum Israel ducenti quinquaginta viri proceres synagogae vocati ad concilium, viri famosi. 
04O||16||3||41970	Cumque stetissent adversum Moysen et Aaron, dixerunt: “ Sufficiat vobis quia omnis congregatio sanctorum est, et in ipsis est Dominus! Cur elevamini super congregationem Domini? ”.
04O||16||4||41980	Quod cum audisset Moyses, cecidit pronus in faciem 
04O||16||5||41990	locutusque ad Core et ad omne concilium: “ Mane, inquit, notum faciet Dominus qui ad se pertineant et qui sint sancti, et sanctos applicabit sibi; et, quos elegerit, appropinquare sibi faciet. 
04O||16||6||42000	Hoc igitur facite: tollat unusquisque turibulum suum, tu, Core, et omne concilium tuum; 
04O||16||7||42010	et hausto cras igne, ponite desuper thymiama coram Domino; et, quemcumque elegerit, ipse erit sanctus. Sufficiat vobis, filii Levi! ”.
04O||16||8||42020	Dixitque rursum ad Core: “ Audite, filii Levi. 
04O||16||9||42030	Num parum vobis est quod separavit vos Deus Israel ab omni congregatione et iunxit sibi, ut serviretis ei in cultu habitaculi Domini et staretis coram frequentia populi et ministraretis pro ea? 
04O||16||10||42040	Idcirco ad se fecit accedere te et omnes fratres tuos filios Levi, ut vobis etiam sacerdotium vindicetis, 
04O||16||11||42050	et omne concilium tuum stet contra Dominum? Quid est enim Aaron, ut murmuretis contra eum? ”.
04O||16||12||42060	Misit ergo Moyses, ut vocaret Dathan et Abiram filios Eliab, qui responderunt: “ Non venimus! 
04O||16||13||42070	Numquid parum est tibi quod eduxisti nos de terra, quae lacte et melle manabat, ut occideres in deserto, nisi et dominatus fueris nostri? 
04O||16||14||42080	Revera non induxisti nos in terram, quae fluit rivis lactis et mellis, nec dedisti nobis possessiones agrorum et vinearum! An et oculos illorum hominum vis eruere? Non venimus! ”.
04O||16||15||42090	Iratusque Moyses valde ait ad Dominum: “ Ne respicias sacrificia eorum; tu scis quod ne asellum quidem umquam acceperim ab eis nec afflixerim quempiam eorum ”.
04O||16||16||42100	Dixitque ad Core: “ Tu et omne concilium tuum state seorsum coram Domino, et Aaron die crastino separatim. 
04O||16||17||42110	Tollite singuli turibula vestra et ponite super ea incensum offerentes Domino ducenta quinquaginta turibula; tu et Aaron teneatis unusquisque turibulum suum ”. 
04O||16||18||42120	Quod cum fecissent, stantibus Moyse et Aaron, 
04O||16||19||42130	et coacervasset Core adversum eos omne concilium ad ostium tabernaculi conventus, apparuit cunctis gloria Dornini.
04O||16||20||42140	Locutusque Dominus ad Moysen et Aaron ait: 
04O||16||21||42150	“ Separamini de medio congregationis huius, ut eos repente disperdam ”. 
04O||16||22||42160	Qui ceciderunt proni in faciem atque dixerunt: “ Deus, Deus spirituum universae carnis; num, uno peccante, contra omnes ira tua desaeviet? ”. 
04O||16||23||42170	Et ait Dominus ad Moysen: 
04O||16||24||42180	“ Praecipe universo populo, ut separetur ab habitaculis Core et Dathan et Abiram ”.
04O||16||25||42190	Surrexitque Moyses et abiit ad Dathan et Abiram et, sequentibus eum senioribus Israel, 
04O||16||26||42200	dixit ad turbam: “ Recedite ab habitaculis hominum impiorum et nolite tangere, quae ad eos pertinent, ne involvamini in peccatis eorum ”. 
04O||16||27||42210	Cumque recessissent a tentoriis eorum per circuitum, Dathan et Abiram egressi stabant in introitu papilionum suorum cum uxoribus et filiis et parvulis.
04O||16||28||42220	Et ait Moyses: “ In hoc scietis quod Dominus miserit me, ut facerem universa, quae cernitis, et non ex proprio ea corde protulerim: 
04O||16||29||42230	si consueta hominum morte interierint, et visitaverit eos plaga, qua et ceteri visitari solent, non misit me Dominus. 
04O||16||30||42240	Sin autem novam rem fecerit Dominus, ut aperiens terra os suum deglutiat eos et omnia, quae ad illos pertinent, descenderintque viventes in infernum, scietis quod blasphemaverint Dominum ”.
04O||16||31||42250	Confestim igitur, ut cessavit loqui, dirupta est terra sub pedibus eorum 
04O||16||32||42260	et aperiens os suum devoravit illos cum domibus suis et omnibus hominibus Core et universa substantia eorum; 
04O||16||33||42270	descenderuntque vivi in infernum operti humo et perierunt de medio congregationis. 
04O||16||34||42280	At vero omnis Israel, qui stabat per gyrum, fugit ad clamorem pereuntium dicens: “ Ne forte et nos terra deglutiat ”. 
04O||16||35||42290	Sed et ignis egressus a Domino interfecit ducentos quinquaginta viros, qui offerebant incensum.
04O||17||1||42300	Locutusque est Dominus ad Moysen dicens: 
04O||17||2||42310	“ Praecipe Eleazaro filio Aaron sacerdoti, ut tollat turibula, quae iacent in incendio, et ignem huc illucque dispergat, quoniam sanctificata sunt 
04O||17||3||42320	in mortibus peccatorum; producatque ea in laminas et affigat altari, eo quod attulerunt ea Domino, et sanctificata sunt, ut sint pro signo filiis Israel ”. 
04O||17||4||42330	Tulit ergo Eleazar sacerdos turibula aenea, in quibus obtulerant hi, quos incendium devoravit, et produxit ea in laminas affigens altari, 
04O||17||5||42340	ut haberent postea filii Israel, quibus commonerentur, ne quis accedat alienigena et, qui non est de semine Aaron, ad offerendum incensum Domino, ne patiatur sicut passus est Core et omnis congregatio eius, loquente Domino ad Moysen.
04O||17||6||42350	Murmuravit autem omnis congregatio filiorum Israel sequenti die contra Moysen et Aaron dicens: “ Vos interfecistis populum Domini ”. 
04O||17||7||42360	Cumque oriretur seditio contra Moysen et Aaron, converterunt se ad tabernaculum conventus; quod operuit nubes, et apparuit gloria Domini. 
04O||17||8||42370	Moyses et Aaron venerunt ante tabernaculum conventus. 
04O||17||9||42380	Dixitque Dominus ad Moysen: 
04O||17||10||42390	“ Recedite de medio congregationis huius, nam extemplo delebo eos ”. Et ceciderunt in faciem suam. 
04O||17||11||42400	Dixit Moyses ad Aaron: “ Tolle turibulum et, hausto igne de altari, mitte incensum desuper pergens cito ad populum, ut expies pro eis; iam enim egressa est ira a Domino, et plaga desaevit ”. 
04O||17||12||42410	Quod cum fecisset Aaron et cucurrisset ad mediam congregationem, quam iam vastabat plaga, obtulit thymiama et expiavit pro populo; 
04O||17||13||42420	et stetit inter mortuos ac viventes, et plaga cessavit. 
04O||17||14||42430	Fuerunt autem, qui percussi sunt, quattuordecim milia hominum et septingenti, absque his, qui perierant in seditione Core. 
04O||17||15||42440	Reversusque est Aaron ad Moysen ad ostium tabernaculi conventus, postquam quievit interitus.
04O||17||16||42450	Et locutus est Dominus ad Moysen dicens: 
04O||17||17||42460	“ Loquere ad filios Israel et accipe ab eis virgas singulas per cognationes suas, a cunctis principibus tribuum virgas duodecim, et uniuscuiusque nomen superscribes virgae suae. 
04O||17||18||42470	Nomen autem Aaron scribes in virga Levi, et una virga cunctas seorsum familias continebit. 
04O||17||19||42480	Ponesque eas in tabernaculo conventus coram testimonio, ubi conveniam cum vobis. 
04O||17||20||42490	Quem ex his elegero, germinabit virga eius; et cohibebo a me querimonias filiorum Israel, quibus contra vos murmurant ”.
04O||17||21||42500	Locutusque est Moyses ad filios Israel, et dederunt ei omnes principes virgas per singulas tribus; fueruntque virgae duodecim, et virga Aaron in medio earum. 
04O||17||22||42510	Quas cum posuisset Moyses coram Domino in tabernaculo testimonii, 
04O||17||23||42520	sequenti die regressus invenit germinasse virgam Aaron in domo Levi; et turgentibus gemmis eruperant flores, qui, foliis dilatatis, in amygdalas deformati sunt. 
04O||17||24||42530	Protulit ergo Moyses omnes virgas de conspectu Domini ad cunctos filios Israel; videruntque et receperunt singuli virgas suas.
04O||17||25||42540	Dixitque Dominus ad Moysen: “ Refer virgam Aaron coram testimonio, ut servetur ibi in signum rebellium filiorum Israel, et quiescant querelae eorum a me, ne moriantur ”. 
04O||17||26||42550	Fecitque Moyses, sicut praeceperat Dominus.
04O||17||27||42560	Dixerunt autem filii Israel ad Moysen: “ Ecce consumpti sumus, perimus, omnes perimus! 
04O||17||28||42570	Quicumque accedit ad habitaculum Domini, moritur. Num usque ad internecionem cuncti delendi sumus? ”.
04O||18||1||42580	Dixitque Dominus ad Aaron: “ Tu et filii tui et domus patris tui tecum portabitis iniquitatem sanctuarii; et tu et filii tui simul sustinebitis peccata sacerdotii vestri. 
04O||18||2||42590	Sed et fratres tuos de tribu Levi, tribum patris tui sume tecum, praestoque sint et ministrent tibi; tu autem et filii tui ministrabitis in tabernaculo testimonii. 
04O||18||3||42600	Excubabuntque Levitae ad praecepta tua et ad cuncta opera tabernaculi, ita dumtaxat ut ad vasa sanctuarii et ad altare non accedant, ne et illi moriantur, et vos pereatis simul. 
04O||18||4||42610	Sint autem tecum et excubent in custodiis tabernaculi conventus et in omni ministerio eius; alienigena non miscebitur vobis. 
04O||18||5||42620	Excubate in ministerio sanctuarii et in ministerio altaris, ne oriatur amplius indignatio super filios Israel. 
04O||18||6||42630	Ego sumpsi fratres vestros Levitas de medio filiorum Israel et tradidi donum Domino, ut serviant in ministeriis tabernaculi conventus. 
04O||18||7||42640	Tu autem et filii tui custodite sacerdotium vestrum et omnia, quae ad cultum altaris pertinent et intra velum sunt, administrabitis. Ministerium do vobis sacerdotium in donum; si quis externus accesserit, occidetur ”.
04O||18||8||42650	Locutusque est Dominus ad Aaron: “ Ecce dedi tibi custodiam praelibationum mearum. Omnia, quae sanctificantur a filiis Israel, tradidi tibi et filiis tuis pro officio sacerdotali, legitima sempiterna. 
04O||18||9||42660	Haec ergo accipies de sanctis sanctorum, exceptis his, quae comburuntur: omnis oblatio et sacrificium pro peccato atque delicto, quod redditur mihi, sanctum sanctorum tuum erit et filiorum tuorum.
04O||18||10||42670	In sanctuario comedes illud; mares tantum edent ex eo, quia consecratum est tibi.
04O||18||11||42680	Praelibationem donorum, quae elevando obtulerint filii Israel, tibi dedi et filiis tuis ac filiabus tuis iure perpetuo: qui mundus est in domo tua, vescetur eis. 
04O||18||12||42690	Omnem medullam olei et vini ac frumenti quidquid offerunt primitiarum Domino, tibi dedi. 
04O||18||13||42700	Universa frugum initia, quas gignit humus et Domino deportantur, cedent in usus tuos: qui mundus est in domo tua, vescetur eis. 
04O||18||14||42710	Omne, quod ex voto reddiderint filii Israel, tuum erit. 
04O||18||15||42720	Quidquid primum erumpit e vulva cunctae carnis, quod offerunt Domino, sive ex hominibus sive de pecoribus fuerit, tui iuris erit; ita dumtaxat, ut hominis primogenitum et omne animal, quod immundum est, redimi facias. 
04O||18||16||42730	Cuius redemptio erit post unum mensem siclis argenti quinque pondere sanctuarii. Siclus viginti obolos habet. 
04O||18||17||42740	Primogenitum autem bovis vel ovis vel caprae non facies redimi, quia sanctificata sunt Domino; sanguinem tantum eorum fundes super altare et adipes adolebis in suavissimum odorem Domino. 
04O||18||18||42750	Carnes vero eorum in usum tuum cedent, sicut pectusculum elevatum et armus dexter tua erunt. 
04O||18||19||42760	Omnes praelibationes sanctas, quas offerunt filii Israel Domino, tibi dedi et filiis ac filiabus tuis iure perpetuo: pactum salis est sempiternum coram Domino tibi ac filiis tuis ”.
04O||18||20||42770	Dixitque Dominus ad Aaron: “ In terra eorum nihil possidebitis nec habebitis partem inter eos: Ego pars et hereditas tua in medio filiorum Israel. 
04O||18||21||42780	Filiis autem Levi dedi omnes decimas Israelis in possessionem pro ministerio, quo serviunt mihi in tabernaculo conventus, 
04O||18||22||42790	ut non accedant ultra filii Israel ad tabernaculum conventus nec committant peccatum mortiferum. 
04O||18||23||42800	Solis filiis Levi mihi in tabernaculo conventus servientibus et portantibus peccata populi; legitimum sempiternum erit in generationibus vestris, et in medio filiorum Israel nihil aliud possidebunt. 
04O||18||24||42810	Decimas, quas filii Israel in praelibationem elevant Domino, dedi Levitis in possessionem. Propterea dixi eis: In medio filiorum Israel non habebitis possessionem ”.
04O||18||25||42820	Locutusque est Dominus ad Moysen dicens: 
04O||18||26||42830	“ Praecipe Levitis atque denuntia: Cum acceperitis a filiis Israel decimas, quas dedi vobis, praelibationem earum elevabitis Domino, id est decimam partem decimae, 
04O||18||27||42840	ut reputetur vobis in praelibationem tam de areis quam de torcularibus. 
04O||18||28||42850	Sic de universis, quorum accipitis primitias a filiis Israel, elevate Domino: date Aaron sacerdoti. 
04O||18||29||42860	Omnia, quae offeretis ex decimis, in donaria Domini separabitis: optima et electa erunt.
04O||18||30||42870	Dicesque ad eos: Si praeclara et meliora quaeque obtuleritis ex decimis, reputabitur vobis quasi de area et torculari dederitis fructus; 
04O||18||31||42880	et comedetis eas in omnibus locis vestris, tam vos quam familiae vestrae, quia pretium est pro ministerio, quo servitis in tabernaculo conventus. 
04O||18||32||42890	Et non peccabitis super hoc egregia vobis et pinguia reservantes, ne polluatis oblationes filiorum Israel et moriamini ”.
04O||19||1||42900	Locutusque est Dominus ad Moysen et Aaron dicens: 
04O||19||2||42910	“ Ista est religio legis, quam constituit Dominus. Praecipe filiis Israel, ut adducant ad te vaccam rufam aetatis integrae, in qua nulla sit macula, nec portaverit iugum. 
04O||19||3||42920	Tradetisque eam Eleazaro sacerdoti, quae educta extra castra mactabitur in conspectu eius; 
04O||19||4||42930	et tinguens digitum in sanguine eius asperget contra fores tabernaculi conventus septem vicibus, 
04O||19||5||42940	combureturque in conspectu eius, tam pelle et carnibus eius quam sanguine et fimo flammae traditis. 
04O||19||6||42950	Lignum quoque cedrinum et hyssopum coccumque sacerdos mittet in flammam, quae vaccam vorat. 
04O||19||7||42960	Et tunc demum, lotis vestibus et corpore suo, ingredietur in castra commaculatusque erit usque ad vesperum. 
04O||19||8||42970	Sed et ille, qui combusserit eam, lavabit vestimenta sua et corpus, et immundus erit usque ad vesperum. 
04O||19||9||42980	Colliget autem vir mundus cineres vaccae et effundet eos extra castra in loco purissimo, ut sint congregationi filiorum Israel in custodiam pro aqua aspersionis.
04O||19||10||42990	Cumque laverit, qui vaccae portaverat cineres, vestimenta sua, immundus erit usque ad vesperum. Habebunt hoc filii Israel et advenae, qui habitant inter eos, sanctum iure perpetuo.
04O||19||11||43000	Qui tetigerit cadaver hominis et propter hoc septem diebus fuerit immundus, 
04O||19||12||43010	aspergetur ex hac aqua die tertio et septimo et sic mundabitur. Si die tertio aspersus non fuerit, septimo non erit mundus. 
04O||19||13||43020	Omnis, qui tetigerit humanae animae morticinum et aspersus hac commixtione non fuerit, polluet habitaculum Domini et peribit ex Israel, quia aqua expiationis non est aspersus: immundus erit, et manebit spurcitia eius super eum.
04O||19||14||43030	Ista est lex hominis, qui moritur in tabernaculo: omnes, qui ingrediuntur tentorium illius, et universa vasa, quae ibi sunt, polluta erunt septem diebus. 
04O||19||15||43040	Vas, quod non habuerit operculum nec ligaturam desuper, immundum erit. 
04O||19||16||43050	Si quis in agro tetigerit cadaver hominis gladio occisi aut per se mortui sive os illius vel sepulcrum, immundus erit septem diebus. 
04O||19||17||43060	Tollentque de cineribus combustionis peccati et mittent aquas vivas super eos in vas; 
04O||19||18||43070	in quibus cum homo mundus tinxerit hyssopum, asperget ex eo omne tentorium et cunctam supellectilem et homines, qui ibi fuerint, et super eum, qui tetigerit ossa vel occisum hominem aut per se mortuum aut sepultum. 
04O||19||19||43080	Atque hoc modo mundus lustrabit immundum tertio et septimo die; expiatusque die septimo lavabit et se et vestimenta sua et mundus erit ad vesperum. 
04O||19||20||43090	Si quis hoc ritu non fuerit expiatus, peribit anima illius de medio ecclesiae, quia sanctuarium Domini polluit et non est aqua lustrationis aspersus; immundus est. 
04O||19||21||43100	Erit vobis praeceptum legitimum sempiternum. Ipse quoque, qui aspergit aqua lustrali, lavabit vestimenta sua; omnis, qui tetigerit aquas expiationis, immundus erit usque ad vesperum. 
04O||19||22||43110	Quidquid tetigerit immundus, immundum erit, et anima, quae horum quippiam tetigerit, immunda erit usque ad vesperum ”.
04O||20||1||43120	Veneruntque filii Israel et omnis congregatio in de sertum Sin mense primo, et mansit populus in Cades. Mortuaque est ibi Maria et sepulta in eodem loco.
04O||20||2||43130	Cumque indigeret aqua populus, convenerunt adversum Moysen et Aaron 
04O||20||3||43140	et versi in seditionem dixerunt: “ Utinam perissemus inter fratres nostros coram Domino! 
04O||20||4||43150	Cur eduxistis ecclesiam Domini in solitudinem, ut et nos et nostra iumenta moriamur? 
04O||20||5||43160	Quare nos fecistis ascendere de Aegypto et adduxistis in locum istum pessimum, qui seri non potest, qui nec ficum gignit nec vineas nec malogranata, insuper et aquam non habet ad bibendum? ”.
04O||20||6||43170	Venitque Moyses et Aaron, relicta congregatione, ad introitum tabernaculi conventus corrueruntque proni in terram, et apparuit gloria Domini super eos. 
04O||20||7||43180	Locutusque est Dominus ad Moysen dicens: 
04O||20||8||43190	“ Tolle virgam et congrega populum, tu et Aaron frater tuus; et loquimini ad petram coram eis, et illa dabit aquas. Cumque eduxeris aquam de petra, potabis congregationem et iumenta eius ”.
04O||20||9||43200	Tulit igitur Moyses virgam, quae erat in conspectu Domini, sicut praeceperat ei. 
04O||20||10||43210	Et congregaverunt Moyses et Aaron populum ante petram, dixitque eis: “ Audite, rebelles; num de petra hac vobis aquam poterimus eicere? ”. 
04O||20||11||43220	Cumque elevasset Moyses manum percutiens virga bis silicem, egressae sunt aquae largissimae, ita ut populus biberet et iumenta.
04O||20||12||43230	Dixitque Dominus ad Moysen et Aaron: “ Quia non credidistis mihi, ut sanctificaretis me coram filiis Israel, non introducetis hos populos in terram, quam dabo eis ”. 
04O||20||13||43240	Hae sunt aquae Meriba, ubi iurgati sunt filii Israel contra Dominum, et sanctificatus est in eis.
04O||20||14||43250	Misit nuntios Moyses de Cades ad regem Edom, qui dicerent: “ Haec mandat frater tuus Israel: Nosti omnem laborem, qui apprehendit nos, 
04O||20||15||43260	quomodo descenderint patres nostri in Aegyptum, et habitaverimus ibi multo tempore, afflixerintque nos Aegyptii et patres nostros, 
04O||20||16||43270	et quomodo clamaverimus ad Dominum, et exaudierit nos miseritque angelum, qui eduxerit nos de Aegypto. Ecce nos in urbe Cades, quae est in extremis finibus tuis, positi 
04O||20||17||43280	obsecramus, ut nobis transire liceat per terram tuam: non ibimus per agros nec per vineas, non bibemus aquas de puteis tuis; sed gradiemur via regia, nec ad dexteram nec ad sinistram declinantes, donec transeamus terminos tuos ”. 
04O||20||18||43290	Cui respondit Edom: “ Non transibis per me, alioquin armatus occurram tibi ”. 
04O||20||19||43300	Dixeruntque filii Israel: “ Per tritam gradiemur viam et, si biberimus aquas tuas ego et pecora mea, dabo, quod iustum est: nulla erit in pretio difficultas; tantum velociter transeamus ”. 
04O||20||20||43310	At ille respondit: “ Non transibis! ”. Statimque egressus est obvius cum infinita multitudine et manu forti 
04O||20||21||43320	nec voluit acquiescere Israeli, ut concederet transitum per fines suos; quam ob rem divertit ab eo Israel.
04O||20||22||43330	Cumque castra movissent de Cades, venerunt in montem Hor, 
04O||20||23||43340	ubi locutus est Dominus ad Moysen et Aaron in monte Hor, qui est in finibus terrae Edom: 
04O||20||24||43350	“ Congregabitur, inquit, Aaron ad populum suum. Non enim intrabit terram, quam dedi filiis Israel, eo quod rebelles fuistis ori meo ad aquas Meriba. 
04O||20||25||43360	Tolle Aaron et Eleazarum filium eius cum eo et duces eos in montem Hor. 
04O||20||26||43370	Cumque nudaveris patrem veste sua, indues ea Eleazarum filium eius: Aaron colligetur et morietur ibi ”. 
04O||20||27||43380	Fecit Moyses, ut praeceperat Dominus, et ascenderunt in montem Hor coram omni congregatione. 
04O||20||28||43390	Cumque Aaron spoliasset vestibus suis, induit eis Eleazarum filium eius. Illo mortuo in montis supercilio, descendit cum Eleazaro. 
04O||20||29||43400	Omnis autem congregatio videns occubuisse Aaron flevit super eo triginta diebus tota domus Israel.
04O||21||1||43410	Quod cum audisset Chana naeus rex Arad, qui habita bat in Nageb, venisse scilicet Israel per viam Atarim, pugnavit contra illum et duxit ex eo captivos. 
04O||21||2||43420	At Israel voto se Domino obligans ait: “ Si tradideris populum istum in manu mea, delebo urbes eius ”. 
04O||21||3||43430	Exaudivitque Dominus preces Israel et tradidit Chananaeum, quem ille interfecit, subversis urbibus eius, et vocavit nomen loci illius Horma.
04O||21||4||43440	Profecti sunt autem et de monte Hor per viam, quae ducit ad mare Rubrum, ut circumirent terram Edom. Et taedere coepit populum itineris. 
04O||21||5||43450	Locutusque contra Deum et Moysen ait: “ Cur eduxisti nos de Aegypto, ut moreremur in solitudine? Deest panis, non sunt aquae; anima nostra iam nauseat super cibo isto levissimo ”.
04O||21||6||43460	Quam ob rem misit Dominus in populum ignitos serpentes, qui mordebant populum, et mortuus est populus multus ex Israel. 
04O||21||7||43470	Et venerunt ad Moysen atque dixerunt: “ Peccavimus, quia locuti sumus contra Dominum et te; ora, ut tollat a nobis serpentes ”. Oravitque Moyses pro populo. 
04O||21||8||43480	Et locutus est Dominus ad eum: “ Fac serpentem ignitum et pone eum pro signo: qui percussus aspexerit eum, vivet ”. 
04O||21||9||43490	Fecit ergo Moyses serpentem aeneum et posuit eum pro signo; quem cum percussi aspicerent, sanabantur.
04O||21||10||43500	Profectique filii Israel castrametati sunt in Oboth, 
04O||21||11||43510	unde egressi fixere tentoria in Ieabarim, in solitudine, quae respicit Moab contra orientalem plagam. 
04O||21||12||43520	Et inde moventes venerunt ad torrentem Zared; 
04O||21||13||43530	quem relinquentes castrametati sunt ultra Arnon, qui est in deserto, quod prominet de finibus Amorraei. Siquidem Arnon terminus est Moab dividens Moabitas et Amorraeos. 
04O||21||14||43540	Unde dicitur in libro bellorum Domini: “ Vaheb in Supha et torrentes Arnon.
04O||21||15||43550	Scopuli torrentium inclinati sunt in habitationem Ar et recumbunt in finibus Moabitarum ”.
04O||21||16||43560	Ex eo loco in Beer. Hic est puteus, super quo locutus est Dominus ad Moysen: “ Congrega populum, et dabo ei aquam ”. 
04O||21||17||43570	Tunc cecinit Israel carmen istud: “ Ascendat puteus. Concinite ei.
04O||21||18||43580	Puteus, quem foderunt principes et paraverunt duces populi in sceptris et in baculis suis ”. De solitudine in Matthana; 
04O||21||19||43590	de Matthana in Nahaliel; de Nahaliel in Bamoth; 
04O||21||20||43600	de Bamoth in vallem, quae est in regione Moab in vertice Phasga, qui respicit contra desertum.
04O||21||21||43610	Misit autem Israel nuntios ad Sehon regem Amorraeorum dicens: 
04O||21||22||43620	“ Obsecro, ut transire mihi liceat per terram tuam: non declinabimus in agros et vineas, non bibemus aquas ex puteis. Via regia gradiemur, donec transeamus terminos tuos ”. 
04O||21||23||43630	Qui concedere noluit, ut transiret Israel per fines suos; quin potius, populo congregato, egressus est obviam in desertum et venit in Iasa pugnavitque contra Israel. 
04O||21||24||43640	A quo percussus est in ore gladii, et possessa est terra eius ab Arnon usque Iaboc et filios Ammon; quia forti praesidio tenebantur termini Ammonitarum.
04O||21||25||43650	Tulit ergo Israel omnes civitates eius et habitavit in urbibus Amorraei, in Hesebon scilicet et viculis eius. 
04O||21||26||43660	Hesebon enim erat urbs Sehon regis Amorraei, qui pugnavit contra primum regem Moab et tulit omnem terram, quae dicionis illius fuerat usque Arnon. 
04O||21||27||43670	Idcirco dicitur in proverbio: “ Venite in Hesebon! Aedificetur et construatur civitas Sehon!
04O||21||28||43680	Ignis egressus est de Hesebon, flamma de oppido Sehon et devoravit Ar Moabitarum et deglutivit excelsa Arnon.
04O||21||29||43690	Vae tibi, Moab; peristi, popule Chamos! Dedit filios eius in fugam et filias in captivitatem regi Amorraeorum Sehon.
04O||21||30||43700	Iecimus sagittas in eos, disperiit Hesebon usque Dibon. Vastavimus usque Nophe et usque Medaba ”.
04O||21||31||43710	Habitavit itaque Israel in terra Amorraei. 
04O||21||32||43720	Misitque Moyses, qui explorarent Iazer, cuius ceperunt viculos et expulerunt Amorraeos, qui erant ibi.
04O||21||33||43730	Verteruntque se et ascenderunt per viam Basan, et occurrit eis Og rex Basan cum omni populo suo pugnaturus in Edrai. 
04O||21||34||43740	Dixitque Dominus ad Moysen: “ Ne timeas eum, quia in manu tua tradidi illum et omnem populum ac terram eius, faciesque illi, sicut fecisti Sehon regi Amorraeorum habitatori Hesebon ”. 
04O||21||35||43750	Percusserunt igitur et hunc cum filiis suis universumque populum eius usque ad internecionem; et possederunt terram illius.
04O||22||1||43760	Profectique castrametati sunt filii Israel in campestri bus Moab, ubi trans Iordanem Iericho sita est.
04O||22||2||43770	Videns autem Balac filius Sephor omnia, quae fecerat Israel Amorraeo, 
04O||22||3||43780	valde metuit Moab populum, quia multus erat. Et cum pertimeret Moab filios Israel, 
04O||22||4||43790	dixit ad maiores natu Madian: “ Nunc carpet haec congregatio omnem regionem per circuitum, quomodo solet bos herbas campi carpere ”. Balac filius Sephor erat eo tempore rex in Moab. 
04O||22||5||43800	Misit ergo nuntios ad Balaam filium Beor in Phethor, quae est super flumen in terra filiorum Ammau, ut vocarent eum et dicerent: “ Ecce egressus est populus ex Aegypto, qui operuit superficiem terrae sedens contra me. 
04O||22||6||43810	Veni igitur et maledic populo huic, quia fortior me est; si quo modo possim percutere et eicere eum de terra mea. Novi enim quod benedictus sit, cui benedixeris, et maledictus, in quem maledicta congesseris ”.
04O||22||7||43820	Perrexeruntque seniores Moab et maiores natu Madian habentes divinationis pretium in manibus. Cumque venissent ad Balaam et narrassent ei omnia verba Balac, 
04O||22||8||43830	ille respondit: “ Manete hic nocte, et respondebo quidquid mihi dixerit Dominus ”. Manentibus illis apud Balaam, 
04O||22||9||43840	venit Deus et ait ad eum: “ Quid sibi volunt homines isti apud te? ”. 
04O||22||10||43850	Respondit: “ Balac filius Sephor rex Moabitarum misit ad me 
04O||22||11||43860	dicens: "Ecce populus, qui egressus est de Aegypto, operuit superficiem terrae; veni et maledic ei pro me, si quo modo possim pugnans abigere eum". 
04O||22||12||43870	Dixitque Deus ad Balaam: “Noli ire cum eis neque maledicas populo, quia benedictus est ”. 
04O||22||13||43880	Qui mane consurgens dixit ad principes: “ Ite in terram vestram, quia prohibuit me Dominus venire vobiscum ”. 
04O||22||14||43890	Reversi principes dixerunt ad Balac: “ Noluit Balaam venire nobiscum ”.
04O||22||15||43900	Rursum ille multo plures et nobiliores, quam ante miserat, misit. 
04O||22||16||43910	Qui cum venissent ad Balaam, dixerunt: “ Sic dicit Balac filius Sephor: "Ne cuncteris venire ad me; 
04O||22||17||43920	paratus sum honorare te et, quidquid volueris, dabo tibi. Veni et maledic pro me populo isti" ”. 
04O||22||18||43930	Respondit Balaam: “ Si dederit mihi Balac plenam domum suam argenti et auri, non potero transgredi verbum Domini Dei mei, ut vel plus vel minus loquar. 
04O||22||19||43940	Obsecro, ut hic maneatis etiam hac nocte, et scire queam quid mihi rursum respondeat Dominus ”. 
04O||22||20||43950	Venit ergo Deus ad Balaam nocte et ait ei: “ Si vocare te venerunt homines isti, surge et vade cum eis, ita dumtaxat, ut, quod tibi praecepero, facias ”. 
04O||22||21||43960	Surrexit Balaam mane et, strata asina sua, profectus est cum eis.
04O||22||22||43970	Et iratus est Deus, cum profectus esset; stetitque angelus Domini in via contra Balaam, ut adversaretur ei, qui insidebat asinae et duos pueros habebat secum. 
04O||22||23||43980	Cernens asina angelum Domini stantem in via, evaginato gladio in manu sua, avertit se de itinere et ibat per agrum. Quam cum verberaret Balaam et vellet ad semitam reducere, 
04O||22||24||43990	stetit angelus Domini in angustiis duarum maceriarum, quibus vineae cingebantur. 
04O||22||25||44000	Quem videns asina iunxit se parieti et attrivit sedentis pedem. At ille iterum verberabat eam; 
04O||22||26||44010	et angelus Domini iterum transiens ad locum angustum, ubi nec ad dexteram nec ad sinistram poterat deviare, obvius stetit. 
04O||22||27||44020	Cumque vidisset asina stantem angelum Domini, concidit sub pedibus sedentis; qui iratus vehementius caedebat fuste latera eius.
04O||22||28||44030	Aperuitque Dominus os asinae, et locuta est: “ Quid feci tibi? Cur percutis me ecce iam tertio? ”. 
04O||22||29||44040	Respondit Balaam: “ Quia illusisti mihi. Utinam haberem gladium, ut te interficerem! ”. 
04O||22||30||44050	Dixit asina: “ Nonne animal tuum sum, cui semper sedere consuevisti usque in praesentem diem? Dic quid simile umquam fecerim tibi ”. At ille ait: “ Numquam ”.
04O||22||31||44060	Protinus aperuit Dominus oculos Balaam, et vidit angelum Domini stantem in via, evaginato gladio in manu eius; adoravitque eum pronus in terram. 
04O||22||32||44070	Cui angelus Domini: “ Cur, inquit, tertio verberas asinam tuam? Ego veni, ut adversarer tibi, quia perversa est via tua mihique contraria. 
04O||22||33||44080	Et videns me asina declinavit ter a me; nisi declinasset, te occidissem et illam vivam reliquissem ”. 
04O||22||34||44090	Dixit Balaam: “ Peccavi nesciens quod tu stares contra me in via; et nunc, si displicet tibi, revertar ”. 
04O||22||35||44100	Ait angelus Domini: “ Vade cum istis et cave, ne aliud, quam praecepero tibi, loquaris ”. Ivit igitur cum principibus Balac.
04O||22||36||44110	Quod cum audisset Balac, venisse scilicet Balaam, egressus est in occursum eius in Irmoab, quod situm est in extremis finibus Arnon; 
04O||22||37||44120	dixitque ad Balaam: “ Nonne misi nuntios, ut vocarem te? Cur non statim venisti ad me? An quia honorare te nequeo? ”. 
04O||22||38||44130	Cui ille respondit: “ Ecce adsum; numquid loqui potero aliud, nisi quod Deus posuerit in ore meo? ”. 
04O||22||39||44140	Perrexerunt ergo simul et venerunt in Cariathusoth. 
04O||22||40||44150	Cumque occidisset Balac boves et oves, misit ad Balaam et principes, qui cum eo erant.
04O||22||41||44160	Mane autem facto, duxit eum ad excelsa Baal et intuitus est extremam partem populi.
04O||23||1||44170	Dixitque Balaam ad Balac: “ Aedifica mihi hic septem aras et para totidem vitulos eiusdemque numeri arietes ”. 
04O||23||2||44180	Cumque fecisset iuxta sermonem Balaam, imposuerunt vitulum et arietem super aram. 
04O||23||3||44190	Dixitque Balaam ad Balac: “ Sta paulisper iuxta holocaustum tuum, donec vadam, si forte occurrat mihi Dominus; et, quodcumque imperaverit, loquar tibi ”. Cumque abiisset in collem nudum, 
04O||23||4||44200	occurrit illi Deus. Locutusque ad eum Balaam: “ Septem, inquit, aras erexi et imposui vitulum et arietem desuper ”. 
04O||23||5||44210	Dominus autem posuit verbum in ore eius et ait: “ Revertere ad Balac et haec loqueris ”. 
04O||23||6||44220	Reversus invenit stantem Balac iuxta holocaustum suum et omnes principes Moabitarum; 
04O||23||7||44230	assumptaque parabola sua, dixit: “ De Aram adduxit me Balac, rex Moabitarum de montibus orientis: "Veni, inquit, et maledic pro me Iacob; propera et detestare Israel!".
04O||23||8||44240	Quomodo maledicam, cui non maledixit Deus? Qua ratione detester, quem Dominus non detestatur?
04O||23||9||44250	De summis silicibus video eum et de collibus considero illum: populus solus habitabit et inter gentes non reputabitur.
04O||23||10||44260	Et quis dinumerare possit pulverem Iacob et quis numeravit arenam Israel? Moriatur anima mea morte iustorum, et fiant novissima mea horum similia ”.
04O||23||11||44270	Dixitque Balac ad Balaam: “ Quid est hoc, quod agis? Ut malediceres inimicis meis, vocavi te, et tu e contrario benedicis eis! ”. 
04O||23||12||44280	Cui ille respondit: “ Num aliud possum loqui, nisi quod iusserit Dominus? ”. 
04O||23||13||44290	Dixit ergo Balac: “ Veni mecum in alterum locum, unde partem Israel videas et totum videre non possis; inde maledicito ei ”. 
04O||23||14||44300	Cumque duxisset eum in campum speculatorum super verticem montis Phasga, aedificavit septem aras imposuitque supra vitulum atque arietem. 
04O||23||15||44310	Et dixit Balaam ad Balac: “ Sta hic iuxta holocaustum tuum, donec ego obvius pergam ”. 
04O||23||16||44320	Cui cum Dominus occurrisset posuissetque verbum in ore eius, ait: “ Revertere ad Balac et haec loqueris ei ”. 
04O||23||17||44330	Reversus invenit eum stantem iuxta holocaustum suum et principes Moabitarum cum eo. Ad quem Balac: “ Quid, inquit, locutus est Dominus? ”. 
04O||23||18||44340	At ille, assumpta parabola sua, ait: “ Surge, Balac, et ausculta; audi, fili Sephor.
04O||23||19||44350	Non est Deus quasi homo, ut mentiatur, nec ut filius hominis, ut mutetur. Numquid dixit et non faciet? Locutus est et non implebit?
04O||23||20||44360	Ad benedicendum adductus sum, benedictionem prohibere non valeo. 
04O||23||21||44370	Non conspicitur malum in Iacob, nec videtur calamitas in Israel. Dominus Deus eius cum eo est, et clangor regis in illo.
04O||23||22||44380	Deus eduxit illum de Aegypto, sicut cornua bubali est ei.
04O||23||23||44390	Non est augurium in Iacob, nec divinatio in Israel. Temporibus suis dicetur Iacob et Israeli quid operatus sit Deus.
04O||23||24||44400	Ecce populus ut leaena consurget, et quasi leo erigetur; non accubabit, donec devoret praedam et occisorum sanguinem bibat ”.
04O||23||25||44410	Dixitque Balac ad Balaam: “ Nec maledicas ei, nec benedicas! ”. 
04O||23||26||44420	Et ille ait: “ Nonne dixi tibi quod, quidquid mihi Dominus imperaret, hoc facerem? ”. 
04O||23||27||44430	Et ait Balac ad eum: “ Veni, et ducam te ad alîum locum, si forte placeat Deo, ut inde maledicas ei ”. 
04O||23||28||44440	Cumque duxisset eum super verticem montis Phegor, qui respicit solitudinem, 
04O||23||29||44450	dixit ei Balaam: “ Aedifica mihi hic septem aras et para totidem vitulos eiusdemque numeri arietes ”. 
04O||23||30||44460	Fecit Balac, ut Balaam dixerat, imposuitque vitulos et arietes per singulas aras.
04O||24||1||44470	Cumque vidisset Balaam quod placeret Domino, ut be nediceret Israeli, nequaquam abiit, ut ante perrexerat, ut augurium quaereret; sed dirigens contra desertum vultum suum 
04O||24||2||44480	et elevans oculos vidit Israel commorantem per tribus suas et, irruente in se spiritu Dei, 
04O||24||3||44490	assumpta parabola sua, ait: “ Dixit Balaam filius Beor, dixit homo, cuius apertus est oculus,
04O||24||4||44500	dixit auditor sermonum Dei, qui visionem Omnipotentis intuitus est, qui cadit, et sic aperiuntur oculi eius.
04O||24||5||44510	Quam pulchra tabernacula tua, Iacob, et tentoria tua, Israel!
04O||24||6||44520	Ut valles dilatantur, ut horti iuxta fluvios irrigui, ut aloe, quam plantavit Dominus, quasi cedri prope aquas.
04O||24||7||44530	Fluet aqua de situlis eius, et semen illius erit in aquis multis. Extolletur super Agag rex eius, et elevabitur regnum illius.
04O||24||8||44540	Deus eduxit illum de Aegypto, sicut cornua bubali est ei. Devorabit gentes, hostes suos, ossaque eorum confringet et perforabit sagittis.
04O||24||9||44550	Accubans dormit ut leo, et quasi leaena, quis suscitare illum audebit? Qui benedixerit tibi, erit et ipse benedictus; qui maledixerit tibi, maledictus erit! ”.
04O||24||10||44560	Iratusque Balac contra Balaam, complosis manibus, ait: “ Ad maledicendum inimicis meis vocavi te, quibus iam tertio benedixisti! 
04O||24||11||44570	Revertere nunc ad locum tuum! Decreveram quidem magnifice honorare te, sed Dominus privavit te honore disposito ”. 
04O||24||12||44580	Respondit Balaam ad Balac: “ Nonne iam nuntiis tuis, quos misisti ad me, dixi: 
04O||24||13||44590	Si dederit mihi Balac plenam domum suam argenti et auri, non potero praeterire sermonem Domini, ut vel boni quid vel mali proferam ex corde meo, sed, quidquid Dominus dixerit, hoc loquar? 
04O||24||14||44600	Et nunc, pergens ad populum meum dabo consilium, quid populus hic populo tuo faciat extremo tempore ”. 
04O||24||15||44610	Sumpta igitur parabola sua, rursum ait: “ Dixit Balaam filius Beor, dixit homo, cuius apertus est oculus, 
04O||24||16||44620	dixit auditor sermonum Dei, qui novit doctrinam Altissimi et visiones Omnipotentis videt, qui cadens apertos habet oculos.
04O||24||17||44630	Video eum, sed non modo; intueor illum, sed non prope. Oritur stella ex Iacob, et consurgit virga de Israel; et percutit tempora Moab et verticem omnium filiorum Seth. 
04O||24||18||44640	Et erit Idumaea possessio eius, et hereditas eius Seir, inimicus eius; Israel vero fortiter aget.
04O||24||19||44650	De Iacob erit, qui dominetur et perdat reliquias civitatis ”.
04O||24||20||44660	Cumque vidisset Amalec, assumens parabolam suam ait: “ Principium gentium Amalec, cuius extrema perdentur ”.
04O||24||21||44670	Vidit quoque Cinaeum et, assumpta parabola sua, ait: “ Robustum quidem est habitaculum tuum, et in petra positus nidus tuus.
04O||24||22||44680	Erit in combustionem Cain, donec Assur capiat te ”.
04O||24||23||44690	Assumptaque parabola sua, iterum locutus est: “ Heu! Quis vivet, quando ista faciet Deus?
04O||24||24||44700	Venient naves de Cetthim, superabunt Assyrios vastabuntque Heber; et ad extremum etiam ipsi peribunt ”. Surrexitque Balaam et reversus est in locum suum; Balac quoque via, qua venerat, rediit.
04O||25||1||44710	Morabatur autem Israel in Settim, et incepit populus fornicari cum filiabus Moab, 
04O||25||2||44720	quae vocaverunt populum ad sacrificia deorum suorum. Et illi comederunt et adoraverunt deos earum; 
04O||25||3||44730	et adhaesit Israel Baalphegor. Et iratus Dominus 
04O||25||4||44740	ait ad Moysen: “ Tolle cunctos principes populi et suspende eos coram Domino contra solem in patibulis, ut avertatur furor meus ab Israel ”. 
04O||25||5||44750	Dixitque Moyses ad iudices Israel: “ Occidat unusquisque proximos suos, qui adhaeserunt Baalphegor ”.
04O||25||6||44760	Et ecce unus de filiis Israel intravit coram fratribus suis ad Madianitin, vidente Moyse et omni turba filiorum Israel, qui flebant ante fores tabernaculi conventus. 
04O||25||7||44770	Quod cum vidisset Phinees filius Eleazari filii Aaron sacerdotis, surrexit de medio congregationis et, arrepta lancea, 
04O||25||8||44780	ingressus est post virum Israelitem in cubiculum et perfodit ambos simul, virum scilicet et mulierem, in locis genitalibus; cessavitque plaga a filiis Israel. 
04O||25||9||44790	Et occisi sunt viginti quattuor milia hominum.
04O||25||10||44800	Dixitque Dominus ad Moysen: 
04O||25||11||44810	“ Phinees filius Eleazari filii Aaron sacerdotis avertit iram meam a filiis Israel, quia zelo meo commotus est in medio eorum, ut non ipse delerem filios Israel in zelo meo. 
04O||25||12||44820	Idcirco loquere ad eum: Ecce do ei pacem foederis mei, 
04O||25||13||44830	et erit tam ipsi quam semini eius pactum sacerdotii sempiternum, quia zelatus est pro Deo suo et expiavit scelus filiorum Israel ”.
04O||25||14||44840	Erat autem nomen viri Israelitae, qui occisus est cum Madianitide, Zamri filius Salu dux de cognatione et tribu Simeonis; 
04O||25||15||44850	porro mulier Madianitis, quae pariter interfecta est, vocabatur Cozbi filia Sur principis tribus in Madian.
04O||25||16||44860	Locutusque est Dominus ad Moysen dicens: 
04O||25||17||44870	“ Pugnate contra Madianitas et percutite eos, 
04O||25||18||44880	quia ipsi hostiliter egerunt contra vos et decepere insidiis per idolum Phegor et in negotio Cozbi filiae ducis Madian sororis eorum, quae percussa est in die plagae pro sacrilegio Phegor ”.
04O||26||1||44890	Post hanc plagam dixit Do minus ad Moysen et Eleaza rum filium Aaron sacerdotem: 
04O||26||2||44900	“ Numerate summam totius congregationis filiorum Israel a viginti annis et supra per domos et cognationes suas, cunctos, qui possunt ad bella procedere ”. 
04O||26||3||44910	Locuti sunt itaque Moyses et Eleazar sacerdos in campestribus Moab super Iordanem contra Iericho ad eos, qui erant 
04O||26||4||44920	a viginti annis et supra, sicut Dominus imperaverat Moysi. Filiorum Israel, qui egressi sunt de terra Aegypti, iste est numerus.
04O||26||5||44930	Ruben primogenitus Israel. Huius filius Henoch, a quo familia Henochitarum, et Phallu, a quo familia Phalluitarum, 
04O||26||6||44940	et Hesron, a quo familia Hesronitarum, et Charmi, a quo familia Charmitarum. 
04O||26||7||44950	Hae sunt familiae de stirpe Ruben, quarum numerus inventus est quadraginta tria milia et septingenti triginta. 
04O||26||8||44960	Filius Phallu: Eliab. 
04O||26||9||44970	Huius filii: Namuel et Dathan et Abiram. Isti sunt Dathan et Abiram principes populi, qui surrexerunt contra Moysen et Aaron in seditione Core, quando adversus Dominum rebellaverunt, 
04O||26||10||44980	et aperiens terra os suum devoravit eos et Core, morientibus plurimis, quando combussit ignis ducentos quinquaginta viros; et facti sunt in signum. 
04O||26||11||44990	Core pereunte, filii illius non perierunt.
04O||26||12||45000	Filii Simeon per cognationes suas: Namuel, ab hoc familia Namuelitarum; Iamin, ab hoc familia Iaminitarum; Iachin, ab hoc familia Iachinitarum; 
04O||26||13||45010	Zara, ab hoc familia Zaraitarum; Saul, ab hoc familia Saulitarum. 
04O||26||14||45020	Hae sunt familiae de stirpe Simeon, quarum omnis numerus fuit viginti duo milia ducenti.
04O||26||15||45030	Filii Gad per cognationes suas: Sephon, ab hoc familia Sephonitarum; Haggi, ab hoc familia Haggitarum; Suni, ab hoc familia Sunitarum; 
04O||26||16||45040	Ozni, ab hoc familia Oznitarum; Heri, ab hoc familia Heritarum; 
04O||26||17||45050	Arodi, ab hoc familia Aroditarum; Areli, ab hoc familia Arelitarum. 
04O||26||18||45060	Istae sunt familiae Gad, quarum omnis numerus fuit quadraginta milia quingenti.
04O||26||19||45070	Filii Iudae Her et Onan, qui ambo mortui sunt in terra Chanaan. 
04O||26||20||45080	Fueruntque filii Iudae per cognationes suas: Sela, a quo familia Selanitarum; Phares, a quo familia Pharesitarum; Zara, a quo familia Zaraitarum. 
04O||26||21||45090	Porro filii Phares: Esrom, a quo familia Esromitarum; et Hamul, a quo familia Hamulitarum. 
04O||26||22||45100	Istae sunt familiae Iudae, quarum omnis numerus fuit septuaginta sex milia quingenti.
04O||26||23||45110	Filii Issachar per cognationes suas: Thola, a quo familia Tholaitarum; Phua, a quo familia Phuaitarum; 
04O||26||24||45120	Iasub, a quo familia Iasubitarum; Semron, a quo familia Semronitarum. 
04O||26||25||45130	Hae sunt cognationes Issachar, quarum numerus fuit sexaginta quattuor milia trecenti.
04O||26||26||45140	Filii Zabulon per cognationes suas: Sared, a quo familia Sareditarum; Elon, a quo familia Elonitarum; Iahelel, a quo familia Iahelelitarum. 
04O||26||27||45150	Hae sunt cognationes Zabulon, quarum numerus fuit sexaginta milia quingenti.
04O||26||28||45160	Filii Ioseph per cognationes suas: Manasse et Ephraim. 
04O||26||29||45170	De Manasse ortus est Machir, a quo familia Machiritarum; Machir genuit Galaad, a quo familia Galaaditarum. 
04O||26||30||45180	Galaad habuit filios: Iezer, a quo familia Iezeritarum; et Helec, a quo familia Helecitarum; 
04O||26||31||45190	et Asriel, a quo familia Asrielitarum; et Sechem, a quo familia Sechemitarum; 
04O||26||32||45200	et Semida, a quo familia Semidaitarum; et Hepher, a quo familia Hepheritarum. 
04O||26||33||45210	Fuit autem Hepher pater Salphaad, qui filios non habebat sed tantum filias, quarum ista sunt nomina: Maala et Noa et Hegla et Melcha et Thersa. 
04O||26||34||45220	Hae sunt familiae Manasse, et numerus earum quinquaginta duo milia septingenti.
04O||26||35||45230	Filii autem Ephraim per cognationes suas fuerunt hi: Suthala, a quo familia Suthalaitarum; Becher, a quo familia Becheritarum; Thehen, a quo familia Thehenitarum. 
04O||26||36||45240	Porro filius Suthala fuit Heran, a quo familia Heranitarum. 
04O||26||37||45250	Hae sunt cognationes filiorum Ephraim, quarum numerus fuit triginta duo milia quingenti. Isti sunt filii Ioseph per familias suas.
04O||26||38||45260	Filii Beniamin in cognationibus suis: Bela, a quo familia Belaitarum; Asbel, a quo familia Asbelitarum; Ahiram, a quo familia Ahiramitarum; 
04O||26||39||45270	Supham, a quo familia Suphamitarum; Hupham, a quo familia Huphamitarum. 
04O||26||40||45280	Filii Bela: Ared et Naaman; de Ared familia Areditarum, de Naaman familia Naamanitarum. 
04O||26||41||45290	Hi sunt filii Beniamin per cognationes suas, quorum numerus fuit quadraginta quinque milia sescenti.
04O||26||42||45300	Filii Dan per cognationes suas: Suham, a quo familia Suhamitarum. Hae sunt cognationes Dan per familias suas: 
04O||26||43||45310	omnes fuere Suhamitae, quorum numerus erat sexaginta quattuor milia quadringenti.
04O||26||44||45320	Filii Aser per cognationes suas: Iemna, a quo familia Iemnaitarum; Isui, a quo familia Isuitarum; Beria, a quo familia Beriaitarum. 
04O||26||45||45330	Filii Beria: Heber, a quo familia Heberitarum, et Melchiel a quo familia Melchielitarum. 
04O||26||46||45340	Nomen autem filiae Aser fuit Sara. 
04O||26||47||45350	Hae cognationes filiorum Aser, et numerus eorum quinquaginta tria milia quadringenti.
04O||26||48||45360	Filii Nephthali per cognationes suas: Iasiel, a quo familia Iasielitarum; Guni, a quo familia Gunitarum; 
04O||26||49||45370	Ieser, a quo familia Ieseritarum; Sellem, a quo familia Sellemitarum. 
04O||26||50||45380	Hae sunt cognationes filiorum Nephthali per familias suas, quorum numerus quadraginta quinque milia quadringenti.
04O||26||51||45390	Ista est summa filiorum Israel qui recensiti sunt: sescenta milia et mille septingenti triginta.
04O||26||52||45400	Locutusque est Dominus ad Moysen dicens: 
04O||26||53||45410	“ Istis dividetur terra iuxta numerum vocabulorum in possessiones suas. 
04O||26||54||45420	Pluribus maiorem partem dabis et paucioribus minorem: singulis, sicut nunc recensiti sunt, tradetur possessio; 
04O||26||55||45430	ita dumtaxat, ut sors terram dividat. Secundum numerum tribuum patrum suorum hereditabunt. 
04O||26||56||45440	Quidquid sorte contigerit, hoc vel plures accipiant vel pauciores.
04O||26||57||45450	Hic quoque est numerus filiorum Levi per familias suas: Gerson, a quo familia Gersonitarum; Caath, a quo familia Caathitarum; Merari, a quo familia Meraritarum. 
04O||26||58||45460	Hae sunt familiae Levi: familia Lobni, familia Hebroni, familia Moholi, familia Musi, familia Core. At vero Caath genuit Amram, 
04O||26||59||45470	qui habuit uxorem Iochabed filiam Levi, quae nata est ei in Aegypto. Haec genuit Amram viro suo filios, Aaron et Moysen et Mariam sororem eorum. 
04O||26||60||45480	De Aaron orti sunt Nadab et Abiu et Eleazar et Ithamar, 
04O||26||61||45490	quorum Nadab et Abiu mortui sunt, cum obtulissent ignem alienum coram Domino.
04O||26||62||45500	Fueruntque omnes, qui numerati sunt, viginti tria milia generis masculini ab uno mense et supra; quia non sunt recensiti inter filios Israel, nec eis cum ceteris data possessio est.
04O||26||63||45510	Hic est numerus filiorum Israel, qui descripti sunt a Moyse et Eleazaro sacerdote in campestribus Moab supra Iordanem contra Iericho; 
04O||26||64||45520	inter quos nullus fuit eorum, qui ante numerati sunt a Moyse et Aaron in deserto Sinai: 
04O||26||65||45530	praedixerat enim Dominus quod omnes morerentur in solitudine; nullusque remansit ex eis, nisi Chaleb filius Iephonne et Iosue filius Nun.
04O||27||1||45540	Accesserunt autem filiae Sal phaad filii Hepher filii Ga laad filii Machir filii Manasse, e cognationibus Manasse, qui fuit filius Ioseph, quarum sunt nomina: Maala et Noa et Hegla et Melcha et Thersa. 
04O||27||2||45550	Steteruntque coram Moyse et Eleazaro sacerdote et principibus et cuncta congregatione ad ostium tabernaculi conventus atque dixerunt: 
04O||27||3||45560	“ Pater noster mortuus est in deserto, nec fuit in seditione, quae concitata est contra Dominum sub Core, sed in peccato suo mortuus est; hic non habuit mares filios. 
04O||27||4||45570	Cur tollitur nomen illius de familia sua, quia non habuit filium? Date nobis possessionem inter fratres patris nostri ”.
04O||27||5||45580	Rettulitque Moyses causam earum ad iudicium Domini, 
04O||27||6||45590	qui dixit ad eum: 
04O||27||7||45600	“ Iustam rem postulant filiae Salphaad. Da eis possessionem inter fratres patris sui, et ei in hereditatem succedant. 
04O||27||8||45610	Ad filios autem Israel loqueris haec: Homo cum mortuus fuerit absque filio, ad filiam eius transibit hereditas; 
04O||27||9||45620	si filiam non habuerit, habebit successores fratres suos. 
04O||27||10||45630	Quod si et fratres non fuerint, dabitis hereditatem fratribus patris eius. 
04O||27||11||45640	Sin autem nec patruos habuerit, dabitur hereditas illi, qui ei proximus est e cognatione sua; possidebitque eam. Eritque hoc filiis Israel sanctum lege perpetua, sicut praecepit Dominus Moysi ”.
04O||27||12||45650	Dixit quoque Dominus ad Moysen: “ Ascende in montem istum Abarim et contemplare inde terram, quam daturus sum filiis Israel. 
04O||27||13||45660	Cumque videris eam, ibis et tu ad populum tuum, sicut ivit frater tuus Aaron, 
04O||27||14||45670	quia offendistis me in deserto Sin in contradictione congregationis, nec sanctificare me voluistis coram ea super aquas ”. Hae sunt aquae Meribathcades deserti Sin.
04O||27||15||45680	Cui respondit Moyses: 
04O||27||16||45690	“ Provideat Dominus, Deus spirituum omnis carnis, hominem, qui sit super congregationem hanc 
04O||27||17||45700	et possit exire et intrare ante eos et educere eos vel introducere, ne sit populus Domini sicut oves absque pastore ”. 
04O||27||18||45710	Dixitque Dominus ad eum: “ Tolle Iosue filium Nun, virum in quo est spiritus; et pone manum tuam super eum, 
04O||27||19||45720	quem statues coram Eleazaro sacerdote et omni congregatione et dabis ei praecepta, cunctis videntibus, 
04O||27||20||45730	et partem gloriae tuae, ut audiat eum omnis synagoga filiorum Israel. 
04O||27||21||45740	Stabit coram Eleazaro sacerdote, qui pro eo iudicium Urim consulet Dominum. Ad verbum eius egredietur et ingredietur ipse et omnes filii Israel cum eo, cuncta congregatio ”.
04O||27||22||45750	Fecit Moyses, ut praeceperat Dominus. Cumque tulisset Iosue, statuit eum coram Eleazaro sacerdote et omni frequentia populi; 
04O||27||23||45760	et, impositis capiti eius manibus, constituit eum, sicut mandaverat Dominus per manum Moysi.
04O||28||1||45770	Dixit quoque Dominus ad Moysen: 
04O||28||2||45780	“ Praecipe filiis Is rael et dices ad eos: Oblationem meam et panem meum, sacrificium ignis in odorem suavissimum offerte per tempora sua.
04O||28||3||45790	Hoc est sacrificium ignis, quod offerre debetis: agnos anniculos immaculatos duos cotidie in holocaustum sempiternum; 
04O||28||4||45800	unum offeretis mane et alterum ad vesperam; 
04O||28||5||45810	decimam partem ephi similae in oblationem, quae conspersa sit oleo purissimo et habeat quartam partem hin. 
04O||28||6||45820	Holocaustum iuge est, quod obtulistis in monte Sinai in odorem suavissimum, sacrificium ignis Domino; 
04O||28||7||45830	et libabitis vini quartam partem hin per agnos singulos; in sanctuario effundetis libamen potus inebriantis Domino. 
04O||28||8||45840	Alterumque agnum similiter offeretis ad vesperam, iuxta ritum sacrificii matutini: sacrificium ignis in odorem suavissimum Domino.
04O||28||9||45850	Die autem sabbati offeretis duos agnos anniculos immaculatos et duas decimas similae oleo conspersae et libamentum eius. 
04O||28||10||45860	Est holocaustum sabbati per singula sabbata, praeter holocaustum sempiternum et libamentum eius.
04O||28||11||45870	In calendis autem offeretis holocaustum Domino vitulos de armento duos, arietem unum, agnos anniculos septem immaculatos 
04O||28||12||45880	et tres decimas similae oleo conspersae in oblatione per singulos vitulos et duas decimas similae oleo conspersae per singulos arietes, 
04O||28||13||45890	et decimam unam similae oleo conspersae in oblatione per agnos singulos: holocaustum in odorem suavissimum, sacrificium ignis Domino. 
04O||28||14||45900	Libamenta autem eorum ista erunt: media pars hin vini per singulos vitulos, tertia per arietem, quarta per agnum. Hoc erit holocaustum per omnes menses, qui sibi anno vertente succedunt. 
04O||28||15||45910	Hircus quoque offeretur Domino pro peccato, praeter holocaustum sempiternum cum libamentis suis.
04O||28||16||45920	Mense autem primo, quarta decima die mensis Pascha Domini erit, 
04O||28||17||45930	et quinta decima die sollemnitas. Septem diebus vescemini azymis, 
04O||28||18||45940	quarum die prima conventus sanctus erit; omne opus servile non facietis in ea. 
04O||28||19||45950	Offeretisque sacrificium ignis, holocaustum Domino: vitulos de armento duos, arietem unum, agnos anniculos immaculatos septem; 
04O||28||20||45960	et oblationem singulorum ex simila, quae conspersa sit oleo, tres decimas per singulos vitulos et duas decimas per arietem 
04O||28||21||45970	et decimam unam per agnos singulos, id est per septem agnos; 
04O||28||22||45980	et hircum pro peccato unum, ut expietur pro vobis, 
04O||28||23||45990	praeter holocaustum matutinum, quod semper offeretis. 
04O||28||24||46000	Ita facietis per singulos dies septem dierum: panem, sacrificium ignis in odorem suavissimum Domino praeter holocaustum iuge et libationem eius. 
04O||28||25||46010	Die quoque septimo conventus sanctus erit vobis; omne opus servile non facietis in eo.
04O||28||26||46020	Die etiam primitivorum, quando offeretis oblationem novam Domino, in sollemnitate Hebdomadarum, conventus sanctus erit vobis; omne opus servile non facietis in ea. 
04O||28||27||46030	Offeretisque holocaustum in odorem suavissimum Domino: vitulos de armento duos, arietem unum et agnos anniculos immaculatos septem, 
04O||28||28||46040	atque in oblatione eorum similae oleo conspersae, tres decimas per singulos vitulos, per arietem duas, 
04O||28||29||46050	per agnos decimam unam, qui simul sunt agni septem; 
04O||28||30||46060	hircum quoque, qui mactatur pro expiatione, 
04O||28||31||46070	praeter holocaustum sempiternum et oblationem eius. Immaculata offeretis omnia cum libationibus suis.
04O||29||1||46080	Mensis etiam septimi prima die conventus sanctus erit vo bis; omne opus servile non facietis in ea, quia dies clangoris est et tubarum. 
04O||29||2||46090	Offeretisque holocaustum in odorem suavissimum Domino: vitulum de armento unum, arietem unum et agnos anniculos immaculatos septem; 
04O||29||3||46100	et in oblationibus eorum similae oleo conspersae tres decimas per vitulum, duas decimas per arietem, 
04O||29||4||46110	unam decimam per agnum, qui simul sunt agni septem; 
04O||29||5||46120	et hircum pro peccato, qui offertur in expiationem vestram, 
04O||29||6||46130	praeter holocaustum calendarum cum oblatione et holocaustum sempiternum cum oblatione et libationibus solitis in odorem suavissimum, sacrificium ignis Domino.
04O||29||7||46140	Decima quoque die mensis huius septimi erit vobis conventus sanctus, et affligetis animas vestras; omne opus servile non facietis. 
04O||29||8||46150	Offeretisque holocaustum Domino in odorem suavissimum: vitulum de armento unum, arietem unum, agnos anniculos immaculatos septem; 
04O||29||9||46160	et in oblatione eorum similae oleo conspersae tres decimas per vitulum, duas decimas per arietem, 
04O||29||10||46170	decimam unam per agnos singulos, qui sunt simul septem agni; 
04O||29||11||46180	et hircum pro peccato, absque his, quae offerri pro delicto solent in expiationem et holocaustum sempiternum cum oblatione et libaminibus eorum.
04O||29||12||46190	Quinta decima vero die mensis septimi conventus sanctus erit; omne opus servile non facietis in ea, sed celebrabitis sollemnitatem Domino septem diebus 
04O||29||13||46200	offeretisque holocaustum in odorem suavissimum Domino: vitulos de armento tredecim, arietes duos, agnos anniculos immaculatos quattuordecim; 
04O||29||14||46210	et in oblatione eorum similae oleo conspersae tres decimas per vitulos singulos, qui sunt simul vituli tredecim, et duas decimas arieti uno, id est simul arietibus duobus, 
04O||29||15||46220	et decimam unam agnis singulis, qui sunt simul agni quattuordecim; 
04O||29||16||46230	et hircum pro peccato absque holocausto sempiterno et oblatione et libamine eius. 
04O||29||17||46240	In die altero offeretis vitulos de armento duodecim, arietes duos, agnos anniculos immaculatos quattuordecim; 
04O||29||18||46250	oblationemque et libamina singulorum per vitulos et arietes et agnos iuxta numerum eorum rite celebrabitis, 
04O||29||19||46260	et hircum pro peccato absque holocausto sempiterno oblationeque et libamine eorum. 
04O||29||20||46270	Die tertio offeretis vitulos undecim, arietes duos, agnos anniculos imma culatos quattuordecim, 
04O||29||21||46280	oblationem et libamina singulorum per vitulos et arietes et agnos iuxta numerum eorum rite celebrabitis, 
04O||29||22||46290	et hircum pro peccato absque holocausto sempiterno oblationeque et libamine eius. 
04O||29||23||46300	Die quarto offeretis vitulos decem, arietes duos, agnos anniculos immaculatos quattuordecim, 
04O||29||24||46310	oblationem et libamina singulorum per vitulos et arietes et agnos iuxta numerum eorum rite celebrabitis, 
04O||29||25||46320	et hircum pro peccato absque holocausto sempiterno, oblatione eius et libamine. 
04O||29||26||46330	Die quinto offeretis vitulos novem, arietes duos, agnos anniculos immaculatos quattuordecim, 
04O||29||27||46340	oblationem et libamina singulorum per vitulos et arietes et agnos iuxta numerum eorum rite celebrabitis, 
04O||29||28||46350	et hircum pro peccato absque holocausto sempiterno, oblatione eius et libamine. 
04O||29||29||46360	Die sexto offeretis vitulos octo, arietes duos, agnos anniculos immaculatos quattuordecim, 
04O||29||30||46370	oblationem et libamina singulorum per vitulos et arietes et agnos iuxta numerum eorum rite celebrabitis, 
04O||29||31||46380	et hircum pro peccato absque holocausto sempiterno, oblatione eius et libamine. 
04O||29||32||46390	Die septimo offeretis vitulos septem et arietes duos, agnos anniculos immaculatos quattuordecim, 
04O||29||33||46400	oblationem et libamina singulorum per vitulos et arietes et agnos iuxta numerum eorum rite celebrabitis, 
04O||29||34||46410	et hircum pro peccato absque holocausto sempiterno, oblatione eius et libamine. 
04O||29||35||46420	Die octavo erit conventus sollemnis, omne opus servile non facietis 
04O||29||36||46430	offerentes holocaustum in odorem suavissimum Domino: vitulum unum, arietem unum, agnos anniculos immaculatos septem, 
04O||29||37||46440	oblationem et libamina singulorum per vitulum et arietem et agnos iuxta numerum eorum rite celebrabitis, 
04O||29||38||46450	et hircum pro peccato absque holocausto sempiterno, oblatione eius et libamine.
04O||29||39||46460	Haec offeretis Domino in sollemnitatibus vestris, praeter vota et oblationes spontaneas in holocaustis, in oblationibus, in libaminibus et in hostiis pacificis ”.
04O||30||1||46470	Narravitque Moyses filiis Israel omnia, quae ei Dominus imperarat, 
04O||30||2||46480	et locutus est ad principes tribuum filiorum Israel: “ Iste est sermo, quem praecepit Dominus:
04O||30||3||46490	Si quis virorum votum Domino voverit aut se constrinxerit iuramento, non faciet irritum verbum suum, sed omne, quod promisit, implebit.
04O||30||4||46500	Mulier, si quippiam voverit Domino aut se constrinxerit iuramento, quae est in domo patris sui et in aetate adhuc puellari, 
04O||30||5||46510	si cognoverit pater votum, quod pollicita est, aut iuramentum, quo ligavit animam suam, et tacuerit, voti rea erit; quidquid pollicita est aut iuravit, opere complebit. 
04O||30||6||46520	Sin autem, quo die audierit contradixerit pater, et vota et iuramenta eius irrita erunt; et propitius erit ei Dominus, eo quod contradixerit pater.
04O||30||7||46530	Si maritum habuerit et voverit aliquid, aut semel de ore eius verbum egrediens animam eius ligaverit iuramento, 
04O||30||8||46540	quo die audierit vir eius et non contradixerit, voti rea erit reddetque, quodcumque promiserat. 
04O||30||9||46550	Sin autem, quo die audierit contradixerit, irritas facit pollicitationes eius verbaque, quibus obstrinxerat animam suam; et propitius erit ei Dominus.
04O||30||10||46560	Vidua et repudiata, quidquid voverint, reddent.
04O||30||11||46570	Uxor in domo viri cum se voto constrinxerit aut iuramento, 
04O||30||12||46580	si audierit vir et tacuerit nec contradixerit sponsioni, reddet, quodcumque promiserat. 
04O||30||13||46590	Sin autem extemplo contradixerit, non tenebitur promissionis rea, quia maritus contradixit, et Dominus ei propitius erit. 
04O||30||14||46600	Si voverit aut iuramento se constrinxerit, ut per ieiunium affligat animam suam, in arbitrio viri erit, ut faciat sive non faciat. 
04O||30||15||46610	Quod si audiens vir tacuerit et de die in diem distulerit sententiam, quidquid voverat atque promiserat, reddet, quia, quo die audierat, tacuit. 
04O||30||16||46620	Sin autem contradixerit, postquam rescivit, portabit ipse iniquitatem eius ”.
04O||30||17||46630	Istae sunt leges, quas constituit Dominus Moysi inter virum et uxorem, inter patrem et filiam, quae in puellari adhuc aetate manet in parentis domo.
04O||31||1||46640	Locutusque est Dominus ad Moysen dicens: 
04O||31||2||46650	“ Ulciscere filios Israel de Madianitis et sic colligeris ad populum tuum ”. 
04O||31||3||46660	Statimque Moyses: “ Armate, inquit, ex vobis viros ad pugnam, qui possint ultionem Domini expetere de Madianitis. 
04O||31||4||46670	Mille viri de singulis tribubus eligantur ex Israel, qui mittantur ad bellum ”. 
04O||31||5||46680	Dederuntque millenos de singulis tribubus, id est duodecim milia expeditorum ad pugnam, 
04O||31||6||46690	quos misit Moyses cum Phinees filio Eleazari sacerdotis. Vasa quoque sancta et tubas ad clangendum tradidit ei.
04O||31||7||46700	Cumque pugnassent contra Madianitas, sicut praeceperat Dominus Moysi, omnes mares occiderunt 
04O||31||8||46710	et reges eorum Evi et Recem et Sur et Hur et Rebe, quinque principes gentis, Balaam quoque filium Beor interfecerunt gladio; 
04O||31||9||46720	ceperuntque mulieres eorum et parvulos. Omniaque pecora et cunctam supellectilem, quidquid habere potuerant, depopulati sunt: 
04O||31||10||46730	tam urbes quam viculos et castra flamma consumpsit; 
04O||31||11||46740	et tulerunt praedam et universa, quae ceperant, tam ex hominibus quam ex iumentis, 
04O||31||12||46750	et adduxerunt captivos, spolia et praedam ad Moysen et Eleazarum sacerdotem et ad omnem congregationem filiorum Israel ad castra in campestribus Moab iuxta Iordanem contra Iericho.
04O||31||13||46760	Egressi sunt autem Moyses et Eleazar sacerdos et omnes principes synagogae in occursum eorum extra castra. 
04O||31||14||46770	Iratusque Moyses principibus exercitus, tribunis et centurionibus, qui venerant de bello, 
04O||31||15||46780	ait: “ Cur omnes feminas reservastis? 
04O||31||16||46790	Nonne istae sunt, quae deceperunt filios Israel ad suggestionem Balaam et praevaricari vos fecerunt in Dominum super peccato Phegor, unde et percussus est populus Domini? 
04O||31||17||46800	Ergo cunctos interficite parvulos generis masculini et omnes mulieres, quae noverunt viros in coitu, iugulate; 
04O||31||18||46810	puellas autem et omnes feminas virgines reservate vobis. 
04O||31||19||46820	Et vos manete extra castra septem diebus; qui occiderit hominem vel occisum tetigerit, lustrabitur die tertio et septimo, vos et captivi vestri. 
04O||31||20||46830	Et de omni praeda, sive vestimentum fuerit sive aliquid in utensilia praeparatum de caprarum pellibus et pilis et ligno, lustrabitis ”.
04O||31||21||46840	Eleazar quoque sacerdos ad viros exercitus, qui pugnaverant, sic locutus est: “ Hoc est praeceptum legis, quod mandavit Dominus Moysi: 
04O||31||22||46850	Aurum et argentum et aes et ferrum et stannum et plumbum, 
04O||31||23||46860	omne, quod potest transire per flammas, igne purgabitur; quidquid autem ignem non potest sustinere, aqua expiationis sanctificabitur. 
04O||31||24||46870	Et lavabitis vestimenta vestra die septimo, et purificati postea castra intrabitis ”.
04O||31||25||46880	Dixit quoque Dominus ad Moysen: 
04O||31||26||46890	“ Tollite summam eorum, quae capta sunt, ab homine usque ad pecus, tu et Eleazar sacerdos et principes familiarum; 
04O||31||27||46900	dividesque ex aequo praedam inter eos, qui pugnaverunt egressique sunt ad bellum, et inter omnem congregationem. 
04O||31||28||46910	Et separabis partem Domino ab his, qui pugnaverunt et fuerunt in bello, unam animam de quingentis tam ex hominibus quam ex bobus et asinis et ovibus 
04O||31||29||46920	et dabis eam Eleazaro sacerdoti, quia praelibatio Domini sunt. 
04O||31||30||46930	Ex media quoque parte filiorum Israel accipies quinquagesimum caput hominum et boum et asinorum et ovium cunctorum animantium et dabis ea Levitis, qui excubant in custodiis habitaculi Domini ”.
04O||31||31||46940	Feceruntque Moyses et Eleazar sacerdos, sicut praeceperat Dominus. 
04O||31||32||46950	Fuit autem praeda, quae supererat, quam exercitus ceperat, ovium sescenta septuaginta quinque milia, 
04O||31||33||46960	boum septuaginta duo milia, 
04O||31||34||46970	asinorum sexaginta milia et mille, 
04O||31||35||46980	animae hominum sexus feminei, quae non cognoverant viros, triginta duo milia. 
04O||31||36||46990	Dataque est media pars his, qui in proelio fuerant, ovium trecenta triginta septem milia quingentae, 
04O||31||37||47000	e quibus in partem Domini supputatae sunt oves sescentae septuaginta quinque, 
04O||31||38||47010	et de bobus triginta sex milibus, boves septuaginta et duo, 
04O||31||39||47020	de asinis triginta milibus quingentis, asini sexaginta unus, 
04O||31||40||47030	de animabus hominum sedecim milibus, cesserunt in partem Domini triginta duae animae. 
04O||31||41||47040	Tradiditque Moyses tributum praelibationis Domini Eleazaro sacerdoti, sicut fuerat ei imperatum. 
04O||31||42||47050	Ex media vero parte filiorum Israel, quam separaverat a parte eorum, qui in proelio fuerant, 
04O||31||43||47060	de hac media parte, quae contigerat congregationi, id est de ovibus trecentis triginta septem milibus quingentis 
04O||31||44||47070	et de bobus triginta sex milibus 
04O||31||45||47080	et de asinis triginta milibus quingentis 
04O||31||46||47090	et de hominibus sedecim milibus, 
04O||31||47||47100	tulit Moyses quinquagesimum caput et dedit Levitis, qui excubabant in habitaculo Domini, sicut praeceperat Dominus.
04O||31||48||47110	Cumque accessissent principes exercitus ad Moysen, tribuni centurionesque, dixerunt: 
04O||31||49||47120	“ Nos servi tui recensuimus numerum pugnatorum, quos habuimus sub manu nostra, et ne unus quidem defuit. 
04O||31||50||47130	Ob hanc causam offerimus in donariis Domini singuli, quod auri potuimus invenire, periscelidas et armillas, anulos et inaures ac muraenulas, ad placandum pro nobis Dominum ”. 
04O||31||51||47140	Susceperuntque Moyses et Eleazar sacerdos aurum in diversis speciebus; 
04O||31||52||47150	omne aurum, quod elevaverunt Domino, pondo sedecim milia septingentos quinquaginta siclos, a tribunis et centurionibus. 
04O||31||53||47160	Unusquisque enim, quod in praeda rapuerat, suum erat. 
04O||31||54||47170	Et susceptum intulerunt in tabernaculum conventus in monumentum filiorum Israel coram Domino.
04O||32||1||47180	Filii autem Ruben et Gad habebant pecora multa, et erat illis in iumentis infinita substantia. Cumque vidissent Iazer et Galaad aptas animalibus alendis terras, 
04O||32||2||47190	venerunt ad Moysen et ad Eleazarum sacerdotem et principes congregationis atque dixerunt: 
04O||32||3||47200	“ Ataroth et Dibon et Iazer et Nemra, Hesebon et Eleale et Sabam et Nabo et Beon, 
04O||32||4||47210	terra, quam percussit Dominus in conspectu congregationis Israel, regio uberrima est ad pastum animalium, et nos servi tui habemus iumenta plurima ”. 
04O||32||5||47220	Dixeruntque: “ Si invenimus gratiam coram te, detur haec terra famulis tuis in possessionem, nec facias nos transire Iordanem ”.
04O||32||6||47230	Quibus respondit Moyses: “ Numquid fratres vestri ibunt ad pugnam, et vos hic sedebitis? 
04O||32||7||47240	Cur subvertitis mentes filiorum Israel, ne transire audeant in terram, quam eis daturus est Dominus? 
04O||32||8||47250	Nonne ita egerunt patres vestri, quando misi de Cadesbarne ad explorandam terram? 
04O||32||9||47260	Cumque venissent usque ad Nehelescol, lustrata omni regione, subverterunt cor filiorum Israel, ut non intrarent terram, quam eis Dominus dedit. 
04O||32||10||47270	Qui iratus iuravit dicens: 
04O||32||11||47280	"Non videbunt homines isti, qui ascenderunt ex Aegypto, a viginti annis et supra, terram, quam sub iuramento pollicitus sum Abraham, Isaac et Iacob; nam noluerunt sequi me, 
04O||32||12||47290	praeter Chaleb filium Iephonne Cenezaeum et Iosue filium Nun: isti secuti sunt Dominum!". 
04O||32||13||47300	Iratusque Dominus adversum Israel circumduxit eum per desertum quadraginta annis, donec consumeretur universa generatio, quae fecerat malum in conspectu eius. 
04O||32||14||47310	Et ecce, inquit, vos surrexistis pro patribus vestris progenies hominum peccatorum, ut augeretis furorem irae Domini contra Israel. 
04O||32||15||47320	Quod si nolueritis sequi eum, in solitudine iterum populum hunc circumducet, et vos causa eritis necis omnium ”.
04O||32||16||47330	At illi prope accedentes dixerunt: “ Caulas ovium fabricabimus pro iumentis nostris, parvulis quoque nostris urbes; 
04O||32||17||47340	nos autem ipsi armati et accincti pergemus ad proelium ante filios Israel, donec introducamus eos ad loca sua. Parvuli nostri erunt in urbibus muratis propter habitatorum insidias. 
04O||32||18||47350	Non revertemur in domos nostras usque dum possideant filii Israel hereditatem suam; 
04O||32||19||47360	nec quidquam quaeremus trans Iordanem et ultra, quia iam habemus nostram hereditatem in orientali eius plaga ”.
04O||32||20||47370	Quibus Moyses ait: “ Si feceritis quod promittitis, si expediti perrexeritis coram Domino ad pugnam, 
04O||32||21||47380	et omnis vir bellator armatus Iordanem transierit, donec expulerit Dominus inimicos suos ante se, 
04O||32||22||47390	et subiecta ei omni terra redieritis in terram hanc, tunc eritis inculpabiles apud Dominum et apud Israel et obtinebitis terram hanc in hereditatem coram Domino. 
04O||32||23||47400	Sin autem, quod dicitis, non feceritis, nulli dubium est quin peccetis in Dominum; et scitote quoniam peccatum vestrum apprehendet vos. 
04O||32||24||47410	Aedificate ergo urbes parvulis vestris et caulas ovibus et, quod polliciti estis, implete ”.
04O||32||25||47420	Dixeruntque filii Gad et Ruben ad Moysen: “ Servi tui sumus, faciemus, quod iubet dominus noster: 
04O||32||26||47430	parvulos nostros, mulieres, pecora ac iumenta remanebunt ibi in urbibus Galaad; 
04O||32||27||47440	famuli autem tui, omnes expediti pergent coram Domino ad bellum, sicut tu, domine, loqueris ”.
04O||32||28||47450	Praecepit ergo Moyses Eleazaro sacerdoti et Iosue filio Nun et principibus familiarum per tribus filiorum Israel et dixit ad eos: 
04O||32||29||47460	“ Si transierint filii Gad et filii Ruben vobiscum Iordanem omnes armati ad bellum coram Domino, et vobis fuerit terra subiecta, date eis Galaad in possessionem. 
04O||32||30||47470	Sin autem noluerint transire armati vobiscum in terram Chanaan, inter vos habitandi accipiant loca ”. 
04O||32||31||47480	Responderuntque filii Gad et filii Ruben: “ Sicut locutus est Dominus servis suis, ita faciemus. 
04O||32||32||47490	Ipsi armati pergemus coram Domino in terram Chanaan; et possidebimus hereditatem nostram trans Iordanem ”.
04O||32||33||47500	Dedit itaque Moyses filiis Gad et Ruben et dimidiae tribui Manasse filii Ioseph regnum Sehon regis Amorraei et regnum Og regis Basan, terram cum urbibus suis et terminis, urbes terrae per circuitum. 
04O||32||34||47510	Igitur exstruxerunt filii Gad Dibon et Ataroth et Aroer 
04O||32||35||47520	et Atrothsophan et Iazer et Iegbaa 
04O||32||36||47530	et Bethnemra et Betharan, urbes munitas, et caulas pecoribus suis. 
04O||32||37||47540	Filii vero Ruben aedificaverunt Hesebon et Eleale et Cariathaim 
04O||32||38||47550	et Nabo et Baalmeon, versis nominibus, Sabama quoque, imponentes vocabula urbibus, quas exstruxerant. 
04O||32||39||47560	Porro filii Machir filii Manasse perrexerunt in Galaad et ceperunt eam, expulso Amorraeo habitatore eius. 
04O||32||40||47570	Dedit ergo Moyses terram Galaad Machir filio Manasse, qui habitavit in ea. 
04O||32||41||47580	Iair autem filius Manasse abiit et occupavit vicos eius, quos appellavit Havoth Iair (id est villas Iair). 
04O||32||42||47590	Nobe quoque perrexit et apprehendit Canath cum viculis suis vocavitque eam ex nomine suo Nobe.
04O||33||1||47600	Hae sunt mansiones filiorum Israel, qui egressi sunt de Ae gypto per turmas suas in manu Moysi et Aaron, 
04O||33||2||47610	quas descripsit Moyses iuxta castrorum loca, quae Domini iussione mutabant.
04O||33||3||47620	Profecti igitur de Ramesse mense primo, quinta decima die mensis primi, altera die Paschae, filii Israel in manu excelsa, videntibus cunctis Aegyptiis 
04O||33||4||47630	et sepelientibus primogenitos, quos percusserat Dominus, nam et in diis eorum exercuerat ultionem, 
04O||33||5||47640	castrametati sunt in Succoth. 
04O||33||6||47650	Et de Succoth venerunt in Etham, quae est in extremis finibus solitudinis. 
04O||33||7||47660	Inde egressi venerunt contra Phihahiroth, quae respicit Beelsephon, et castrametati sunt ante Magdolum. 
04O||33||8||47670	Profectique de Phihahiroth transierunt per medium mare in solitudinem, et ambulantes tribus diebus per desertum Etham castrametati sunt in Mara. 
04O||33||9||47680	Profectique de Mara venerunt in Elim, ubi erant duodecim fontes aquarum et palmae septuaginta; ibique castrametati sunt. 
04O||33||10||47690	Sed et inde egressi fixerunt tentoria super mare Rubrum. Profectique de mari Rubro 
04O||33||11||47700	castrametati sunt in deserto Sin; 
04O||33||12||47710	unde egressi venerunt in Daphca. 
04O||33||13||47720	Profectique de Daphca castrametati sunt in Alus. 
04O||33||14||47730	Egressique de Alus in Raphidim fixere tentoria, ubi populo defuit aqua ad bibendum; 
04O||33||15||47740	profectique de Raphidim castrametati sunt in deserto Sinai.
04O||33||16||47750	Sed et de solitudine Sinai egressi venerunt ad Cibrottaava; 
04O||33||17||47760	profectique de Cibrottaava castrametati sunt in Aseroth. 
04O||33||18||47770	Et de Aseroth venerunt in Rethma; 
04O||33||19||47780	profectique de Rethma castrametati sunt in Remmonphares. 
04O||33||20||47790	Unde egressi venerunt in Lebna; 
04O||33||21||47800	de Lebna castrametati sunt in Ressa; 
04O||33||22||47810	egressique de Ressa venerunt in Ceelatha, 
04O||33||23||47820	unde profecti castrametati sunt in monte Sepher. 
04O||33||24||47830	Egressi de monte Sepher venerunt in Arada; 
04O||33||25||47840	inde proficiscentes castrametati sunt in Maceloth; 
04O||33||26||47850	profectique de Maceloth venerunt in Thahath; 
04O||33||27||47860	de Thahath castrametati sunt in Thare. 
04O||33||28||47870	Unde egressi fixere tentoria in Methca 
04O||33||29||47880	et de Methca castrametati sunt in Hesmona; 
04O||33||30||47890	profectique de Hesmona venerunt in Moseroth. 
04O||33||31||47900	Et de Moseroth castrametati sunt in Beneiacan; 
04O||33||32||47910	profectique de Beneiacan venerunt in montem Gadgad; 
04O||33||33||47920	unde profecti castrametati sunt in Ietebatha. 
04O||33||34||47930	Et de Ietebatha venerunt in Ebrona; 
04O||33||35||47940	egressique de Ebrona castrametati sunt in Asiongaber. 
04O||33||36||47950	Inde profecti venerunt in desertum Sin, hoc est Cades.
04O||33||37||47960	Egressique de Cades castrametati sunt in monte Hor in extremis finibus terrae Edom. 
04O||33||38||47970	Ascenditque Aaron sacerdos in montem Hor, iubente Domino, et ibi mortuus est anno quadragesimo egressionis filiorum Israel ex Aegypto, mense quinto, prima die mensis, 
04O||33||39||47980	cum esset annorum centum viginti trium.
04O||33||40||47990	Audivitque Chananaeus rex Arad, qui habitabat in Nageb, in terra Chanaan, venisse filios Israel. 
04O||33||41||48000	Et profecti de monte Hor castrametati sunt in Salmona; 
04O||33||42||48010	unde egressi venerunt in Phinon. 
04O||33||43||48020	Profectique de Phinon castrametati sunt in Oboth; 
04O||33||44||48030	et de Oboth venerunt in Ieabarim, quae est in finibus Moabitarum. 
04O||33||45||48040	Profectique de Ieabarim fixere tentoria in Dibongad; 
04O||33||46||48050	unde egressi castrametati sunt in Elmondeblathaim. 
04O||33||47||48060	Egressique de Elmondeblathaim venerunt ad montes Abarim contra Nabo. 
04O||33||48||48070	Profectique de montibus Abarim transierunt ad campestria Moab supra Iordanem contra Iericho; 
04O||33||49||48080	ibique castrametati sunt de Bethiesimoth usque ad Abelsettim in campestribus Moab.
04O||33||50||48090	Ubi locutus est Dominus ad Moysen: 
04O||33||51||48100	“ Praecipe filiis Israel et dic ad eos: Quando transieritis Iordanem intrantes terram Chanaan, 
04O||33||52||48110	disperdite cunctos habitatores terrae ante vos, confringite omnes imagines eorum et omnes statuas comminuite atque omnia excelsa vastate. 
04O||33||53||48120	Possidebitis terram et habitabitis in ea. Ego enim dedi vobis illam in possessionem, 
04O||33||54||48130	quam dividetis inter tribus vestras. Maiori dabitis latiorem et minori angustiorem; singulis, ut sors ceciderit, ita tribuetur hereditas; per tribus et familias possessio dividetur. 
04O||33||55||48140	Sin autem nolueritis expellere habitatores terrae, qui remanserint, erunt vobis quasi spinae in oculis vestris et sudes in lateribus, et adversabuntur vobis in terra habitationis vestrae; 
04O||33||56||48150	et, quidquid illis cogitaveram facere, vobis faciam ”.
04O||34||1||48160	Locutusque est Dominus ad Moysen dicens: 
04O||34||2||48170	“ Praecipe fi liis Israel et dices ad eos: Cum ingressi fueritis terram hanc Chanaan, et in possessionem vobis sorte ceciderit, his finibus terminabitur.
04O||34||3||48180	Pars meridiana incipiet a solitudine Sin, quae est iuxta Edom, et habebit terminos contra orientem mare Salsissimum. 
04O||34||4||48190	Qui circuibunt australem plagam per ascensum Acrabbim (id est Scorpionum), ita ut transeant in Sin et perveniant ad meridiem Cadesbarne, unde egredientur ad Asaraddar et tendent usque ad Asemona. 
04O||34||5||48200	Ibitque per gyrum terminus ab Asemona usque ad torrentem Aegypti, et maris Magni litore finietur.
04O||34||6||48210	Plaga autem occidentalis a mari Magno incipiet et ipso fine claudetur.
04O||34||7||48220	Porro ad septentrionalem plagam a mari Magno termini incipient pervenientes usque ad montem Hor, 
04O||34||8||48230	a quo venient in introitum Emath usque ad terminos Sedada. 
04O||34||9||48240	Ibuntque confinia usque ad Zephrona et Asarenon. Hi erunt termini in parte aquilonis.
04O||34||10||48250	Inde metabuntur fines contra orientalem plagam de Asarenon usque Sephama; 
04O||34||11||48260	et de Sephama descendent termini in Rebla ad orientem Ain; inde descendent et pervenient ad latus maris Chenereth in oriente 
04O||34||12||48270	et tendent usque ad Iordanem, et ad ultimum Salsissimo claudentur mari. Hanc habebitis terram per fines suos in circuitu ”.
04O||34||13||48280	Praecepitque Moyses filiis Israel dicens: “ Haec erit terra, quam possidebitis sorte et quam iussit Dominus dari novem tribubus et dimidiae tribui. 
04O||34||14||48290	Tribus enim filiorum Ruben per familias suas et tribus filiorum Gad iuxta cognationum numerum media quoque tribus Manasse, 
04O||34||15||48300	id est duae semis tribus, acceperunt partem suam trans Iordanem contra Iericho ad orientalem plagam ”.
04O||34||16||48310	Et ait Dominus ad Moysen: 
04O||34||17||48320	“ Haec sunt nomina virorum, qui terram vobis divident: Eleazar sacerdos et Iosue filius Nun 
04O||34||18||48330	et singuli principes de tribubus singulis, 
04O||34||19||48340	quorum ista sunt vocabula: de tribu Iudae Chaleb filius Iephonne; 
04O||34||20||48350	de tribu Simeon Samuel filius Ammiud; 
04O||34||21||48360	de tribu Beniamin Elidad filius Chaselon; 
04O||34||22||48370	de tribu filiorum Dan Bocci filius Iogli. 
04O||34||23||48380	Filiorum Ioseph: de tribu Manasse Hanniel filius Ephod, 
04O||34||24||48390	de tribu Ephraim Camuel filius Sephtan. 
04O||34||25||48400	De tribu Zabulon Elisaphan filius Pharnach; 
04O||34||26||48410	de tribu Issachar dux Phaltiel filius Ozan; 
04O||34||27||48420	de tribu Aser Ahiud filius Salomi; 
04O||34||28||48430	de tribu Nephthali Phedael filius Ammiud ”.
04O||34||29||48440	Hi sunt, quibus praecepit Dominus, ut dividerent filiis Israel terram Chanaan.
04O||35||1||48450	Haec quoque locutus est Do minus ad Moysen in campe stribus Moab supra Iordanem contra Iericho: 
04O||35||2||48460	“ Praecipe filiis Israel, ut dent Levitis de possessionibus suis urbes ad habitandum et suburbana earum per circuitum, 
04O||35||3||48470	ut ipsi in oppidis maneant, et suburbana sint pecoribus ac substantiae et omnibus animalibus eorum; 
04O||35||4||48480	quae a muris civitatum forinsecus per circuitum mille cubitos spatio tendentur. 
04O||35||5||48490	Et mensurabitis extra civitatem contra orientem duo milia cubitorum, et contra meridiem similiter duo milia, ad mare quoque, quod respicit ad occidentem, eadem mensura erit, et septentrionalis plaga aequali termino finietur; eruntque urbes in medio et foris suburbana.
04O||35||6||48500	De ipsis autem oppidis, quae Levitis dabitis, sex erunt in fugitivorum auxilia separata, ut fugiat ad ea, qui nesciens fuderit sanguinem; et, exceptis his, alia quadraginta duo oppida dabitis, 
04O||35||7||48510	id est simul quadraginta octo cum suburbanis suis. 
04O||35||8||48520	Ipsaeque urbes, quas dabitis de possessionibus filiorum Israel, ab his, qui plus habent, plures auferetis, et, qui minus, pauciores; singuli iuxta mensuram hereditatis suae dabunt oppida Levitis ”.
04O||35||9||48530	Ait Dominus ad Moysen: 
04O||35||10||48540	“ Loquere filiis Israel et dices ad eos: Quando transgressi fueritis Iordanem in terram Chanaan, 
04O||35||11||48550	eligetis urbes, quae esse debeant in praesidia fugitivorum, qui nolentes sanguinem fuderint; 
04O||35||12||48560	erunt vobis urbes refugii contra ultorem, et occisor non morietur, donec stet in conspectu congregationis, et causa illius iudicetur. 
04O||35||13||48570	De ipsis autem sex urbibus, quae ad fugitivorum subsidia separantur, 
04O||35||14||48580	tres erunt trans Iordanem et tres in terra Chanaan, 
04O||35||15||48590	tam filiis Israel quam advenis atque peregrinis, ut confugiat ad eas sex, qui nolens sanguinem fuderit.
04O||35||16||48600	Si quis ferro percusserit, et mortuus fuerit, qui percussus est, reus erit homicidii et ipse morietur. 
04O||35||17||48610	Si lapidem mortiferum iecerit, et ictus occiderit, similiter punietur. 
04O||35||18||48620	Si ligno mortifero percusserit eum et interfecerit, homicida est; ipse morte punietur. 
04O||35||19||48630	Ultor sanguinis homicidam interficiet: statim ut apprehenderit eum, interficiet. 
04O||35||20||48640	Si per odium quis hominem impulerit vel iecerit quippiam in eum per insidias 
04O||35||21||48650	aut, cum esset inimicus, manu percusserit, et ille mortuus fuerit, percussor homicidii reus erit: ultor sanguinis statim ut invenerit eum, iugulabit.
04O||35||22||48660	Quod si fortuitu et absque odio eum percusserit vel quidpiam in eum iecerit absque insidiis, 
04O||35||23||48670	vel quemlibet lapidem mortiferum in eum devolverit, cum eum non vidisset, et ille mortuus est, quamvis eum non oderit nec quaesierit ei malum, 
04O||35||24||48680	iudicabit congregatio inter percussorem et ultorem sanguinis secundum has regulas 
04O||35||25||48690	et liberabit occisorem de manu ultoris sanguinis et reducet in civitatem refugii, ad quam confugerat, manebitque ibi, donec sacerdos magnus, qui oleo sancto unctus est, moriatur. 
04O||35||26||48700	Si interfector extra fines civitatis refugii, in quam confugerat, exierit, 
04O||35||27||48710	et invenerit eum ultor sanguinis ibi et interfecerit, absque noxa erit, qui eum occiderit; 
04O||35||28||48720	debuerat enim profugus usque ad mortem pontificis in civitate refugii residere. Postquam autem ille obierit, homicida revertetur in terram suam. 
04O||35||29||48730	Haec erunt vobis in legitima iudicii pro generationibus vestris, in cunctis habitationibus vestris.
04O||35||30||48740	Homicida sub testibus occidetur; ad unius testimonium nullus ad mortem condemnabitur. 
04O||35||31||48750	Non accipietis pretium pro eo, qui reus est sanguinis, sed morietur. 
04O||35||32||48760	Neque accipietis pretium, ut fugiat in civitatem refugii sui, ut revertatur et habitet in terra ante mortem sacerdotis. 
04O||35||33||48770	Non polluetis terram habitationis vestrae, quia sanguis polluit terram, nec aliter expiari potest nisi per eius sanguinem, qui alterius sanguinem fuderit. 
04O||35||34||48780	Non maculabitis terram habitationis vestrae, me commorante vobiscum. Ego enim sum Dominus, qui habito inter filios Israel ”.
04O||36||1||48790	Accesserunt autem et princi pes familiarum tribus filio rum Galaad filii Machir filii Manasse de stirpe filiorum Ioseph; locutique sunt Moysi coram principibus familiarum Israel 
04O||36||2||48800	atque dixerunt: “ Tibi domino nostro praecepit Dominus, ut terram sorte divideres filiis Israel et ut filiabus Salphaad fratris nostri dares hereditatem debitam patri; 
04O||36||3||48810	quas si alterius tribus homines uxores acceperint, sequetur possessio sua, et translata ad aliam tribum de nostra hereditate minuetur. 
04O||36||4||48820	Atque ita fiet, ut cum iobeleus advenerit, addetur possessio earum possessioni tribus, ad quam pertinent, et a possessione tribus patrum nostrorum auferetur ”.
04O||36||5||48830	Respondit Moyses filiis Israel et, Domino praecipiente, ait: “ Recte tribus filiorum Ioseph locuta est, 
04O||36||6||48840	et haec lex super filiabus Salphaad a Domino promulgata est: Nubant, quibus volunt, tantum ut suae tribus hominibus, 
04O||36||7||48850	ne commisceatur possessio filiorum Israel de tribu in tribum; filii Israel adhaerebunt possessioni tribus patrum suorum, 
04O||36||8||48860	et cunctae filiae heredes e filiis Israel maritos e cognatione tribus patrum suorum accipient, ut hereditas permaneat in familiis, 
04O||36||9||48870	nec commisceatur possessio de tribu in tribum alteram, sed filii Israel adhaerebunt possessioni tribuum suarum ”.
04O||36||10||48880	Sicut mandavit Dominus Moysi, sic fecerunt filiae Salphaad 
04O||36||11||48890	et nupserunt Maala et Thersa et Hegla et Melcha et Noa filiis patruorum suorum 
04O||36||12||48900	de familiis Manasse, qui fuit filius Ioseph; et possessio, quae illis fuerat attributa, mansit in tribu et familia patris earum.
04O||36||13||48910	Haec sunt mandata atque iudicia, quae mandavit Dominus per manum Moysi ad filios Israel in campestribus Moab supra Iordanem contra Iericho.
05O||1||1||48920	Haec sunt verba, quae locutus est Moyses ad omnem Israel trans Iordanem in solitudine, in Araba contra Suph, inter Pharan et Thophel et Laban et Aseroth et Dizahab. 
05O||1||2||48930	Undecim dies de Horeb per viam montis Seir usque Cadesbarne. 
05O||1||3||48940	Quadragesimo anno, undecimo mense, prima die mensis locutus est Moyses ad filios Israel omnia, quae praeceperat illi Dominus ut diceret eis. 
05O||1||4||48950	Postquam percussit Sehon regem Amorraeorum, qui habitavit in Hesebon, et Og regem Basan, qui mansit in Astharoth et in Edrai, 
05O||1||5||48960	trans Iordanem in terra Moab coepitque Moyses explanare legem hanc et dicere: 
05O||1||6||48970	“ Dominus Deus noster locutus est ad nos in Horeb dicens: “Sufficit vobis quod in hoc monte mansistis; 
05O||1||7||48980	convertimini et proficiscimini et venite ad montem Amorraeorum et ad omnes vicinos eius: in Araba atque montanis et in Sephela et in Nageb et iuxta litus maris, in terram Chananaeorum et in Libanum usque ad flumen magnum Euphraten. 
05O||1||8||48990	En, inquit, tradidi vobis terram: ingredimini et possidete eam, super qua iuravit Dominus patribus vestris, Abraham, Isaac et Iacob, ut daret illam eis et semini eorum post eos”.
05O||1||9||49000	Dixique vobis illo in tempore: Non possum solus sustinere vos; 
05O||1||10||49010	Dominus Deus vester multiplicavit vos, et estis hodie sicut stellae caeli plurimi. 
05O||1||11||49020	Dominus, Deus patrum vestrorum, addat ad hunc numerum multa milia et benedicat vobis, sicut locutus est vobis. 
05O||1||12||49030	Non valeo solus vestra negotia sustinere et pondus ac iurgia; 
05O||1||13||49040	date vobis viros sapientes et gnaros, et quorum conversatio sit probata in tribubus vestris, ut ponam eos vobis principes. 
05O||1||14||49050	Tunc respondistis mihi: “Bona res est, quam vis facere”. 
05O||1||15||49060	Tulique principes de tribubus vestris viros sapientes et probatos et constitui eos principes super vos: tribunos et centuriones et quinquagenarios ac decanos et praefectos operum pro tribubus vestris. 
05O||1||16||49070	Praecepique iudicibus vestris in tempore illo: Audite causam fratrum vestrorum et, quod iustum est, iudicate, sive civis sit ille sive peregrinus. 
05O||1||17||49080	Non accipietis personam in iudicio; ita parvum audietis ut magnum nec timebitis cuiusquam personam, quia Dei iudicium est. Quod si difficile vobis aliquid visum fuerit, referte ad me, et ego audiam.
05O||1||18||49090	Praecepique vobis in tempore illo omnia, quae facere deberetis.
05O||1||19||49100	Profecti autem de Horeb transivimus per totam illam eremum maximam et terribilem, quam vidistis, per viam montis Amorraei, sicut praeceperat Dominus Deus noster nobis. Cumque venissemus in Cadesbarne, 
05O||1||20||49110	dixi vobis: Venistis ad montem Amorraei, quem Dominus Deus noster daturus est nobis. 
05O||1||21||49120	Vide terram, quam Dominus Deus tuus dat tibi: ascende et posside eam, sicut locutus est tibi Dominus, Deus patrum tuorum; noli metuere nec quidquam paveas.
05O||1||22||49130	Et accessistis ad me vos omnes atque dixistis: “Mittamus viros ante nos, qui considerent terram et renuntient de itinere, per quod debeamus ascendere, et de civitatibus, ad quas pergere”. 
05O||1||23||49140	Cumque mihi sermo placuisset, misi ex vobis duodecim viros singulos de tribubus suis. 
05O||1||24||49150	Qui cum perrexissent et ascendissent in montana, venerunt usque ad Nehelescol et, considerata terra, 
05O||1||25||49160	sumentes de fructibus eius attulerunt ad nos atque dixerunt: “Bona est terra, quam Dominus Deus noster daturus est nobis”. 
05O||1||26||49170	Et noluistis ascendere, sed increduli ad sermonem Domini Dei vestri 
05O||1||27||49180	murmurastis in tabernaculis vestris atque dixistis: “Odit nos Dominus et idcirco eduxit nos de terra Aegypti, ut traderet nos in manu Amorraei atque deleret. 
05O||1||28||49190	Quo ascendemus? Fratres nostri terruerunt cor nostrum dicentes: Maxima multitudo est et nobis in statura procerior; urbes magnae et ad caelum usque munitae; etiam filios Enacim vidimus ibi”.
05O||1||29||49200	Et dixi vobis: Nolite metuere nec timeatis eos. 
05O||1||30||49210	Dominus Deus, qui ductor est vester, ipse pro vobis pugnabit, sicut fecit in Aegypto, vobis videntibus. 
05O||1||31||49220	Et in solitudine — ipse vidisti — portavit te Dominus Deus tuus, ut solet homo gestare parvulum filium suum, in omni via, per quam ambulastis, donec veniretis ad locum istum. 
05O||1||32||49230	Et nec sic quidem credidistis Domino Deo vestro, 
05O||1||33||49240	qui praecessit vos in via, et metatus est locum, in quo tentoria figere deberetis, nocte ostendens vobis iter per ignem et die per columnam nubis.
05O||1||34||49250	Cumque audisset Dominus vocem sermonum vestrorum, iratus iuravit et ait: 
05O||1||35||49260	“Non videbit quispiam de viris generationis huius pessimae terram bonam, quam sub iuramento pollicitus sum patribus vestris, 
05O||1||36||49270	praeter Chaleb filium Iephonne: ipse enim videbit eam, et ipsi dabo terram, quam calcavit, et filiis eius, quia adimplevit ut sequeretur Dominum”. 
05O||1||37||49280	Mihi quoque iratus Dominus propter vos dixit: “Nec tu ingredieris illuc; 
05O||1||38||49290	sed Iosue filius Nun minister tuus ipse intrabit illuc. Hunc robora, et ipse terram sorte dividat Israeli. 
05O||1||39||49300	Parvuli vestri, de quibus dixistis quod captivi ducerentur, et filii, qui hodie boni ac mali ignorant distantiam, ipsi ingredientur; et ipsis dabo terram, et possidebunt eam. 
05O||1||40||49310	Vos autem revertimini et abite in solitudinem per viam maris Rubri”.
05O||1||41||49320	Et respondistis mihi: “Peccavimus Domino; nos ascendemus atque pugnabimus, sicut praecepit nobis Dominus Deus noster”. Cumque instructi armis pergeretis in montem, 
05O||1||42||49330	ait mihi Dominus: “Dic ad eos: Nolite ascendere neque pugnetis, non enim sum vobiscum, ne cadatis coram inimicis vestris”. 
05O||1||43||49340	Locutus sum, et non audistis, sed adversantes imperio Domini et tumentes superbia ascendistis in montem. 
05O||1||44||49350	Itaque egressus Amorraeus, qui habitat in monte illo, obviam vobis, persecutus est vos, sicut solent apes persequi, et cecidit vos de Seir usque Horma. 
05O||1||45||49360	Cumque reversi ploraretis coram Domino, non audivit vos nec voci vestrae voluit acquiescere. 
05O||1||46||49370	Sedistis ergo in Cades multo illo tempore, dum ibi mansistis.
05O||2||1||49380	Profectique inde venimus in solitudinem per viam maris Ru bri, sicut mihi dixerat Dominus; et circuivimus montem Seir longo tempore. 
05O||2||2||49390	Dixitque Dominus ad me: 
05O||2||3||49400	“Sufficit vobis circuire montem istum; ite contra aquilonem. 
05O||2||4||49410	Et populo praecipe dicens: Transibitis per terminos fratrum vestrorum filiorum Esau, qui habitant in Seir, et timebunt vos. 
05O||2||5||49420	Cavete ergo diligenter, ne moveamini contra eos; neque enim dabo vobis de terra eorum, quantum potest unius pedis calcare vestigium, quia in possessionem Esau dedi montem Seir. 
05O||2||6||49430	Cibos emetis ab eis pecunia et comedetis; etiam aquam emptam haurietis et bibetis. 
05O||2||7||49440	Dominus Deus tuus benedixit tibi in omni opere manuum tuarum; novit iter tuum, quomodo transieris solitudinem hanc magnam per quadraginta annos habitans tecum Dominus Deus tuus, et nihil tibi defuit”.
05O||2||8||49450	Cumque transissemus fratres nostros filios Esau, qui habitabant in Seir, per viam Arabae de Ailath et de Asiongaber, vertimus nos et venimus per iter, quod ducit in desertum Moab. 
05O||2||9||49460	Dixitque Dominus ad me: “Non pugnes contra Moabitas nec ineas adversus eos proelium; non enim dabo tibi quidquam de terra eorum, quia filiis Lot tradidi Ar in possessionem. 
05O||2||10||49470	— Emim primi fuerunt habitatores eius, populus magnus et multus et tam excelsus ut Enacim; 
05O||2||11||49480	ipsi quoque Raphaim reputabantur sicut Enacim; denique Moabitae appellant eos Emim. 
05O||2||12||49490	In Seir autem prius habitaverunt Horim; quibus expulsis atque deletis, habitaverunt filii Esau pro eis, sicut fecit Israel in terra possessionis suae, quam dedit eis Dominus C. 
05O||2||13||49500	Surgite ergo et transite torrentem Zared”. Et transivimus torrentem Zared.
05O||2||14||49510	Tempus autem, quo ambulavimus de Cadesbarne usque ad transitum torrentis Zared, triginta octo annorum fuit, donec consumeretur omnis generatio hominum bellatorum de castris, sicut iuraverat eis Dominus, 
05O||2||15||49520	cuius manus fuit adversum eos, ut interirent de castrorum medio.
05O||2||16||49530	Postquam autem universi ceciderunt pugnatores de medio populi, 
05O||2||17||49540	locutus est Dominus ad me dicens: 
05O||2||18||49550	“Tu transibis hodie terminos Moab, urbem nomine Ar; 
05O||2||19||49560	et accedens in vicina filiorum Ammon, cave, ne pugnes contra eos nec movearis ad proelium; non enim dabo tibi de terra filiorum Ammon, quia filiis Lot dedi eam in possessionem. 
05O||2||20||49570	— Terra Raphaim reputata est et ipsa olim habitaverunt Raphaim in ea, quos Ammonitae vocant Zomzommim, 
05O||2||21||49580	populus magnus et multus et procerae longitudinis sicut Enacim, quos delevit Dominus a facie eorum et fecit illos habitare pro eis, 
05O||2||22||49590	sicut fecerat filiis Esau, qui habitant in Seir, delens Horim et terram eorum illis tradens, quam possident usque in praesens. 
05O||2||23||49600	Hevaeos quoque, qui habitabant in villis usque Gazam, Caphtorim, qui egressi de Caphtor deleverunt eos et habitaverunt pro illis C. 
05O||2||24||49610	Surgite! Proficiscimini et transite torrentem Arnon: ecce tradidi in manu tua Sehon regem Hesebon Amorraeum; et terram eius incipe possidere et committe adversus eum proelium. 
05O||2||25||49620	Hodie incipiam mittere terrorem atque formidinem tuam in populos, qui habitant sub omni caelo, ut, audito nomine tuo, paveant et contremiscant coram te”.
05O||2||26||49630	Misi ergo nuntios de solitudine Cademoth ad Sehon regem Hesebon verbis pacificis dicens: 
05O||2||27||49640	Transibo per terram tuam, publica gradiar via, non declinabo neque ad dexteram neque ad sinistram; 
05O||2||28||49650	alimenta pretio vende mihi, ut vescar, aquam pecunia tribue mihi, et sic bibam; tantum est ut mihi concedas transitum, 
05O||2||29||49660	sicut fecerunt mihi filii Esau, qui habitant in Seir, et Moabitae, qui morantur in Ar, donec veniam ad Iordanem et transeam in terram, quam Dominus Deus noster daturus est nobis.
05O||2||30||49670	Noluitque Sehon rex Hesebon dare nobis transitum, quia induraverat Dominus Deus tuus spiritum eius et obfirmaverat cor illius, ut traderetur in manus tuas, sicut est in praesenti die. 
05O||2||31||49680	Dixitque Dominus ad me: “Ecce coepi tradere tibi Sehon et terram eius. Incipe possidere eam!”.
05O||2||32||49690	Egressusque est Sehon obviam nobis cum omni populo suo ad proelium in Iasa, 
05O||2||33||49700	et tradidit eum Dominus Deus noster nobis; percussimusque eum cum filiis suis et omni populo suo. 
05O||2||34||49710	Cunctasque urbes eius in tempore illo cepimus et percussimus anathemate singulas civitates cum viris ac mulieribus et parvulis; neminem reliquimus in eis superstitem, 
05O||2||35||49720	absque iumentis, quae in partem venere praedantium, et spoliis urbium, quas cepimus. 
05O||2||36||49730	Ab Aroer, quae est super ripam torrentis Arnon, et oppido, quod in valle situm est, usque Galaad non fuit civitas, quae nostras effugeret manus: omnia tradidit Dominus Deus noster nobis, 
05O||2||37||49740	absque terra filiorum Ammon, ad quam non accessisti, cunctis, quae adiacent torrenti Iaboc, et urbibus montanis universisque locis, a quibus nos prohibuit Dominus Deus noster.
05O||3||1||49750	Itaque conversi ascendimus per iter Basan; egressusque est Og rex Basan in occursum nobis cum omni populo suo ad bellandum in Edrai. 
05O||3||2||49760	Dixitque Dominus ad me: “Ne timeas eum, quia in manu tua tradidi eum cum omni populo ac terra sua; faciesque ei, sicut fecisti Sehon regi Amorraeorum, qui habitavit in Hesebon”. 
05O||3||3||49770	Tradidit ergo Dominus Deus noster in manibus nostris etiam Og regem Basan et universum populum eius; percussimusque eos usque ad internecionem. 
05O||3||4||49780	Et cepimus cunctas civitates eius in illo tempore. Non fuit oppidum, quod nos effugeret: sexaginta urbes, omnem regionem Argob, regnum Og in Basan. 
05O||3||5||49790	Cunctae urbes erant munitae muris altissimis portisque et vectibus, absque oppidis innumeris, quae non habebant muros. 
05O||3||6||49800	Et percussimus eos anathemate, sicut feceramus Sehon regi Hesebon, disperdentes omnem civitatem virosque ac mulieres et parvulos; 
05O||3||7||49810	iumenta autem et spolia urbium diripuimus.
05O||3||8||49820	Tulimusque illo in tempore terram de manu duorum regum Amorraeorum, qui erant trans Iordanem, a torrente Arnon usque ad montem Hermon 
05O||3||9||49830	— Sidonii vocant Hermon Sarion et Amorraei Sanir — 
05O||3||10||49840	omnes civitates, quae sitae sunt in planitie, et universam terram Galaad et Basan usque Salcha et Edrai, civitates regni Og in Basan. 
05O||3||11||49850	— Solus quippe Og rex Basan remanserat de residuis Raphaim. Monstratur lectus eius ferreus. Nonne est in Rabba filiorum Ammon? Novem cubitos habet longitudinis et quattuor latitudinis ad mensuram cubiti virilis manus C.
05O||3||12||49860	Terramque hanc possedimus in tempore illo ab Aroer, quae est super ripam torrentis Arnon, usque ad mediam partem montis Galaad; et civitates illius dedi Ruben et Gad. 
05O||3||13||49870	Reliquam autem partem Galaad et omnem Basan, regnum Og, tradidi mediae tribui Manasse, omnem regionem Argob. Cuncta Basan vocatur terra Raphaim. 
05O||3||14||49880	Iair filius Manasse possedit omnem regionem Argob usque ad terminos Gesuri et Maachathi; vocavitque ea ex nomine suo Basan Havoth Iair (id est villas Iair) usque in praesentem diem. 
05O||3||15||49890	Machir quoque dedi Galaad. 
05O||3||16||49900	Et tribubus Ruben et Gad dedi de terra Galaad usque ad torrentem Arnon, medium torrentis et confinium usque ad torrentem Iaboc, qui est terminus filiorum Ammon; 
05O||3||17||49910	et Arabam atque Iordanem et terminos a Chenereth usque ad mare Arabae, quod est mare Salis, ad radices montis Phasga contra orientem.
05O||3||18||49920	Praecepique vobis in tempore illo dicens: Dominus Deus vester dedit vobis terram hanc in hereditatem; expediti praecedite fratres vestros filios Israel, omnes viri robusti, 
05O||3||19||49930	absque uxoribus et parvulis ac iumentis. Novi enim quod plura habeatis pecora, et in urbibus remanere debebunt, quas tradidi vobis, 
05O||3||20||49940	donec requiem tribuat Dominus fratribus vestris, sicut vobis tribuit, et possideant etiam ipsi terram, quam Dominus Deus vester daturus est eis trans Iordanem; tunc revertetur unusquisque in possessionem suam, quam dedi vobis.
05O||3||21||49950	Iosue quoque in tempore illo praecepi dicens: Oculi tui viderunt, quae fecit Dominus Deus vester duobus his regibus; sic faciet omnibus regnis, ad quae transiturus es. 
05O||3||22||49960	Ne timeas eos: Dominus enim Deus vester pugnabit pro vobis.
05O||3||23||49970	Precatusque sum Dominum in tempore illo dicens: 
05O||3||24||49980	Domine Deus, tu coepisti ostendere servo tuo magnitudinem tuam manumque fortissimam; neque enim est alius Deus vel in caelo vel in terra, qui possit facere opera tua et comparari fortitudini tuae. 
05O||3||25||49990	Transeam igitur et videam terram hanc optimam trans Iordanem et montem istum egregium et Libanum. 
05O||3||26||50000	Iratusque est Dominus mihi propter vos nec exaudivit me, sed dixit mihi: “Sufficit tibi; nequaquam ultra loquaris de hac re ad me. 
05O||3||27||50010	Ascende cacumen Phasgae et oculos tuos circumfer ad occidentem et aquilonem austrumque et orientem et aspice; nec enim transibis Iordanem istum. 
05O||3||28||50020	Praecipe Iosue et corrobora eum atque conforta, quia ipse praecedet populum istum et dividet eis terram, quam visurus es”.
05O||3||29||50030	Mansimusque in valle contra Bethphegor.
05O||4||1||50040	Et nunc, Israel, audi praecepta et iudicia, quae ego doceo vos, ut facientes ea vivatis et ingredientes possideatis terram, quam Dominus, Deus patrum vestrorum, daturus est vobis. 
05O||4||2||50050	Non addetis ad verbum, quod vobis loquor, neque auferetis ex eo; custodite mandata Domini Dei vestri, quae ego praecipio vobis. 
05O||4||3||50060	Oculi vestri viderunt omnia, quae fecit Dominus contra Baalphegor, quomodo contriverit omnes cultores eius de medio vestri; 
05O||4||4||50070	vos autem, qui adhaeretis Domino Deo vestro, vivitis universi usque in praesentem diem. 
05O||4||5||50080	En docui vos praecepta atque iudicia, sicut mandavit mihi Dominus Deus meus, ut faceretis ea in terra, quam possessuri estis, 
05O||4||6||50090	et observaretis et impleretis opere. Haec est enim vestra sapientia et intellectus coram populis, ut audientes universa praecepta haec dicant: “En populus sapiens et intellegens, gens magna haec!”. 
05O||4||7||50100	Quae est enim alia natio tam grandis, quae habeat deos appropinquantes sibi, sicut Dominus Deus noster adest cunctis obsecrationibus nostris? 
05O||4||8||50110	Et quae est alia gens sic inclita, ut habeat praecepta iustaque iudicia, sicut est universa lex haec, quam ego proponam hodie ante oculos vestros?
05O||4||9||50120	Custodi igitur temetipsum et animam tuam sollicite, ne obliviscaris verborum, quae viderunt oculi tui, et ne excidant de corde tuo cunctis diebus vitae tuae. Docebis ea filios ac nepotes tuos 
05O||4||10||50130	die, in quo stetisti coram Domino Deo tuo in Horeb, quando Dominus locutus est mihi: “Congrega ad me populum, ut audiant sermones meos et discant timere me omni tempore, quo vivunt in terra, doceantque filios suos”. 
05O||4||11||50140	Et accessistis et stetistis ad radices montis, qui ardebat usque ad caelum, erantque in eo tenebrae, nubes et caligo. 
05O||4||12||50150	Locutusque est Dominus ad vos de medio ignis; vocem verborum audistis et formam penitus non vidistis. 
05O||4||13||50160	Et ostendit vobis pactum suum, quod praecepit, ut faceretis, et decem verba, quae scripsit in duabus tabulis lapideis. 
05O||4||14||50170	Mihique mandavit in illo tempore, ut docerem vos praecepta et iudicia, quae facere deberetis in terra, quam possessuri estis.
05O||4||15||50180	Custodite igitur sollicite animas vestras. Non vidistis aliquam similitudinem in die, qua locutus est vobis Dominus in Horeb de medio ignis; 
05O||4||16||50190	ne forte corrupti faciatis vobis sculptam similitudinem, imaginem masculi vel feminae, 
05O||4||17||50200	similitudinem omnium iumentorum, quae sunt super terram, vel avium sub caelo volantium 
05O||4||18||50210	atque reptilium, quae moventur in terra, sive piscium, qui sub terra morantur in aquis; 
05O||4||19||50220	et ne forte oculis elevatis ad caelum videas solem et lunam et astra, omnem exercitum caeli, et errore deceptus adores ea et colas, quae attribuit Dominus Deus tuus cunctis gentibus, quae sub caelo sunt. 
05O||4||20||50230	Vos autem tulit Dominus et eduxit de fornace ferrea Aegypti, ut haberet populum hereditarium, sicut est in praesenti die.
05O||4||21||50240	Iratusque est Dominus contra me propter sermones vestros et iuravit, ut non transirem Iordanem nec ingrederer terram optimam, quam Dominus Deus tuus daturus est tibi in haereditatem. 
05O||4||22||50250	Ecce morior in hac humo, non transibo Iordanem; vos transibitis et possidebitis terram egregiam hanc. 
05O||4||23||50260	Cavete, ne quando obliviscamini pacti Domini Dei vestri, quod pepigit vobiscum, et faciatis vobis sculptam similitudinem omnium, quae fieri Dominus Deus tuus prohibuit; 
05O||4||24||50270	quia Dominus Deus tuus ignis consumens est, Deus aemulator.
05O||4||25||50280	Si genueris filios ac nepotes, et morati fueritis in terra corruptique feceritis aliquam similitudinem sculptam patrantes malum coram Domino Deo tuo, ut eum ad iracundiam provocetis, 
05O||4||26||50290	testes invoco contra vos hodie caelum et terram, cito perituros vos esse de terra, quam, transito Iordane, possessuri estis: non habitabitis in ea longo tempore, sed delebit vos Dominus 
05O||4||27||50300	atque disperget in gentes, et remanebitis pauci in nationibus, ad quas vos ducturus est Dominus. 
05O||4||28||50310	Ibique servietis diis, qui hominum manu fabricati sunt, ligno et lapidi, qui non vident nec audiunt nec comedunt nec odorantur. 
05O||4||29||50320	Cumque quaesieris ibi Dominum Deum tuum, invenies eum, si tamen toto corde quaesieris eum et tota anima tua. 
05O||4||30||50330	Postquam in tribulatione tua te invenerint omnia, quae praedicta sunt, novissimo tempore reverteris ad Dominum Deum tuum et audies vocem eius; 
05O||4||31||50340	quia Deus misericors Dominus Deus tuus est, non dimittet te nec omnino delebit neque obliviscetur pacti, in quo iuravit patribus tuis.
05O||4||32||50350	Interroga de diebus antiquis, qui fuerunt ante te ex die, quo creavit Deus hominem super terram, et a summo caeli usque ad summum eius, si facta est aliquando huiuscemodi res magna, aut umquam cognitum est, 
05O||4||33||50360	num audivit populus vocem Dei loquentis de medio ignis, sicut tu audisti et vixisti? 
05O||4||34||50370	Aut tentavit Deus, ut ingrederetur et tolleret sibi gentem de medio nationis per tentationes, signa atque portenta, per pugnam et robustam manum extentumque brachium et terrores magnos, iuxta omnia, quae fecit pro vobis Dominus Deus vester in Aegypto, videntibus oculis tuis? 
05O||4||35||50380	Tibi monstratum est, ut scires quoniam Dominus ipse est Deus, et non est alius praeter eum. 
05O||4||36||50390	De caelo te fecit audire vocem suam, ut doceret te, et in terra ostendit tibi ignem suum maximum; et audisti verba illius de medio ignis, 
05O||4||37||50400	quia dilexit patres tuos et elegit semen eorum post eos. Eduxitque te vultu suo in virtute sua magna ex Aegypto, 
05O||4||38||50410	ut expelleret nationes maiores et fortiores te in introitu tuo et introduceret te daretque tibi terram earum in possessionem, sicut cernis in praesenti die.
05O||4||39||50420	Scito ergo hodie et cogitato in corde tuo quod Dominus ipse sit Deus in caelo sursum et in terra deorsum, et non sit alius. 
05O||4||40||50430	Custodi praecepta eius atque mandata, quae ego praecipio tibi hodie, ut bene sit tibi et filiis tuis post te, et permaneas multo tempore super terram, quam Dominus Deus tuus daturus est tibi ”.
05O||4||41||50440	Tunc separavit Moyses tres civitates trans Iordanem ad orientalem plagam, 
05O||4||42||50450	ut confugiat ad eas, qui occiderit nolens proximum suum, nec fuerit inimicus ante unum et alterum diem, et ad harum aliquam urbium possit evadere et vivat: 
05O||4||43||50460	Bosor in solitudine, quae sita est in terra campestri, pro tribu Ruben, et Ramoth in Galaad pro tribu Gad et Golan in Basan pro tribu Manasse.
05O||4||44||50470	Ista est lex, quam proposuit Moyses coram filiis Israel; 
05O||4||45||50480	haec testimonia et praecepta atque iudicia, quae locutus est ad filios Israel, quando egressi sunt de Aegypto, 
05O||4||46||50490	trans Iordanem in valle contra Bethphegor, in terra Sehon regis Amorraei, qui habitavit in Hesebon, quem percussit Moyses et filii Israel egressi ex Aegypto. 
05O||4||47||50500	Et possederunt terram eius et terram Og regis Basan, duorum regum Amorraeorum, qui erant trans Iordanem ad solis ortum, 
05O||4||48||50510	ab Aroer, quae sita est super ripam torrentis Arnon, usque ad montem Sion, qui est Hermon, 
05O||4||49||50520	omnem Arabam trans Iordanem ad orientalem plagam usque ad mare Arabae et usque ad radices montis Phasga.
05O||5||1||50530	Vocavitque Moyses omnem Israelem et dixit ad eos: “ Audi, Israel, praecepta atque iudicia, quae ego loquor in auribus vestris hodie; discite ea et opere complete. 
05O||5||2||50540	Dominus Deus noster pepigit nobiscum foedus in Horeb. 
05O||5||3||50550	Non cum patribus nostris iniit pactum hoc sed nobiscum, qui in praesentiarum hic sumus, omnibus nobis, qui vivimus. 
05O||5||4||50560	Facie ad faciem locutus est vobis in monte de medio ignis; 
05O||5||5||50570	ego sequester et medius fui inter Dominum et vos in tempore illo, ut annuntiarem vobis verba eius; timuistis enim ignem et non ascendistis in montem. Et ait:
05O||5||6||50580	“Ego Dominus Deus tuus, qui eduxi te de terra Aegypti, de domo servitutis.
05O||5||7||50590	Non habebis deos alienos in conspectu meo.
05O||5||8||50600	Non facies tibi sculptile nec similitudinem omnium, quae in caelo sunt desuper et quae in terra deorsum et quae versantur in aquis sub terra. 
05O||5||9||50610	Non adorabis ea et non coles: Ego enim sum Dominus Deus tuus, Deus aemulator, reddens iniquitatem patrum super filios in tertiam et quartam generationem his, qui oderunt me, 
05O||5||10||50620	et faciens misericordiam in multa milia diligentibus me et custodientibus praecepta mea.
05O||5||11||50630	Non usurpabis nomen Domini Dei tui frustra, quia non erit impunitus, qui super re vana nomen eius assumpserit. 
05O||5||12||50640	Observa diem sabbati, ut sanctifices eum, sicut praecepit tibi Dominus Deus tuus. 
05O||5||13||50650	Sex diebus operaberis et facies omnia opera tua. 
05O||5||14||50660	Septimus dies sabbatum est Domino Deo tuo. Non facies in eo quidquam operis tu et filius tuus et filia, servus et ancilla et bos et asinus et omne iumentum tuum et peregrinus tuus, qui est intra portas tuas, ut requiescat servus tuus et ancilla tua sicut et tu. 
05O||5||15||50670	Memento quod et ipse servieris in Aegypto, et eduxerit te inde Dominus Deus tuus in manu forti et brachio extento: idcirco praecepit tibi, ut observares diem sabbati.
05O||5||16||50680	Honora patrem tuum et matrem, sicut praecepit tibi Dominus Deus tuus, ut longo vivas tempore et bene sit tibi in terra, quam Dominus Deus tuus daturus est tibi.
05O||5||17||50690	Non occides.
05O||5||18||50700	Neque moechaberis.
05O||5||19||50710	Furtumque non facies.
05O||5||20||50720	Nec loqueris contra proximum tuum falsum testimonium.
05O||5||21||50730	Nec concupisces uxorem proximi tui. Nec desiderabis domum proximi tui, non agrum, non servum, non ancillam, non bovem, non asinum et universa, quae illius sunt”.
05O||5||22||50740	Haec verba locutus est Dominus ad omnem multitudinem vestram in monte, de medio ignis et nubis et caliginis voce magna nihil addens amplius; et scripsit ea in duabus tabulis lapideis, quas tradidit mihi.
05O||5||23||50750	Vos autem, postquam audistis vocem de medio tenebrarum et montem ardere vidistis, accessistis ad me omnes principes tribuum et maiores natu 
05O||5||24||50760	atque dixistis: “Ecce ostendit nobis Dominus Deus noster maiestatem et magnitudinem suam; vocem eius audivimus de medio ignis et probavimus hodie quod, loquente Deo cum homine, vixerit homo. 
05O||5||25||50770	Nunc autem cur moriemur, et devorabit nos ignis hic maximus? Si enim audierimus ultra vocem Domini Dei nostri, moriemur. 
05O||5||26||50780	Quid est omnis caro, ut audiat vocem Dei viventis, qui de medio ignis loquitur, sicut nos audivimus, et possit vivere? 
05O||5||27||50790	Tu magis accede et audi cuncta, quae dixerit Dominus Deus noster, et tu loqueris ad nos cuncta, quae dixerit Dominus Deus noster tibi, et nos audientes faciemus ea”.
05O||5||28||50800	Quod cum audisset Dominus, ait ad me: “Audivi vocem verborum populi huius, quae locuti sunt tibi: bene omnia sunt locuti. 
05O||5||29||50810	Quis det talem eos habere mentem, ut timeant me et custodiant universa mandata mea in omni tempore, ut bene sit eis et filiis eorum in sempiternum? 
05O||5||30||50820	Vade et dic eis: Revertimini in tentoria vestra. 
05O||5||31||50830	Tu vero, hic sta mecum, et loquar tibi omnia mandata et praecepta atque iudicia, quae docebis eos, ut faciant ea in terra, quam dabo illis in possessionem”. 
05O||5||32||50840	Custodite igitur et facite, quae praecepit Dominus Deus vester vobis; non declinabitis neque ad dexteram neque ad sinistram, 
05O||5||33||50850	sed per totam viam, quam praecepit Dominus Deus vester, ambulabitis, ut vivatis, et bene sit vobis, et protelentur dies in terra possessionis vestrae.
05O||6||1||50860	Haec sunt mandata et praecep ta atque iudicia, quae mandavit Dominus Deus vester, ut docerem vos, et faciatis ea in terra, ad quam transgredimini possidendam; 
05O||6||2||50870	ut timeas Dominum Deum tuum et custodias omnia praecepta et mandata eius, quae ego praecipio tibi et filiis ac nepotibus tuis, cunctis diebus vitae tuae, ut prolongentur dies tui. 
05O||6||3||50880	Audi, Israel, et observa, ut facias, et bene sit tibi, et multipliceris amplius, sicut pollicitus est Dominus, Deus patrum tuorum, tibi terram lacte et melle manantem.
05O||6||4||50890	Audi, Israel: Dominus Deus noster Dominus unus est. 
05O||6||5||50900	Diliges Dominum Deum tuum ex toto corde tuo et ex tota anima tua et ex tota fortitudine tua. 
05O||6||6||50910	Eruntque verba haec, quae ego praecipio tibi hodie, in corde tuo, 
05O||6||7||50920	et inculcabis ea filiis tuis et loqueris ea sedens in domo tua et ambulans in itinere, decumbens atque consurgens; 
05O||6||8||50930	et ligabis ea quasi signum in manu tua, eruntque quasi appensum quid inter oculos tuos, 
05O||6||9||50940	scribesque ea in postibus domus tuae et in portis tuis.
05O||6||10||50950	Cumque introduxerit te Dominus Deus tuus in terram, pro qua iuravit patribus tuis Abraham, Isaac et Iacob, ut daret tibi, civitates magnas et optimas, quas non aedificasti, 
05O||6||11||50960	domos plenas cunctarum opum, quas non implevisti, cisternas, quas non fodisti, vineta et oliveta, quae non plantasti, et comederis et saturatus fueris, 
05O||6||12||50970	cave diligenter, ne obliviscaris Domini, qui eduxit te de terra Aegypti, de domo servitutis: 
05O||6||13||50980	Dominum Deum tuum timebis et ipsi servies ac per nomen illius iurabis.
05O||6||14||50990	Non ibitis post deos alienos, de diis gentium, quae in circuitu vestro sunt, 
05O||6||15||51000	quoniam Deus aemulator Dominus Deus tuus in medio tui; ne quando irascatur furor Domini Dei tui contra te et auferat te de superficie terrae. 
05O||6||16||51010	Non tentabitis Dominum Deum vestrum, sicut tentastis in Massa. 
05O||6||17||51020	Custodite mandata Domini Dei vestri ac testimonia et praecepta, quae praecepit tibi; 
05O||6||18||51030	et fac, quod rectum est et bonum in conspectu Domini, ut bene sit tibi, et ingressus possideas terram optimam, de qua iuravit Dominus patribus tuis, 
05O||6||19||51040	ut deleret omnes inimicos tuos coram te, sicut locutus est Dominus. 
05O||6||20||51050	Cumque interrogaverit te filius tuus cras dicens: “Quid sibi volunt testimonia haec et praecepta atque iudicia, quae praecepit Dominus Deus noster vobis?”, 
05O||6||21||51060	dices ei: “Servi eramus pharaonis in Aegypto, et eduxit nos Dominus de Aegypto in manu forti 
05O||6||22||51070	fecitque signa atque prodigia magna et pessima in Aegypto contra pharaonem et omnem domum illius in conspectu nostro; 
05O||6||23||51080	et eduxit nos inde, ut introductis daret terram, super qua iuravit patribus nostris. 
05O||6||24||51090	Praecepitque nobis Dominus, ut faciamus omnia praecepta haec et timeamus Dominum Deum nostrum, et bene sit nobis cunctis diebus vitae nostrae, sicut est hodie. 
05O||6||25||51100	Eritque iustitia nobis, si custodierimus et fecerimus omnia mandata haec coram Domino Deo nostro, sicut mandavit nobis”.
05O||7||1||51110	Cum introduxerit te Dominus Deus tuus in terram, quam pos sessurus ingredieris, et deleverit gentes multas coram te, Hetthaeum et Gergesaeum et Amorraeum, Chananaeum et Pherezaeum et Hevaeum et Iebusaeum, septem gentes multo maioris numeri quam tu es et robustiores te, 
05O||7||2||51120	tradideritque eas Dominus Deus tuus tibi, percuties eas usque ad internecionem. Non inibis cum eis foedus nec misereberis earum 
05O||7||3||51130	neque sociabis cum eis coniugia; filiam tuam non dabis filio eius nec filiam illius accipies filio tuo, 
05O||7||4||51140	quia seducet filium tuum, ne sequatur me et ut serviat diis alienis, irasceturque furor Domini contra vos et delebit te cito. 
05O||7||5||51150	Quin potius haec facietis eis: aras eorum subvertite et confringite lapides et palos lucosque succidite et sculptilia comburite; 
05O||7||6||51160	quia populus sanctus es Domino Deo tuo. Te elegit Dominus Deus tuus, ut sis ei populus peculiaris de cunctis populis, qui sunt super terram. 
05O||7||7||51170	Non quia cunctas gentes numero vincebatis, vobis iunctus est Dominus et elegit vos, cum omnibus sitis populis pauciores, 
05O||7||8||51180	sed quia dilexit vos Dominus et custodivit iuramentum, quod iuravit patribus vestris, eduxit vos in manu forti et redemit te de domo servitutis, de manu pharaonis regis Aegypti. 
05O||7||9||51190	Et scies quia Dominus Deus tuus ipse est Deus, Deus fidelis, custodiens pactum et misericordiam diligentibus se et his, qui custodiunt mandata eius, in mille generationes 
05O||7||10||51200	et reddens odientibus se protinus, ita ut disperdat eos et ultra non differat, protinus eis restituens, quod merentur. 
05O||7||11||51210	Custodi ergo mandata et praecepta atque iudicia, quae ego mando tibi hodie, ut facias.
05O||7||12||51220	Si audieritis haec iudicia et custodieritis ea et feceritis, custodiet et Dominus Deus tuus tibi pactum et misericordiam, quam iuravit patribus tuis, 
05O||7||13||51230	et diliget te et benedicet tibi ac multiplicabit te benedicetque fructui ventris tui et fructui terrae tuae, frumento tuo atque vindemiae, oleo et partui armentorum et incremento ovium tuarum super terram, pro qua iuravit patribus tuis, ut daret eam tibi. 
05O||7||14||51240	Benedictus eris prae omnibus populis. Non erit apud te sterilis utriusque sexus, tam in hominibus quam in gregibus tuis. 
05O||7||15||51250	Auferet Dominus a te omnem languorem; et infirmitates Aegypti pessimas, quas novisti, non inferet tibi, sed cunctis hostibus tuis. 
05O||7||16||51260	Devorabis omnes populos, quos Dominus Deus tuus daturus est tibi; non parcet eis oculus tuus, nec servies diis eorum, ne sint in ruinam tui.
05O||7||17||51270	Si dixeris in corde tuo: “Plures sunt gentes istae quam ego; quomodo potero delere eas?”, 
05O||7||18||51280	noli metuere eas, sed recordare, quae fecerit Dominus Deus tuus pharaoni et cunctis Aegyptiis, 
05O||7||19||51290	plagas maximas, quas viderunt oculi tui, et signa atque portenta manumque robustam et extentum brachium, ut educeret te Dominus Deus tuus; sic faciet cunctis populis, quos metuis. 
05O||7||20||51300	Insuper et crabrones mittet Dominus Deus tuus in eos, donec deleat omnes atque disperdat, qui te fugerint et latere potuerint.
05O||7||21||51310	Non timebis eos, quia Dominus Deus tuus in medio tui est, Deus magnus et terribilis. 
05O||7||22||51320	Ipse consumet nationes has in conspectu tuo paulatim atque per partes. Non poteris delere eas cito, ne multiplicentur contra te bestiae terrae. 
05O||7||23||51330	Dabitque eos Dominus Deus tuus in conspectu tuo et conturbabit illos conturbatione magna, donec penitus deleantur. 
05O||7||24||51340	Tradetque reges eorum in manus tuas, et disperdes nomina eorum sub caelo; nullus poterit resistere tibi, donec conteras eos.
05O||7||25||51350	Sculptilia eorum igne combures; non concupisces argentum et aurum, quibus vestita sunt, neque assumes ex eis tibi quidquam, ne offendas propterea, quia abominatio est Domini Dei tui. 
05O||7||26||51360	Nec inferes abominationem in domum tuam, ne fias anathema sicut et illa est; quasi spurcitiam detestaberis et velut inquinamentum ac sordes abominationi habebis, quia anathema est.
05O||8||1||51370	Omne mandatum, quod ego praecipio tibi hodie, cave dili genter ut facias, ut possitis vivere et multiplicemini ingressique possideatis terram, pro qua iuravit Dominus patribus vestris. 
05O||8||2||51380	Et recordaberis cuncti itineris, per quod adduxit te Dominus Deus tuus his quadraginta annis per desertum, ut affligeret te atque tentaret, et nota fierent, quae in tuo animo versabantur, utrum custodires mandata illius an non. 
05O||8||3||51390	Afflixit te penuria et dedit tibi cibum manna, quem ignorabas tu et patres tui, ut ostenderet tibi quod non in solo pane vivat homo, sed in omni verbo, quod egreditur de ore Domini. 
05O||8||4||51400	Vestimentum tuum, quo operiebaris, nequaquam defecit, et pes tuus non intumuit his quadraginta annis. 
05O||8||5||51410	Recogites ergo in corde tuo quia, sicut erudit homo filium suum, sic Dominus Deus tuus erudivit te, 
05O||8||6||51420	ut custodias mandata Domini Dei tui et ambules in viis eius et timeas eum.
05O||8||7||51430	Dominus enim Deus tuus introducet te in terram bonam, terram rivorum aquarum et fontium, in cuius campis et montibus erumpunt fluviorum abyssi, 
05O||8||8||51440	terram frumenti, hordei ac vinearum, in qua ficus et malogranata et oliveta nascuntur, terram olei ac mellis, 
05O||8||9||51450	ubi absque ulla penuria comedes panem tuum et rerum omnium abundantia perfrueris; cuius lapides ferrum sunt, et de montibus eius aeris metalla fodiuntur; 
05O||8||10||51460	ut, cum comederis et satiatus fueris, benedicas Domino Deo tuo pro terra optima, quam dedit tibi.
05O||8||11||51470	Observa et cave, ne quando obliviscaris Domini Dei tui et neglegas mandata eius atque iudicia et praecepta, quae ego praecipio tibi hodie; 
05O||8||12||51480	ne, postquam comederis et satiatus fueris, domos pulchras aedificaveris et habitaveris in eis 
05O||8||13||51490	habuerisque armenta et ovium greges multos, argenti et auri cunctarumque rerum copiam, 
05O||8||14||51500	elevetur cor tuum, et obliviscaris Domini Dei tui, qui eduxit te de terra Aegypti, de domo servitutis, 
05O||8||15||51510	et ductor tuus fuit in solitudine magna atque terribili, in qua erat serpens adurens et scorpio ac terra arida et nullae omnino aquae; qui eduxit tibi rivos de petra durissima 
05O||8||16||51520	et cibavit te manna in solitudine, quod nescierunt patres tui, et, postquam afflixit ac probavit te, ad extremum misertus est tui, 
05O||8||17||51530	ne diceres in corde tuo: “Fortitudo mea et robur manus meae haec mihi omnia praestiterunt”; 
05O||8||18||51540	sed recorderis Domini Dei tui, quod ipse vires tibi praebuerit, ut consequereris prosperitatem, ut impleret pactum suum, super quo iuravit patribus tuis, sicut praesens indicat dies. 
05O||8||19||51550	Sin autem oblitus Domini Dei tui secutus fueris deos alienos coluerisque illos et adoraveris, ecce nunc testificor vobis quod omnino dispereatis: 
05O||8||20||51560	sicut gentes, quas delevit Dominus in introitu vestro, ita et vos peribitis, si inoboedientes fueritis voci Domini Dei vestri.
05O||9||1||51570	Audi, Israel: Tu transgredieris hodie Iordanem, ut possideas nationes maximas et fortiores te, civitates ingentes et ad caelum usque muratas, 
05O||9||2||51580	populum magnum atque sublimem, filios Enacim, quos ipse nosti et audisti, quibus nullus potest ex adverso resistere. 
05O||9||3||51590	Scies ergo hodie quod Dominus Deus tuus ipse transibit ante te ignis devorans, qui conteret eos atque subiciet ante faciem tuam, ut velociter expellas et deleas eos, sicut locutus est tibi.
05O||9||4||51600	Ne dicas in corde tuo, cum deleverit eos Dominus Deus tuus in conspectu tuo: “Propter iustitiam meam introduxit me Dominus, ut terram hanc possiderem”, cum propter impietates nationum istarum expellat eas Dominus ante te. 
05O||9||5||51610	Neque enim propter iustitiam tuam et aequitatem cordis tui ingredieris, ut possideas terras earum, sed quia illae egerunt impie, introeunte te, Dominus Deus tuus expellet eos ante te, et ut compleat verbum suum Dominus, quod sub iuramento pollicitus est patribus tuis, Abraham, Isaac et Iacob. 
05O||9||6||51620	Scito igitur quod non propter iustitiam tuam Dominus Deus tuus dederit tibi terram hanc optimam in possessionem, cum durissimae cervicis sis populus.
05O||9||7||51630	Memento et ne obliviscaris quomodo ad iracundiam provocaveris Dominum Deum tuum in solitudine; ex eo die, quo egressus es ex Aegypto, usque ad locum istum adversum Dominum contendistis. 
05O||9||8||51640	Nam et in Horeb provocastis eum, et iratus delere vos voluit, 
05O||9||9||51650	quando ascendi in montem, ut acciperem tabulas lapideas, tabulas pacti, quod pepigit vobiscum Dominus, et perseveravi in monte quadraginta diebus ac noctibus panem non comedens et aquam non bibens. 
05O||9||10||51660	Deditque mihi Dominus duas tabulas lapideas scriptas digito Dei et continentes omnia verba, quae vobis locutus est in monte de medio ignis, quando contio populi congregata est. 
05O||9||11||51670	Cumque transissent quadraginta dies et totidem noctes, dedit mihi Dominus duas tabulas lapideas, tabulas foederis, 
05O||9||12||51680	dixitque mihi: “Surge et descende hinc cito, quia peccavit populus tuus, quem eduxisti de Aegypto: deseruerunt velociter viam, quam praecepi eis, feceruntque sibi conflatile”. 
05O||9||13||51690	Rursumque ait Dominus ad me: “Cerno quod populus iste durae cervicis sit; 
05O||9||14||51700	dimitte me, ut conteram eos et deleam nomen eorum sub caelo et faciam te in gentem, quae hac fortior et maior sit”.
05O||9||15||51710	Cumque reversus de monte ardente descenderem et duas tabulas foederis utraque tenerem manu 
05O||9||16||51720	vidissemque vos peccasse Domino Deo vestro et fecisse vobis vitulum conflatilem ac deseruisse velociter viam eius, quam Dominus vobis praeceperat, 
05O||9||17||51730	arripui duas tabulas et proieci eas de manibus meis confregique eas in conspectu vestro; 
05O||9||18||51740	et procidi ante Dominum, sicut prius quadraginta diebus et noctibus panem non comedens et aquam non bibens propter omnia peccata vestra, quae gessistis contra Dominum et eum ad iracundiam provocastis; 
05O||9||19||51750	timui enim indignationem et iram illius, qua adversum vos concitatus delere vos voluit. Et exaudivit me Dominus etiam hac vice. 
05O||9||20||51760	Adversum Aaron quoque vehementer iratus voluit eum conterere; et pro illo similiter tunc deprecatus sum. 
05O||9||21||51770	Peccatum autem vestrum, quod feceratis, id est vitulum, arripiens igne combussi et in frusta comminuens omninoque in pulverem redigens proieci in torrentem, qui de monte descendit.
05O||9||22||51780	In Tabera quoque et in Massa et in Cibrottaava provocastis Dominum; 
05O||9||23||51790	et quando misit Dominus vos de Cadesbarne dicens: “Ascendite et possidete terram, quam dedi vobis”, contempsistis imperium Domini Dei vestri et non credidistis ei neque vocem eius audire voluistis; 
05O||9||24||51800	semper fuistis rebelles contra Dominum a die, qua nosse vos coepi.
05O||9||25||51810	Et iacui coram Domino quadraginta diebus ac noctibus, quibus eum suppliciter deprecabar, ne deleret vos, ut fuerat comminatus. 
05O||9||26||51820	Et orans dixi: Domine Deus, ne disperdas populum tuum et hereditatem tuam, quam redemisti in magnitudine tua, quos eduxisti de Aegypto in manu forti. 
05O||9||27||51830	Recordare servorum tuorum Abraham, Isaac et Iacob; ne aspicias duritiam populi huius et impietatem atque peccatum, 
05O||9||28||51840	ne forte dicant habitatores terrae, de qua eduxisti nos: “Non poterat Dominus introducere eos in terram, quam pollicitus est eis, et oderat illos; idcirco eduxit, ut interficeret eos in solitudine”. 
05O||9||29||51850	Attamen ipsi sunt populus tuus et hereditas tua, quos eduxisti in fortitudine tua magna et in brachio tuo extento.
05O||10||1||51860	In tempore illo dixit Dominus ad me: “Dola tibi duas tabulas lapideas, sicut priores fuerunt, et ascende ad me in montem faciesque tibi arcam ligneam. 
05O||10||2||51870	Et scribam in tabulis verba, quae fuerunt in his, quas ante confregisti, ponesque eas in arca”. 
05O||10||3||51880	Feci igitur arcam de lignis acaciae; cumque dolassem duas tabulas lapideas instar priorum, ascendi in montem habens eas in manibus. 
05O||10||4||51890	Scripsitque in tabulis iuxta id quod prius scripserat, verba decem, quae locutus est Dominus ad vos in monte de medio ignis, quando populus congregatus est, et dedit eas mihi. 
05O||10||5||51900	Reversusque de monte descendi et posui tabulas in arcam, quam feceram; quae hucusque ibi sunt, sicut mihi praecepit Dominus.
05O||10||6||51910	Filii autem Israel castra moverunt ex Berothbeneiacan in Mosera, ubi Aaron mortuus ac sepultus est; pro quo sacerdotio functus est Eleazar filius eius. 
05O||10||7||51920	Inde venerunt in Gadgad; de quo loco profecti castrametati sunt in Ietebatha, in terra torrentium aquarum.
05O||10||8||51930	Eo tempore separavit Dominus tribum Levi, ut portaret arcam foederis Domini et staret coram eo in ministerio ac benediceret in nomine illius usque in praesentem diem. 
05O||10||9||51940	Quam ob rem non habuit Levi partem neque hereditatem cum fratribus suis, quia ipse Dominus hereditas eius est, sicut promisit ei Dominus Deus tuus.
05O||10||10||51950	Ego autem steti in monte sicut prius quadraginta diebus ac noctibus, exaudivitque me Dominus etiam hac vice et te perdere noluit.
05O||10||11||51960	Dixitque mihi: “Surge, vade et praecede populum, ut ingrediatur et possideat terram, quam iuravi patribus eorum, ut traderem eis”.
05O||10||12||51970	Et nunc, Israel, quid Dominus Deus tuus petit a te, nisi ut timeas Dominum Deum tuum et ambules in viis eius et diligas eum ac servias Domino Deo tuo in toto corde tuo et in tota anima tua 
05O||10||13||51980	custodiasque mandata Domini et praecepta eius, quae ego hodie praecipio, ut bene sit tibi? 
05O||10||14||51990	En Domini Dei tui caelum est et caelum caeli, terra et omnia, quae in ea sunt; 
05O||10||15||52000	et tamen patribus tuis conglutinatus est Dominus et amavit eos elegitque semen eorum post eos, id est vos, de cunctis gentibus, sicut hodie comprobatur.
05O||10||16||52010	Circumcidite igitur praeputium cordis vestri et cervicem vestram, ne induretis amplius, 
05O||10||17||52020	quia Dominus Deus vester ipse est Deus deorum et Dominus dominantium, Deus magnus, potens et terribilis, qui personam non accipit nec munera, 
05O||10||18||52030	facit iudicium pupillo et viduae, amat peregrinum et dat ei victum atque vestitum. 
05O||10||19||52040	Et vos ergo, amate peregrinos, quia et ipsi fuistis advenae in terra Aegypti. 
05O||10||20||52050	Dominum Deum tuum timebis et ei servies, ipsi adhaerebis iurabisque in nomine illius. 
05O||10||21||52060	Ipse est laus tua et Deus tuus, qui fecit tibi haec magnalia et terribilia, quae viderunt oculi tui. 
05O||10||22||52070	In septuaginta animabus descenderunt patres tui in Aegyptum; et ecce nunc multiplicavit te Dominus Deus tuus sicut astra caeli.
05O||11||1||52080	Ama itaque Dominum Deum tuum et custodi obser vationem eius et praecepta, iudicia atque mandata omni tempore.
05O||11||2||52090	Cognoscite hodie, quae ignorant filii vestri, qui non viderunt disciplinam Domini Dei vestri, magnalia eius et robustam manum extentumque brachium, 
05O||11||3||52100	signa et opera, quae fecit in medio Aegypti pharaoni regi et universae terrae eius 
05O||11||4||52110	omnique exercitui Aegyptiorum et equis ac curribus; quomodo operuerint eos aquae maris Rubri, cum vos persequerentur, et deleverit eos Dominus usque in praesentem diem; 
05O||11||5||52120	vobisque, quae fecerit in solitudine, donec veniretis ad hunc locum; 
05O||11||6||52130	et Dathan atque Abiram filiis Eliab, qui fuit filius Ruben, quos aperto ore suo terra absorbuit cum domibus et tabernaculis et universa substantia eorum, quam habebant in medio Israel.
05O||11||7||52140	Oculi vestri viderunt omnia opera Domini magna, quae fecit, 
05O||11||8||52150	ut custodiatis universa mandata, quae ego hodie praecipio vobis, ut roboremini et possitis introire et possidere terram, ad quam ingredimini, 
05O||11||9||52160	multoque in ea vivatis tempore, quam sub iuramento pollicitus est Dominus patribus vestris et semini eorum, lacte et melle manantem. 
05O||11||10||52170	Terra enim, ad quam ingredieris possidendam, non est sicut terra Aegypti, de qua existis, ubi, iacto semine, in hortorum morem aquae pede ducuntur irriguae; 
05O||11||11||52180	sed montuosa est et campestris, de caelo exspectans pluvias, 
05O||11||12||52190	quam Dominus Deus tuus semper invisit, et oculi illius in ea sunt a principio anni usque ad finem eius.
05O||11||13||52200	Si ergo oboedieritis mandatis meis, quae hodie praecipio vobis, ut diligatis Dominum Deum vestrum et serviatis ei in toto corde vestro et in tota anima vestra, 
05O||11||14||52210	dabo pluviam terrae vestrae temporaneam et serotinam in tempore suo, ut colligas frumentum et vinum et oleum, 
05O||11||15||52220	et dabit fenum ex agris ad pascenda iumenta, et ut ipse comedas ac satureris. 
05O||11||16||52230	Cavete, ne decipiatur cor vestrum, et recedatis a Domino serviatisque diis alienis et adoretis eos, 
05O||11||17||52240	iratusque Dominus contra vos claudat caelum, et pluviae non descendant, nec terra det fructum suum, pereatisque velociter de terra optima, quam Dominus daturus est vobis.
05O||11||18||52250	Ponite haec verba mea in cordibus et in animis vestris et ligate ea pro signo in manibus et inter oculos vestros collocate quasi appensum quid. 
05O||11||19||52260	Docete ea filios vestros, de illis loquendo, quando sederis in domo tua et ambulaveris in via et accubueris atque surrexeris. 
05O||11||20||52270	Scribes ea super postes domus tuae et portas tuas, 
05O||11||21||52280	ut multiplicentur dies tui et filiorum tuorum in terra, quam iuravit Dominus patribus tuis, ut daret eis, quamdiu caelum imminet terrae. 
05O||11||22||52290	Si enim custodieritis omnia mandata haec, quae ego praecipio vobis, et feceritis ea, ut diligatis Dominum Deum vestrum et ambuletis in omnibus viis eius adhaerentes ei, 
05O||11||23||52300	disperdet Dominus omnes gentes istas ante faciem vestram, et possidebitis eas, quae maiores et fortiores vobis sunt; 
05O||11||24||52310	omnis locus, quem calcaverit pes vester, vester erit. A deserto et a Libano, a flumine magno Euphrate usque ad mare occidentale erunt termini vestri. 
05O||11||25||52320	Nullus stabit contra vos; terrorem vestrum et formidinem dabit Dominus Deus vester super omnem terram, quam calcaturi estis, sicut locutus est vobis.
05O||11||26||52330	En propono in conspectu vestro hodie benedictionem et maledictionem: 
05O||11||27||52340	benedictionem, si oboedieritis mandatis Domini Dei vestri, quae ego hodie praecipio vobis; 
05O||11||28||52350	maledictionem, si non oboedieritis mandatis Domini Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis. 
05O||11||29||52360	Cum introduxerit te Dominus Deus tuus in terram, ad quam pergis habitandam, pones benedictionem super montem Garizim, maledictionem super montem Hebal, 
05O||11||30||52370	qui sunt trans Iordanem, post viam quae vergit ad solis occubitum in terra Chananaei, qui habitat in Araba contra Galgalam, quae est iuxta Quercus Moreh. 
05O||11||31||52380	Vos enim transibitis Iordanem, ut possideatis terram, quam Dominus Deus vester daturus est vobis, et habitetis in illa. 
05O||11||32||52390	Videte ergo ut impleatis omnia praecepta atque iudicia, quae ego hodie ponam in conspectu vestro.
05O||12||1||52400	Haec sunt praecepta atque iudicia, quae facere debetis in terra, quam Dominus, Deus patrum tuorum, daturus est tibi, ut possideas eam cunctis diebus, quibus super humum gradieris.
05O||12||2||52410	Subvertite omnia loca, in quibus coluerunt gentes, quas possessuri estis, deos suos super montes excelsos et colles et subter omne lignum frondosum. 
05O||12||3||52420	Dissipate aras eorum et confringite lapides, palos igne comburite et idola comminuite, disperdite nomina eorum de locis illis.
05O||12||4||52430	Non facietis ita Domino Deo vestro. 
05O||12||5||52440	Sed ad locum, quem elegerit Dominus Deus vester de cunctis tribubus vestris, ut ponat nomen suum ibi et habitet in eo, venietis 
05O||12||6||52450	et offeretis in illo loco holocausta et victimas vestras, decimas et donaria manuum vestrarum et vota atque dona, primogenita boum et ovium. 
05O||12||7||52460	Et comedetis ibi in conspectu Domini Dei vestri ac laetabimini in cunctis, ad quae miseritis manum vos et domus vestrae, in quibus benedixerit vobis Dominus Deus vester.
05O||12||8||52470	Non facietis secundum omnia, quae nos hic facimus hodie, singuli, quod sibi rectum videtur; 
05O||12||9||52480	neque enim usque in praesens tempus venistis ad requiem et possessionem, quam Dominus Deus vester daturus est vobis. 
05O||12||10||52490	Transibitis Iordanem et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum et absque ullo timore habitetis 
05O||12||11||52500	in loco, quem elegerit Dominus Deus vester, ut habitet nomen eius in eo. Illuc omnia, quae praecipio, conferetis: holocausta et hostias ac decimas et donaria manuum vestrarum et, quidquid praecipuum est in muneribus, quae vovebitis Domino. 
05O||12||12||52510	Ibi laetabimini coram Domino Deo vestro vos, filii ac filiae vestrae, famuli et famulae atque Levites, qui in urbibus vestris commoratur; neque enim habet partem et possessionem inter vos.
05O||12||13||52520	Cave, ne offeras holocausta tua in omni loco, quem videris, 
05O||12||14||52530	sed in eo, quem elegerit Dominus in una tribuum tuarum, offeres holocausta et ibi facies quaecumque praecipio tibi. 
05O||12||15||52540	Sin autem comedere volueris, et te esus carnium delectaverit, occide et comede carnem iuxta benedictionem Domini Dei tui, quam dedit tibi in omnibus urbibus tuis; sive immundus sive mundus comedet illam, sicut capream et cervum, 
05O||12||16||52550	absque esu dumtaxat sanguinis, quem super terram quasi aquam effundes. 
05O||12||17||52560	Non poteris comedere in oppidis tuis decimam frumenti et vini et olei tui, primogenita armentorum et pecorum et omnia, quae voveris et sponte offerre volueris, et primitiva manuum tuarum. 
05O||12||18||52570	Sed coram Domino Deo tuo comedes ea in loco, quem elegerit Dominus Deus tuus, tu et filius tuus ac filia tua, servus et famula atque Levites, qui manet in urbibus tuis; et laetaberis coram Domino Deo tuo in cunctis, ad quae extenderis manum tuam. 
05O||12||19||52580	Cave, ne derelinquas Levitem omni tempore, quo versaris in terra tua.
05O||12||20||52590	Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua, comedes carnem secundum omne desiderium animae tuae; 
05O||12||21||52600	locus autem, quem elegerit Dominus Deus tuus, ut sit nomen eius ibi, si procul fuerit, occides de armentis et pecoribus, quae dederit tibi Dominus, sicut praecepi tibi, et comedes in oppidis tuis, ut tibi placet. 
05O||12||22||52610	Sicut comeditur caprea et cervus, ita vesceris eis; et mundus et immundus in commune vescentur. 
05O||12||23||52620	Hoc solum cave, ne sanguinem comedas; sanguis enim eorum anima est, et idcirco non debes animam comedere cum carnibus. 
05O||12||24||52630	Non comedes eum, sed super terram fundes quasi aquam; 
05O||12||25||52640	non comedes eum, ut bene sit tibi et filiis tuis post te, cum feceris, quod placet in conspectu Domini. 
05O||12||26||52650	Quae autem sanctificaveris et voveris Domino, tolles et venies ad locum, quem elegerit Dominus, 
05O||12||27||52660	et offeres holocausta tua, carnem et sanguinem super altare Domini Dei tui; sanguis hostiarum tuarum fundetur in altari, carnibus autem ipse vesceris.
05O||12||28||52670	Observa et audi omnia, quae ego praecipio tibi, ut bene sit tibi et filiis tuis post te in sempiternum, cum feceris, quod bonum est et placitum in conspectu Domini Dei tui.
05O||12||29||52680	Quando disperdiderit Dominus Deus tuus ante faciem tuam gentes, ad quas ingredieris possidendas, et possederis eas atque habitaveris in terra earum, 
05O||12||30||52690	cave, ne irretiaris per eas, postquam te fuerint introeunte subversae, et requiras caeremonias earum dicens: “Sicut coluerunt gentes istae deos suos, ita et ego colam”. 
05O||12||31||52700	Non facies similiter Domino Deo tuo; omnes enim abominationes, quas aversatur Dominus, fecerunt diis suis offerentes etiam filios et filias et comburentes igne.
05O||13||1||52710	Quod praecipio vobis, hoc custodite et facite, nec addas quidquam nec minuas. 
05O||13||2||52720	Si surrexerit in medio tui prophetes aut, qui somnium vidisse se dicat, et dederit tibi signum vel portentum, 
05O||13||3||52730	et evenerit, quod locutus est, et dixerit tibi: “Eamus et sequamur deos alienos, quos ignoras, et serviamus eis”, 
05O||13||4||52740	non audies verba prophetae illius aut somniatoris, quia tentat vos Dominus Deus vester, ut sciat utrum diligatis eum an non in toto corde et in tota anima vestra. 
05O||13||5||52750	Dominum Deum vestrum sequimini et ipsum timete et mandata illius custodite et audite vocem eius; ipsi servietis et ipsi adhaerebitis. 
05O||13||6||52760	Propheta autem ille aut fictor somniorum interficietur, quia locutus est, ut vos averteret a Domino Deo vestro, qui eduxit vos de terra Aegypti et redemit te de domo servitutis; ut errare te faceret de via, quam tibi praecepit Dominus Deus tuus; et auferes malum de medio tui.
05O||13||7||52770	Si tibi voluerit persuadere frater tuus filius matris tuae aut filius tuus vel filia sive uxor, quae est in sinu tuo, aut amicus, quem diligis ut animam tuam, clam dicens: “Eamus et serviamus diis alienis”, quos ignorasti tu et patres tui, 
05O||13||8||52780	de diis cunctarum in circuitu gentium, quae iuxta vel procul sunt ab initio usque ad finem terrae, 
05O||13||9||52790	non acquiescas ei nec audias, neque parcat ei oculus tuus, ut miserearis et occultes eum, 
05O||13||10||52800	sed interficies. Sit primum manus tua super eum, et postea omnis populus mittat manum: 
05O||13||11||52810	lapidibus obrutus necabitur, quia voluit te abstrahere a Domino Deo tuo, qui eduxit te de terra Aegypti, de domo servitutis, 
05O||13||12||52820	ut omnis Israel audiens timeat, et nequaquam ultra faciat quippiam huius rei simile in medio tui.
05O||13||13||52830	Si audieris in una urbium tuarum, quas Dominus Deus tuus dabit tibi ad habitandum, dicentes aliquos: 
05O||13||14||52840	“Egressi sunt filii Belial de medio tui et averterunt habitatores urbis suae atque dixerunt: Eamus et serviamus diis alienis”, quos ignorastis, 
05O||13||15||52850	quaere sollicite et, diligenter rei veritate perspecta, si inveneris certum esse, quod dicitur, et abominationem hanc opere perpetratam in medio tui, 
05O||13||16||52860	percuties habitatores urbis illius in ore gladii et delebis eam ac omnia, quae in illa sunt. 
05O||13||17||52870	Quidquid etiam supellectilis fuerit, congregabis in medio platearum eius et cum ipsa civitate succendes, ita ut universa consumas Domino Deo tuo, et sit tumulus sempiternus: non aedificabitur amplius. 
05O||13||18||52880	Et non adhaerebit de illo anathemate quidquam in manu tua, ut avertatur Dominus ab ira furoris sui et misereatur tui multiplicetque te, sicut iuravit patribus tuis, 
05O||13||19||52890	quando audieris vocem Domini Dei tui custodiens omnia mandata eius, quae ego praecipio tibi hodie, ut facias quod placitum est in conspectu Domini Dei tui.
05O||14||1||52900	Filii estote Domini Dei ve stri; non vos incidetis nec fa cietis calvitium inter oculos vestros super mortuo, 
05O||14||2||52910	quoniam populus sanctus es Domino Deo tuo, et te elegit, ut sis ei in populum peculiarem de cunctis gentibus, quae sunt super terram.
05O||14||3||52920	Ne comedatis quidquid abominabile est.
05O||14||4||52930	Hoc est animal, quod comedere potestis: bovem et ovem et capram, 
05O||14||5||52940	cervum et capream, bubalum, tragelaphum, pygargum, orygem, rupicapram. 
05O||14||6||52950	Omne animal inter pecora, quod findit ungulam plene in duas partes et ruminat, comedetis; 
05O||14||7||52960	de his autem, quae ruminant et ungulam non findunt, haec comedere non debetis: camelum, leporem, hyracem, quia ruminant et non dividunt ungulam, immunda erunt vobis. 
05O||14||8||52970	Sus quoque, quoniam dividit ungulam et non ruminat, immunda erit vobis: carnibus eorum non vescemini et cadavera non tangetis.
05O||14||9||52980	Haec comedetis ex omnibus, quae morantur in aquis: quae habent pinnulas et squamas comedite; 
05O||14||10||52990	quae absque pinnulis et squamis sunt, ne comedatis, quia immunda sunt vobis.
05O||14||11||53000	Omnes aves mundas comedite; 
05O||14||12||53010	has autem ne comedatis: aquilam scilicet et grypem et alietum, 
05O||14||13||53020	ixon et vulturem ac milvum iuxta genus suum 
05O||14||14||53030	et omne corvini generis, 
05O||14||15||53040	struthionem ac noctuam et larum atque accipitrem iuxta genus suum, 
05O||14||16||53050	bubonem ac cycnum et ibin 
05O||14||17||53060	ac mergulum, porphyrionem et nycticoracem, 
05O||14||18||53070	erodium et charadrium, singula in genere suo, upupam quoque et vespertilionem. 
05O||14||19||53080	Et omne, quod reptat et pinnulas habet, immundum erit vobis, nec comedetur. 
05O||14||20||53090	Omne volatile, quod mundum est, comedite.
05O||14||21||53100	Quidquid morticinum est, ne vescamini ex eo; advenae, qui intra portas tuas est, da, ut comedat, aut vende peregrino: quia tu populus sanctus es Domino Deo tuo. Non coques haedum in lacte matris suae.
05O||14||22||53110	Decimam partem separabis de cunctis frugibus seminis tui, quae nascuntur in terra per annos singulos; 
05O||14||23||53120	et comedes in conspectu Domini Dei tui in loco, quem elegerit, ut in eo nomen illius habitet, decimam frumenti tui et vini et olei et primogenita de armentis et ovibus tuis, ut discas timere Dominum Deum tuum omni tempore.
05O||14||24||53130	Cum autem longior fuerit tibi via et locus, quem elegerit Dominus Deus tuus, ut ponat nomen suum ibi tibique benedixerit, nec potueris ad eum haec cuncta portare, 
05O||14||25||53140	vendes omnia et in pretium rediges; portabisque manu tua et proficisceris ad locum, quem elegerit Dominus Deus tuus, 
05O||14||26||53150	et emes ex eadem pecunia, quidquid tibi placuerit, sive ex armentis sive ex ovibus, vinum quoque et siceram et omne, quod desiderat anima tua; et comedes ibi coram Domino Deo tuo et epulaberis tu et domus tua 
05O||14||27||53160	et Levites, qui intra portas tuas est: cave, ne derelinquas eum, quia non habet partem nec possessionem tecum.
05O||14||28||53170	Anno tertio separabis aliam decimam ex omnibus, quae nascuntur tibi eo tempore, et repones intra portas tuas; 
05O||14||29||53180	venietque Levites, qui non habet partem nec possessionem tecum, et peregrinus ac pupillus ac vidua, qui intra portas tuas sunt, et comedent et saturabuntur, ut benedicat tibi Dominus Deus tuus in cunctis operibus manuum tuarum, quae feceris.
05O||15||1||53190	Septimo anno facies remis sionem, 
05O||15||2||53200	quae hoc ordine ce lebrabitur: cui debetur aliquid a proximo ac fratre suo, repetere non poterit, quia annus remissionis est Domino. 
05O||15||3||53210	A peregrino exiges; civem et propinquum repetendi, quod tuum est, non habebis potestatem. 
05O||15||4||53220	Sed omnino indigens non erit apud te, quia benedicet tibi Dominus Deus tuus in terra, quam traditurus est tibi in possessionem, 
05O||15||5||53230	si tamen audieris vocem Domini Dei tui et custodieris universum mandatum hoc, quod ego hodie praecipio tibi, 
05O||15||6||53240	quia Dominus Deus tuus benedicet tibi, ut pollicitus est. Fenerabis gentibus multis et ipse a nullo accipies mutuum; dominaberis nationibus plurimis, et tui nemo dominabitur.
05O||15||7||53250	Si unus de fratribus tuis, qui morantur in una civitatum tuarum in terra, quam Dominus Deus tuus daturus est tibi, ad paupertatem venerit, non obdurabis cor tuum nec contrahes manum; 
05O||15||8||53260	sed aperies eam pauperi fratri tuo et dabis mutuum, quod eum indigere perspexeris. 
05O||15||9||53270	Cave, ne forte subrepat tibi impia cogitatio, et dicas in corde tuo: “Appropinquat septimus annus remissionis”, et avertas oculos tuos a paupere fratre tuo nolens ei, quod postulat, mutuum commodare, ne clamet contra te ad Dominum, et fiat tibi in peccatum. 
05O||15||10||53280	Sed dabis ei, nec contristabitur cor tuum in eius necessitatibus sublevandis, nam propter hoc benedicet tibi Dominus Deus tuus in omni opere tuo et in cunctis, ad quae manum miseris. 
05O||15||11||53290	Non deerunt pauperes in terra habitationis tuae; idcirco ego praecipio tibi, ut aperias manum fratri tuo egeno et pauperi, qui tecum versatur in terra tua.
05O||15||12||53300	Cum tibi venditus fuerit frater tuus Hebraeus aut Hebraea et sex annis servierit tibi, in septimo anno dimittes eum liberum; 
05O||15||13||53310	et quem libertate donaveris, nequaquam vacuum abire patieris. 
05O||15||14||53320	Sed dabis ei viaticum de gregibus et de area et torculari tuo, quibus Dominus Deus tuus benedixerit tibi. 
05O||15||15||53330	Memento quod et ipse servieris in terra Aegypti, et liberaverit te Dominus Deus tuus; idcirco ego nunc hoc praecipio tibi. 
05O||15||16||53340	Sin autem dixerit: “Nolo egredi”, eo quod diligat te et domum tuam et bene sibi apud te esse sentiat, 
05O||15||17||53350	assumes subulam et perforabis aurem eius in ianua domus tuae, et serviet tibi usque in aeternum. Ancillae quoque similiter facies. 
05O||15||18||53360	Non sit durum in oculis tuis dimittere eum liberum, quoniam iuxta mercedem mercennarii per sex annos servivit tibi, et benedicet tibi Dominus Deus tuus in cunctis operibus, quae egeris.
05O||15||19||53370	De primogenitis, quae nascuntur in armentis et ovibus tuis, quidquid sexus est masculini, sanctificabis Domino Deo tuo; non operaberis in primogenito bovis et non tondebis primogenita ovium. 
05O||15||20||53380	In conspectu Domini Dei tui comedes ea per annos singulos in loco, quem elegerit Dominus, tu et domus tua. 
05O||15||21||53390	Sin autem habuerit maculam et vel claudum fuerit vel caecum aut in aliqua parte deforme vel debile, non immolabis illud Domino Deo tuo, 
05O||15||22||53400	sed intra portas tuas comedes illud; tam mundus quam immundus similiter vescentur eis, quasi caprea et cervo. 
05O||15||23||53410	Solum sanguinem eorum non comedes, sed effundes in terram quasi aquam.
05O||16||1||53420	Observa mensem Abib, ut facias Pascha Domino Deo tuo; quoniam in isto mense Abib eduxit te Dominus Deus tuus de Aegypto nocte. 
05O||16||2||53430	Immolabisque Pascha Domino Deo tuo de ovibus et de bobus in loco, quem elegerit Dominus Deus tuus, ut habitet nomen eius ibi. 
05O||16||3||53440	Non comedes cum eo panem fermentatum; septem diebus comedes absque fermento afflictionis panem, quoniam festinanter egressus es de Aegypto, ut memineris diei egressionis tuae de Aegypto omnibus diebus vitae tuae. 
05O||16||4||53450	Non apparebit fermentum in omnibus terminis tuis septem diebus; et non manebit de carnibus eius, quod immolatum est vespere in die primo, usque mane. 
05O||16||5||53460	Non poteris immolare Pascha in qualibet urbium tuarum, quas Dominus Deus tuus daturus est tibi, 
05O||16||6||53470	sed in loco, quem elegerit Dominus Deus tuus, ut habitet nomen eius ibi, immolabis Pascha vespere ad solis occasum, quando egressus es de Aegypto. 
05O||16||7||53480	Et coques et comedes in loco, quem elegerit Dominus Deus tuus, maneque consurgens vades in tabernacula tua. 
05O||16||8||53490	Sex diebus comedes azyma et in die septimo, quia collecta est Domino Deo tuo, non facies opus.
05O||16||9||53500	Septem hebdomadas numerabis tibi ab ea die, qua falcem in segetem miseris, 
05O||16||10||53510	et celebrabis diem festum Hebdomadarum Domino Deo tuo, oblationem spontaneam manus tuae, quam offeres iuxta benedictionem Domini Dei tui. 
05O||16||11||53520	Et epulaberis coram Domino Deo tuo tu, filius tuus et filia tua, servus tuus et ancilla tua et Levites, qui est intra portas tuas, advena ac pupillus et vidua, qui morantur tecum in loco, quem elegerit Dominus Deus tuus, ut habitet nomen eius ibi; 
05O||16||12||53530	et recordaberis quoniam servus fueris in Aegypto custodiesque ac facies, quae praecepta sunt.
05O||16||13||53540	Sollemnitatem quoque Tabernaculorum celebrabis per septem dies, quando collegeris de area et torculari fruges tuas; 
05O||16||14||53550	et epulaberis in festivitate tua tu, filius tuus et filia, servus tuus et ancilla, Levites quoque et advena, pupillus ac vidua, qui intra portas tuas sunt. 
05O||16||15||53560	Septem diebus Domino Deo tuo festa celebrabis in loco, quem elegerit Dominus, quia benedicet tibi Dominus Deus tuus in cunctis frugibus tuis et in omni opere manuum tuarum, erisque totus in laetitia.
05O||16||16||53570	Tribus vicibus per annum apparebit omne masculinum tuum in conspectu Domini Dei tui in loco, quem elegerit: in sollemnitate Azymorum et in sollemnitate Hebdomadarum et in sollemnitate Tabernaculorum. Non apparebit ante Dominum vacuus, 
05O||16||17||53580	sed offeret unusquisque secundum quod habuerit, iuxta benedictionem Domini Dei tui, quam dederit tibi.
05O||16||18||53590	Iudices et praefectos operum constitues in omnibus portis tuis, quas Dominus Deus tuus dederit tibi per singulas tribus tuas, ut iudicent populum iusto iudicio. 
05O||16||19||53600	Non declinabis iudicium. Non accipies personam nec munera, quia munera excaecant oculos sapientum et mutant causas iustorum. 
05O||16||20||53610	Iustitiam, iustitiam persequeris, ut vivas et possideas terram, quam Dominus Deus tuus dederit tibi.
05O||16||21||53620	Non plantabis tibi palum, omnem arborem iuxta altare Domini Dei tui, quod feceris tibi. 
05O||16||22||53630	Neque constitues lapidem, quem odit Dominus Deus tuus.
05O||17||1||53640	Non immolabis Domino Deo tuo ovem et bovem, in quo est macula aut quippiam vitii, quia abominatio est Domino Deo tuo.
05O||17||2||53650	Cum reperti fuerint apud te intra unam portarum tuarum, quas Dominus Deus tuus dabit tibi, vir aut mulier, qui faciant, quod malum est in conspectu Domini Dei tui, et transgrediantur pactum illius, 
05O||17||3||53660	ut vadant et serviant diis alienis et adorent eos, solem vel lunam vel omnem militiam caeli, quae non praecepi, 
05O||17||4||53670	et hoc tibi fuerit nuntiatum, audiensque inquisieris diligenter et verum esse reppereris, et abominatio haec facta est in Israel, 
05O||17||5||53680	educes virum vel mulierem, qui hanc rem sceleratissimam perpetrarunt, ad portas civitatis tuae, et lapidibus obruentur. 
05O||17||6||53690	In ore duorum aut trium testium peribit, qui interficietur; nemo occidatur uno contra se dicente testimonium. 
05O||17||7||53700	Manus testium prima erit ad interficiendum eum, et manus reliqui populi extrema mittetur, ut auferas malum de medio tui.
05O||17||8||53710	Si intra portas tuas in litibus difficile et ambiguum apud te iudicium esse perspexeris inter sanguinem et sanguinem, causam et causam, plagam et plagam, surge et ascende ad locum, quem elegerit Dominus Deus tuus, 
05O||17||9||53720	veniesque ad sacerdotes levitici generis et ad iudicem, qui fuerit illo tempore; quaeresque ab eis, qui indicabunt tibi iudicii sententiam. 
05O||17||10||53730	Et facies quodcumque dixerint tibi de loco, quem elegerit Dominus, et observabis, ut facias omnia quae docuerint te 
05O||17||11||53740	iuxta mandatum, quod mandaverunt, et iuxta sententiam, quam dixerint tibi. Nec declinabis ad dexteram vel ad sinistram. 
05O||17||12||53750	Qui autem superbierit nolens oboedire sacerdotis imperio, qui eo tempore ministrat Domino Deo tuo, aut decreto iudicis, morietur homo ille, et auferes malum de Israel; 
05O||17||13||53760	cunctusque populus audiens timebit, ut nullus deinceps intumescat superbia.
05O||17||14||53770	Cum ingressus fueris terram, quam Dominus Deus tuus dabit tibi, et possederis eam habitaverisque in illa et dixeris: “Constituam super me regem, sicut habent omnes per circuitum nationes”, 
05O||17||15||53780	eum constitues super te regem, quem Dominus Deus tuus elegerit de numero fratrum tuorum. Non poteris alterius gentis hominem regem facere, qui non sit frater tuus.
05O||17||16||53790	Tantummodo non multiplicabit sibi equos nec reducet populum in Aegyptum, ut equitatus numerum augeat, praesertim cum Dominus praeceperit vobis, ut nequaquam amplius per hanc viam revertamini. 
05O||17||17||53800	Neque habebit uxores plurimas, ne declinet cor eius, neque argenti et auri immensa pondera. 
05O||17||18||53810	Postquam autem sederit in solio regni sui, describet sibi exemplar legis huius in volumine accipiens illam a sacerdotibus leviticae tribus; 
05O||17||19||53820	et habebit secum legetque illud omnibus diebus vitae suae, ut discat timere Dominum Deum suum. et custodire verba legis huius et praecepta ista et quae in lege praecepta sunt. 
05O||17||20||53830	Nec elevetur cor eius in superbiam super fratres suos neque declinet a mandatis in partem dexteram vel sinistram, ut longo tempore regnet ipse et filii eius in medio Israel.
05O||18||1||53840	Non habebunt sacerdotes le vitae, omnis tribus Levi, par tem et hereditatem cum reliquo Israel; de sacrificiis Domini et hereditate eius comedent 
05O||18||2||53850	et nihil accipient de possessione fratrum suorum: Dominus enim ipse est hereditas eorum, sicut locutus est illis.
05O||18||3||53860	Hoc erit ius sacerdotum a populo, ab his qui offerunt victimas: sive bovem sive ovem immolaverint, dabunt sacerdoti armum et duas maxillas ac ventriculum, 
05O||18||4||53870	primitias frumenti, vini et olei et lanarum ex ovium tonsione. 
05O||18||5||53880	Ipsum enim elegit Dominus Deus tuus de cunctis tribubus tuis, ut stet et ministret in nomine Domini ipse et filii eius in sempiternum.
05O||18||6||53890	Si exierit Levites de una urbium tuarum ex omni Israel, in qua ut advena habitat, et voluerit venire desiderans locum, quem elegerit Dominus, 
05O||18||7||53900	ministrabit in nomine Domini Dei sui, sicut omnes fratres eius levitae, qui stabunt ibi coram Domino. 
05O||18||8||53910	Partem ciborum eandem accipiet quam et ceteri, excepto eo, quod ex paterna ei successione debetur.
05O||18||9||53920	Quando ingressus fueris terram, quam Dominus Deus tuus dabit tibi, cave, ne imitari velis abominationes illarum gentium. 
05O||18||10||53930	Nec inveniatur in te, qui filium suum aut filiam traducat per ignem, aut qui sortes sciscitetur et observet nubes atque auguria, nec sit maleficus 
05O||18||11||53940	nec incantator, nec qui pythones consulat nec divinos, aut quaerat a mortuis veritatem; 
05O||18||12||53950	omnia enim haec abominatur Dominus et propter istiusmodi scelera expellet eos in introitu tuo. 
05O||18||13||53960	Perfectus eris et absque macula cum Domino Deo tuo. 
05O||18||14||53970	Gentes istae, quarum possidebis terram, augures et divinos audiunt; tu autem a Domino Deo tuo aliter institutus es.
05O||18||15||53980	Prophetam de gente tua et de fratribus tuis sicut me suscitabit tibi Dominus Deus tuus; ipsum audietis, 
05O||18||16||53990	ut petiisti a Domino Deo tuo in Horeb, quando contio congregata est, atque dixisti: “Ultra non audiam vocem Domini Dei mei et ignem hunc maximum amplius non videbo, ne moriar”. 
05O||18||17||54000	Et ait Dominus mihi: “Bene omnia sunt locuti; 
05O||18||18||54010	prophetam suscitabo eis de medio fratrum suorum similem tui et ponam verba mea in ore eius, loqueturque ad eos omnia, quae praecepero illi. 
05O||18||19||54020	Qui autem verba mea, quae loquetur in nomine meo, audire noluerit, ego ultor exsistam. 
05O||18||20||54030	Propheta autem qui, arrogantia depravatus, voluerit loqui in nomine meo, quae ego non praecepi illi ut diceret, aut ex nomine alienorum deorum, interficietur”. 
05O||18||21||54040	Quod si tacita cogitatione responderis: “Quomodo possum intellegere verbum, quod Dominus non est locutus?”, 
05O||18||22||54050	hoc habebis signum: quod in nomine Domini propheta ille praedixerit, et non evenerit, hoc Dominus non est locutus, sed per tumorem animi sui propheta confinxit; et idcirco non timebis eum.
05O||19||1||54060	Cum disperderit Dominus Deus tuus gentes, quarum ti bi traditurus est terram, et possederis eam habitaverisque in urbibus eius et in aedibus, 
05O||19||2||54070	tres civitates separabis tibi in medio terrae, quam Dominus Deus tuus dabit tibi in possessionem 
05O||19||3||54080	sternens diligenter viam; et in tres aequaliter partes totam terrae tuae provinciam divides, ut habeat e vicino, qui propter homicidium profugus est, quo possit evadere.
05O||19||4||54090	Haec erit lex homicidae fugientis, cuius vita servanda est: qui percusserit proximum suum nesciens et qui heri et nudiustertius nullum contra eum habuisse odium comprobatur, 
05O||19||5||54100	sed abiisse cum eo simpliciter in silvam ad ligna caedenda, et in succisione lignorum securis fugerit manu, ferrumque lapsum de manubrio amicum eius percusserit et occiderit, hic ad unam supradictarum urbium confugiet et vivet; 
05O||19||6||54110	ne forsitan ultor sanguinis cordis calore stimulatus persequatur et apprehendat eum, si longior via fuerit, et percutiat eum, et moriatur, qui non est reus mortis, quia nullum contra eum, qui occisus est, odium prius habuisse monstratur. 
05O||19||7||54120	Idcirco praecipio tibi, ut tres civitates aequalis inter se spatii dividas. 
05O||19||8||54130	Cum autem dilataverit Dominus Deus tuus terminos tuos, sicut iuravit patribus tuis, et dederit tibi cunctam terram, quam eis pollicitus est 
05O||19||9||54140	— si tamen custodieris omne mandatum hoc et feceris, quae hodie praecipio tibi, ut diligas Dominum Deum tuum et ambules in viis eius omni tempore — addes tibi tres alias civitates et supradictarum trium urbium numerum duplicabis, 
05O||19||10||54150	ut non effundatur sanguis innoxius in medio terrae, quam Dominus Deus tuus dabit tibi possidendam, nec sis sanguinis reus.
05O||19||11||54160	Si quis autem odio habens proximum suum insidiatus fuerit vitae eius surgensque percusserit illum, et mortuus fuerit, fugeritque ad unam de supradictis urbibus, 
05O||19||12||54170	mittent seniores civitatis eius et arripient eum de loco effugii tradentque in manu ultoris sanguinis, et morietur: 
05O||19||13||54180	non misereberis eius et auferes innoxium sanguinem de Israel, ut bene sit tibi.
05O||19||14||54190	Non transferes terminos proximi tui, quos fixerunt priores in possessione tua, quam acceperis in terra, quam Dominus Deus tuus dabit tibi possidendam.
05O||19||15||54200	Non stabit testis unus contra aliquem, quidquid illius peccatum vel facinus fuerit; sed in ore duorum aut trium testium stabit omne verbum. 
05O||19||16||54210	Si steterit testis mendax contra hominem accusans eum praevaricationis, 
05O||19||17||54220	stabunt ambo, quorum causa est, ante Dominum in conspectu sacerdotum et iudicum, qui fuerint in diebus illis. 
05O||19||18||54230	Cumque diligentissime perscrutantes iudices invenerint falsum testem dixisse contra fratrem suum mendacium, 
05O||19||19||54240	reddent ei, sicut fratri suo facere cogitavit, et auferes malum de medio tui, 
05O||19||20||54250	ut audientes ceteri timorem habeant et nequaquam ultra talia audeant facere in medio tui. 
05O||19||21||54260	Non misereberis eius, sed animam pro anima, oculum pro oculo, dentem pro dente, manum pro manu, pedem pro pede exiges.
05O||20||1||54270	Si exieris ad bellum contra hostes tuos et videris equita tus et currus et maiorem, quam tu habes, adversarii exercitus multitudinem, non timebis eos, quia Dominus Deus tuus tecum est, qui eduxit te de terra Aegypti. 
05O||20||2||54280	Appropinquante autem iam proelio, stabit sacerdos ante aciem et sic loquetur ad populum: 
05O||20||3||54290	“Audi, Israel: Vos hodie contra inimicos vestros pugnam committitis; non pertimescat cor vestrum, nolite metuere, nolite cedere nec formidetis eos, 
05O||20||4||54300	quia Dominus Deus vester incedit vobiscum et pro vobis contra adversarios vestros dimicabit, ut eruat vos de periculo”.
05O||20||5||54310	Praefecti quoque per singulas turmas, audiente exercitu, proclamabunt: “Quis est homo, qui aedificavit domum novam et non dedicavit eam? Vadat et revertatur in domum suam, ne forte moriatur in bello, et alius dedicet illam. 
05O||20||6||54320	Quis est homo, qui plantavit vineam et necdum vindemiavit eam? Vadat et revertatur in domum suam, ne forte moriatur in bello, et alius homo vindemiet illam. 
05O||20||7||54330	Quis est homo, qui despondit uxorem et non accepit eam? Vadat et revertatur in domum suam, ne forte moriatur in bello, et alius homo accipiat eam”. 
05O||20||8||54340	His dictis, addent reliqua et loquentur ad populum: “Quis est homo formidulosus et corde pavido? Vadat et revertatur in domum suam, ne pavere faciat corda fratrum suorum, sicut ipse timore perterritus est”. 
05O||20||9||54350	Cumque praefecti finem loquendi ad populum fecerint, constituantur duces exercitus in capite populi.
05O||20||10||54360	Si quando accesseris ad expugnandam civitatem, offeres ei primum pacem; 
05O||20||11||54370	si receperit et aperuerit tibi portas, cunctus populus, qui in ea est, serviet tibi sub tributo. 
05O||20||12||54380	Sin autem foedus inire noluerit et coeperit contra te bellum, oppugnabis eam. 
05O||20||13||54390	Cumque tradiderit Dominus Deus tuus illam in manu tua, percuties omne, quod in ea generis masculini est, in ore gladii 
05O||20||14||54400	absque mulieribus et infantibus, iumentis et ceteris, quae in civitate sunt. Omnem praedam hanc diripies tibi et comedes de spoliis hostium tuorum, quae Dominus Deus tuus dederit tibi.
05O||20||15||54410	Sic facies cunctis civitatibus, quae a te procul valde sunt et non sunt de gentium istarum urbibus, quas in possessionem accepturus es. 
05O||20||16||54420	De his autem civitatibus, quae dabuntur tibi, nullum omnino permittes vivere, 
05O||20||17||54430	sed interficies in ore gladii, Hetthaeum videlicet et Amorraeum et Chananaeum, Pherezaeum et Hevaeum et Iebusaeum, sicut praecepit tibi Dominus Deus tuus, 
05O||20||18||54440	ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum.
05O||20||19||54450	Quando obsederis civitatem multo tempore et munitionibus circumdederis, ut expugnes eam, non immittes securim in arbores eius, de quibus vesci potes, nec succidas eas. Numquid homo est arbor campi, ut eam obsideas? 
05O||20||20||54460	Si qua autem ligna non sunt pomifera, succide illa et exstrue machinas, donec capias civitatem, quae contra te dimicat.
05O||21||1||54470	Quando inventum fuerit in terra, quam Dominus Deus tuus daturus est tibi, hominis cadaver occisi, et ignoratur caedis reus, 
05O||21||2||54480	egredientur maiores natu et iudices tui et metientur a loco cadaveris singularum per circuitum spatia civitatum 
05O||21||3||54490	et, quam viciniorem ceteris esse perspexerint, seniores civitatis illius tollent vitulam de armento, quae non traxit iugum nec terram scidit vomere, 
05O||21||4||54500	et ducent eam ad torrentem perennem, ubi numquam aratum est nec seminatum, et caedent apud eum cervices vitulae; 
05O||21||5||54510	accedentque sacerdotes filii Levi, quos elegerit Dominus Deus tuus, ut ministrent ei et benedicant in nomine eius, et ad verbum eorum omnis causa et omnis percussio iudicetur. 
05O||21||6||54520	Et omnes maiores natu civitatis illius, qui prope interfectum sunt, lavabunt manus suas super vitulam, quae apud torrentem percussa est, 
05O||21||7||54530	et dicent: “Manus nostrae non effuderunt hunc sanguinem, nec oculi nostri viderunt; 
05O||21||8||54540	propitius esto populo tuo Israel, quem redemisti, Domine, et non reputes sanguinem innocentem in medio populi tui Israel”. Et auferetur ab eis reatus sanguinis. 
05O||21||9||54550	Tu autem removebis innocentem cruorem, cum feceris, quod rectum est in oculis Domini.
05O||21||10||54560	Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris 
05O||21||11||54570	et videris in numero captivorum mulierem pulchram et adamaveris eam voluerisque habere uxorem, 
05O||21||12||54580	introduces eam in domum tuam. Quae radet caesariem et circumcidet ungues 
05O||21||13||54590	et deponet vestem captivitatis sedensque in domo tua flebit patrem et matrem suam uno mense; et postea intrabis ad eam sociaberisque illi, et erit uxor tua. 
05O||21||14||54600	Sin autem postea non sederit animo tuo, dimittes eam liberam; nec vendere poteris pecunia nec opprimere per potentiam, quia humiliasti eam.
05O||21||15||54610	Si habuerit homo uxores duas, unam dilectam et alteram odiosam, genuerintque ei liberos, et fuerit filius odiosae primogenitus, 
05O||21||16||54620	volueritque substantiam inter filios suos dividere, non poterit filium dilectae facere primogenitum et praeferre filio odiosae, 
05O||21||17||54630	sed filium odiosae agnoscet primogenitum dabitque ei de cunctis, quae habuerit, duplicia; iste est enim principium roboris eius, et huic debentur primogenita.
05O||21||18||54640	Si genuerit homo filium contumacem et protervum, qui non audiat patris aut matris imperium et coercitus oboedire contempserit, 
05O||21||19||54650	apprehendent eum et ducent ad seniores civitatis suae et ad portam iudicii 
05O||21||20||54660	dicentque ad eos: “Filius noster iste protervus et contumax est: monita nostra audire contemnit, comissationibus vacat et luxuriae atque conviviis potatorum”. 
05O||21||21||54670	Lapidibus eum obruent viri civitatis, et morietur, ut auferatis malum de medio vestri, et universus Israel audiens pertimescat.
05O||21||22||54680	Quando peccaverit homo, quod morte plectendum est, et occisum appenderis in patibulo, 
05O||21||23||54690	non permanebit cadaver eius in ligno; sed in eadem die sepelietur, quia maledictus a Deo est, qui pendet in ligno; et nequaquam contaminabis terram tuam, quam Dominus Deus tuus dederit tibi in possessionem.
05O||22||1||54700	Non videbis bovem fratris tui aut ovem errantem et praeteribis, sed reduces fratri tuo; 
05O||22||2||54710	si autem non est prope frater tuus nec nosti eum, duces in domum tuam, et erunt apud te quamdiu quaerat ea frater tuus et recipiat. 
05O||22||3||54720	Similiter facies de asino et de vestimento et de omni re fratris tui, quae perierit: si inveneris eam, ne subtrahas te. 
05O||22||4||54730	Si videris asinum fratris tui aut bovem cecidisse in via, non subtrahes te, sed sublevabis cum eo.
05O||22||5||54740	Non induetur mulier veste virili, nec vir utetur veste feminea: abominabilis enim apud Dominum Deum tuum est omnis, qui facit haec.
05O||22||6||54750	Si ambulans per viam, in arbore vel in terra nidum avis inveneris et matrem pullis vel ovis desuper incubantem, non sumes eam de filiis, 
05O||22||7||54760	sed abire patieris matrem tenens filios, ut bene sit tibi, et longo vivas tempore.
05O||22||8||54770	Cum aedificaveris domum novam, facies murum tecto tuo per circuitum, ne adducas sanguinem super domum tuam et sis reus, labente aliquo in praeceps ruente.
05O||22||9||54780	Non seres vineam tuam altero semine, ne et sementis, quam sevisti, et quae nascuntur ex vinea, pariter sanctificentur. 
05O||22||10||54790	Non arabis in bove simul et asino. 
05O||22||11||54800	Non indueris vestimento, quod ex lana linoque contextum est.
05O||22||12||54810	Funiculos facies per quattuor angulos pallii tui, quo operieris.
05O||22||13||54820	Si duxerit vir uxorem et intraverit ad eam et postea odio habuerit eam 
05O||22||14||54830	imputaveritque ei obiciens ei nomen pessimum et dixerit: “Uxorem hanc accepi et ingressus ad eam non inveni virginem”, 
05O||22||15||54840	tollent pater et mater eius et ferent secum signa virginitatis eius ad seniores urbis, qui in porta sunt, 
05O||22||16||54850	et dicet pater: “Filiam meam dedi huic uxorem, quam, quia odit, 
05O||22||17||54860	imponit ei nomen pessimum, ut dicat: Non inveni filiam tuam virginem; et ecce haec sunt signa virginitatis filiae meae”. Expandent vestimentum coram se nioribus civitatis. 
05O||22||18||54870	Apprehendentque senes urbis illius virum et verberabunt illum 
05O||22||19||54880	condemnantes insuper centum siclis argenti, quos dabunt patri puellae, quoniam diffamavit nomen pessimum super virginem Israel; habebitque eam uxorem et non poterit dimittere eam omnibus diebus vitae suae.
05O||22||20||54890	Quod si verum est, quod obicit, et non est in puella inventa virginitas, 
05O||22||21||54900	educent eam ad fores domus patris sui, et lapidibus obruent viri civitatis eius, et morietur, quoniam fecit nefas in Israel, ut fornicaretur in domo patris sui; et auferes malum de medio tui.
05O||22||22||54910	Si inventus fuerit vir dormiens cum uxore alterius, uterque morietur, id est adulter et adultera; et auferes malum de Israel.
05O||22||23||54920	Si puellam virginem desponsatam viro invenerit aliquis in civitate et concubuerit cum illa, 
05O||22||24||54930	educetis utrumque ad portam civitatis illius et lapidibus obruetis, et morientur: puella quia non clamavit, cum esset in civitate, vir quia humiliavit uxorem proximi sui; et auferes malum de medio tui. 
05O||22||25||54940	Sin autem in agro reppererit vir puellam, quae desponsata est, et apprehendens concubuerit cum illa, ipse morietur solus; 
05O||22||26||54950	puella nihil patietur nec est rea mortis, quoniam sicut vir consurgit contra fratrem suum et occidit eum, ita et puella perpessa est: 
05O||22||27||54960	sola erat in agro, clamavit puella desponsata, et nullus affuit, qui liberaret eam.
05O||22||28||54970	Si invenerit vir puellam virginem, quae non habet sponsum, et apprehendens concubuerit cum ea, et res ad iudicium venerit, 
05O||22||29||54980	dabit, qui dormivit cum ea, patri puellae quinquaginta siclos argenti et habebit eam uxorem, quia humiliavit illam: non poterit dimittere eam cunctis diebus vitae suae.
05O||23||1||54990	Non accipiet homo uxorem patris sui nec revelabit operi mentum eius.
05O||23||2||55000	Non intrabit eunuchus, attritis vel amputatis testiculis et absciso veretro, ecclesiam Domini. 
05O||23||3||55010	Non ingredietur mamzer in ecclesiam Domini neque decima generatione. 
05O||23||4||55020	Ammonites et Moabites etiam in decima generatione non intrabunt ecclesiam Domini in aeternum, 
05O||23||5||55030	quia noluerunt vobis occurrere cum pane et aqua in via, quando egressi estis de Aegypto, et quia conduxerunt contra te Balaam filium Beor de Phethor in Aramnaharaim, ut malediceret tibi; 
05O||23||6||55040	et noluit Dominus Deus tuus audire Balaam vertitque tibi maledictionem eius in benedictionem, eo quod diligeret te. 
05O||23||7||55050	Non facies cum eis pacem nec quaeres eis bona cunctis diebus vitae tuae in sempiternum.
05O||23||8||55060	Non abominaberis Idumaeum, quia frater tuus est, nec Aegyptium, quia advena fuisti in terra eius: 
05O||23||9||55070	qui nati fuerint ex eis tertia generatione, intrabunt ecclesiam Domini.
05O||23||10||55080	Quando egressus fueris adversus hostes tuos in pugnam, custodies te ab omni re mala. 
05O||23||11||55090	Si fuerit apud te homo, qui nocturno pollutus sit somnio, egredietur extra castra et non revertetur, 
05O||23||12||55100	priusquam ad vesperam lavetur aqua; et ad solis occasum regredietur in castra. 
05O||23||13||55110	Habebis locum extra castra, ad quem egrediaris ad requisita naturae 
05O||23||14||55120	gerens paxillum in balteo; cumque sederis foris, fodies foveam et egesta humo operies. 
05O||23||15||55130	Dominus enim Deus tuus ambulat in medio castrorum tuorum, ut eruat te et tradat tibi inimicos tuos; sint castra tua sancta, et nihil in eis videat foeditatis nec derelinquat te.
05O||23||16||55140	Non trades servum domino suo, qui ad te confugerit: 
05O||23||17||55150	habitabit tecum in medio tui in loco, quem elegerit in una urbium tuarum, quae placuerit ei, nec contristes eum.
05O||23||18||55160	Non erit prostibulum sacrum de filiabus Israel, nec scortator sacer de filiis Israel. 
05O||23||19||55170	Non offeres mercedem prostibuli nec pretium canis in domo Domini Dei tui, quidquid illud est, quod voveris, quia abominatio est utrumque apud Dominum Deum tuum.
05O||23||20||55180	Non fenerabis fratri tuo ad usuram pecuniam nec alimenta nec quamlibet aliam rem, 
05O||23||21||55190	sed alieno fenerabis. Fratri autem tuo absque usura id, quo indiget, commodabis, ut benedicat tibi Dominus Deus tuus in omni opere tuo in terra, ad quam ingredieris possidendam.
05O||23||22||55200	Cum voveris votum Domino Deo tuo, non tardabis reddere; quia requiret illud Dominus Deus tuus a te, et reputabitur tibi in peccatum. 
05O||23||23||55210	Si nolueris polliceri, absque peccato eris; 
05O||23||24||55220	quod autem egressum est de labiis tuis, observabis et facies, sicut promisisti Domino Deo tuo: propria voluntate et ore tuo locutus es.
05O||23||25||55230	Ingressus vineam proximi tui comede uvas, quantum tibi placuerit; in sporta autem ne efferas tecum. 
05O||23||26||55240	Si intraveris in segetem amici tui, franges spicas manu; falce autem non metes.
05O||24||1||55250	Si acceperit homo uxorem et habuerit eam, et non invene rit gratiam ante oculos eius propter aliquam foeditatem, et scripserit libellum repudii dederitque in manu illius et dimiserit eam de domo sua, 
05O||24||2||55260	cumque egressa alterius uxor facta fuerit, 
05O||24||3||55270	et ille quoque oderit eam dederitque ei libellum repudii et dimiserit de domo sua, vel mortuus fuerit, 
05O||24||4||55280	non poterit prior maritus recipere eam in uxorem, quia polluta est; hoc esset abominatio coram Domino. Ne peccare facias terram tuam, quam Dominus Deus tuus tradiderit tibi possidendam.
05O||24||5||55290	Cum acceperit homo nuper uxorem, non procedet ad bellum, nec ei quippiam necessitatis iniungetur publicae, sed vacabit liber domui suae, ut uno anno laetetur cum uxore sua.
05O||24||6||55300	Non accipies loco pignoris molam vel superiorem lapidem molarem, quia animam suam apposuit tibi.
05O||24||7||55310	Si deprehensus fuerit homo rapiens unum de fratribus suis de filiis Israel et, vendito eo, accipiens pretium, interficietur; et auferes malum de medio tui.
05O||24||8||55320	Observa diligenter, si incurras plagam leprae, quaecumque docuerint vos sacerdotes levitici generis; quod praecepi eis, implete sollicite. 
05O||24||9||55330	Memento, quae fecerit Dominus Deus tuus Mariae in via, cum egrederemini de Aegypto.
05O||24||10||55340	Cum mutuam dabis proximo tuo rem aliquam, non ingredieris domum eius, ut pignus auferas, 
05O||24||11||55350	sed stabis foris, et ille tibi pignus proferet, quod habuerit. 
05O||24||12||55360	Sin autem pauper est, non pernoctabit apud te pignus, 
05O||24||13||55370	sed statim reddes ei ad solis occasum, ut dormiens in vestimento suo benedicat tibi, et habeas iustitiam coram Domino Deo tuo.
05O||24||14||55380	Non negabis mercedem indigentis et pauperis ex fratribus tuis sive advenis, qui tecum morantur in terra intra portas tuas, 
05O||24||15||55390	sed eadem die reddes ei pretium laboris sui ante solis occasum, quia pauper est, et illud desiderat anima sua; ne clamet contra te ad Dominum, et reputetur tibi in peccatum.
05O||24||16||55400	Non occidentur patres pro filiis, nec filii pro patribus, sed unusquisque pro peccato suo morietur.
05O||24||17||55410	Non pervertes iudicium advenae et pupilli nec auferes pignoris loco viduae vestimentum. 
05O||24||18||55420	Memento quod servieris in Aegypto, et eruerit te Dominus Deus tuus inde; idcirco praecipio tibi, ut facias hanc rem. 
05O||24||19||55430	Quando messueris segetem in agro tuo et oblitus manipulum reliqueris, non reverteris, ut tollas eum, sed advenam et pupillum et viduam auferre patieris, ut benedicat tibi Dominus Deus tuus in omni opere manuum tuarum. 
05O||24||20||55440	Si fruges collegeris olivarum, quidquid remanserit in arboribus, non reverteris, ut colligas, sed relinques advenae, pupillo ac viduae. 
05O||24||21||55450	Si vindemiaveris vineam tuam, non colliges remanentes racemos, sed cedent in usus advenae, pupilli ac viduae. 
05O||24||22||55460	Memento quod et tu servieris in Aegypto; et idcirco praecipio tibi, ut facias hanc rem.
05O||25||1||55470	Si fuerit causa inter aliquos, et interpellaverint iudices, quem iustum esse perspexerint, illi iustitiae palmam dabunt; quem impium, condemnabunt impietatis. 
05O||25||2||55480	Sin autem iudex eum, qui peccavit, dignum viderit plagis, prosternet et coram se faciet verberari; pro mensura peccati erit et plagarum modus, 
05O||25||3||55490	ita dumtaxat, ut quadragenarium numerum non excedant, ne ultra percussus plagis multis et foede laceratus ante oculos tuos abeat frater tuus.
05O||25||4||55500	Non ligabis os bovis terentis in area fruges tuas.
05O||25||5||55510	Quando habitaverint fratres simul, et unus ex eis absque filio mortuus fuerit, uxor defuncti non nubet foras alteri, sed accipiet eam frater eius uxorem et suscitabit semen fratris sui; 
05O||25||6||55520	et primogenitum ex ea filium nomine illius appellabit, ut non deleatur nomen eius ex Israel. 
05O||25||7||55530	Sin autem noluerit accipere uxorem fratris sui, quae ei lege debetur, perget mulier ad portam civitatis et interpellabit maiores natu dicetque: “Non vult frater viri mei suscitare nomen fratris sui in Israel nec me in coniugium sumere”; 
05O||25||8||55540	statimque accersiri eum facient et interrogabunt. Si responderit: “Nolo eam uxorem accipere”, 
05O||25||9||55550	accedet mulier ad eum coram senioribus et tollet calceamentum de pede eius spuetque in faciem illius et dicet: “Sic fit homini, qui non aedificat domum fratris sui”. 
05O||25||10||55560	Et vocabitur nomen illius in Israel: “Domus discalceati”.
05O||25||11||55570	Si habuerint inter se iurgium viri, et unus contra alterum rixari coeperit, volensque uxor alterius eruere virum suum de manu fortioris, miserit manum et apprehenderit verenda eius, 
05O||25||12||55580	abscides manum illius nec flecteris super eam ulla misericordia.
05O||25||13||55590	Non habebis in sacculo tuo diversa pondera maius et minus; 
05O||25||14||55600	nec erit in domo tua ephi maius et minus. 
05O||25||15||55610	Pondus habebis iustum et verum, et ephi iustum et verum erit tibi, ut multo vivas tempore super terram, quam Dominus Deus tuus dederit tibi. 
05O||25||16||55620	Abominatur enim Dominus tuus eum, qui facit haec, et aversatur omnem iniustitiam.
05O||25||17||55630	Memento quae fecerit tibi Amalec in via, quando egrediebaris ex Aegypto; 
05O||25||18||55640	quomodo occurrerit tibi et omnes extremos agminis tui, qui lassi residebant, ceciderit, quando tu eras fame et labore confectus, et non timuerit Deum. 
05O||25||19||55650	Cum ergo Dominus Deus tuus dederit tibi requiem a cunctis per circuitum inimicis tuis in terra, quam tibi daturus est, delebis nomen Amalec sub caelo: cave, ne obliviscaris!
05O||26||1||55660	Cumque intraveris terram, quam Dominus Deus tuus ti bi daturus est possidendam, et obtinueris eam atque habitaveris in illa, 
05O||26||2||55670	tolles primitias de cunctis frugibus agri, quas collegeris de terra tua, quam Dominus Deus tuus dabit tibi, et pones in cartallo pergesque ad locum, quem Dominus Deus tuus elegerit, ut ibi habitet nomen eius, 
05O||26||3||55680	accedesque ad sacerdotem, qui fuerit in diebus illis, et dices ad eum: “Profiteor hodie coram Domino Deo tuo quod ingressus sim terram, pro qua iuravit patribus nostris, ut daret eam nobis”. 
05O||26||4||55690	Suscipiensque sacerdos cartallum de manu tua ponet ante altare Domini Dei tui, 
05O||26||5||55700	et loqueris in conspectu Domini Dei tui: “Syrus vagus erat pater meus et descendit in Aegyptum et ibi peregrinatus est in paucissimo numero; crevitque in gentem magnam ac robustam et infinitae multitudinis. 
05O||26||6||55710	Afflixeruntque nos Aegyptii et persecuti sunt imponentes onera gravissima. 
05O||26||7||55720	Et clamavimus ad Dominum, Deum patrum nostrorum, qui exaudivit nos et respexit humilitatem nostram et laborem atque angustias, 
05O||26||8||55730	et eduxit nos Dominus de Aegypto in manu forti et brachio extento, in ingenti pavore, in signis atque portentis, 
05O||26||9||55740	et introduxit ad locum istum et tradidit nobis terram hanc lacte et melle manantem. 
05O||26||10||55750	Et ecce nunc attuli primitias frugum terrae, quam dedisti mihi, Domine”. Et dimittes eas in conspectu Domini Dei tui et adorato Domino Deo tuo. 
05O||26||11||55760	Et epulaberis in omnibus bonis, quae Dominus Deus tuus dederit tibi et domui tuae, tu et Levites et advena, qui tecum est.
05O||26||12||55770	Quando compleveris decimam cunctarum frugum tuarum, anno tertio, anno decimarum, et dederis Levitae et advenae et pupillo et viduae, ut comedant intra portas tuas et saturentur, 
05O||26||13||55780	loqueris in conspectu Domini Dei tui: “Abstuli, quod sanctificatum est, de domo mea et dedi illud Levitae et advenae, pupillo ac viduae, sicut iussisti mihi; non praeterivi mandata tua nec sum oblitus imperii tui, 
05O||26||14||55790	non comedi ex eis in luctu meo nec separavi ex eis in qualibet immunditia nec expendi ex his quidquam mortuo: oboedivi voci Domini Dei mei et feci omnia, sicut praecepisti mihi. 
05O||26||15||55800	Respice de habitaculo sancto tuo, de caelo, et benedic populo tuo Israel et terrae, quam dedisti nobis, sicut iurasti patribus nostris, terrae lacte et melle mananti”.
05O||26||16||55810	Hodie Dominus Deus tuus mandavit tibi, ut facias praecepta haec atque iudicia et custodias et impleas illa ex toto corde tuo et ex tota anima tua. 
05O||26||17||55820	Dominum elegisti hodie, ut sit tibi Deus, et ambules in viis eius et custodias praecepta illius et mandata atque iudicia et oboedias eius imperio; 
05O||26||18||55830	et Dominus elegit te hodie, ut sis ei populus peculiaris, sicut locutus est tibi, et custodias omnia mandata illius, 
05O||26||19||55840	et faciat te excelsiorem cunctis gentibus, quas creavit in laudem et nomen et gloriam suam, ut sis populus sanctus Domini Dei tui, sicut locutus est ”.
05O||27||1||55850	Praecepit autem Moyses et seniores Israel populo dicen tes: “ Custodite omne mandatum, quod praecipio vobis hodie. 
05O||27||2||55860	Cumque transieritis Iordanem in terram, quam Dominus Deus tuus dabit tibi, eriges ingentes lapides et calce obduces eos, 
05O||27||3||55870	ut possis in eis scribere omnia verba legis huius, Iordane transmisso, ut introeas terram, quam Dominus Deus tuus dabit tibi, terram lacte et melle manantem, sicut locutus est Dominus, Deus patrum tuorum, tibi. 
05O||27||4||55880	Quando ergo transieritis Iordanem, erigite istos lapides, sicut ego hodie praecipio vobis, in monte Hebal, et obduces eos calce; 
05O||27||5||55890	et aedificabis ibi altare Domino Deo tuo de lapidibus, quos ferrum non tetigit, 
05O||27||6||55900	de saxis impolitis, et offeres super eo holocausta Domino Deo tuo. 
05O||27||7||55910	Et immolabis hostias pacificas comedesque ibi et epulaberis coram Domino Deo tuo; 
05O||27||8||55920	et scribes super lapides omnia verba legis huius plane et lucide ”.
05O||27||9||55930	Dixeruntque Moyses et sacerdotes levitici generis ad omnem Israelem: “ Attende et audi, Israel: hodie factus es populus Domino Deo tuo; 
05O||27||10||55940	audies vocem eius et facies mandata atque praecepta, quae ego praecipio tibi ”.
05O||27||11||55950	Praecepitque Moyses populo in die illo dicens: 
05O||27||12||55960	“ Hi stabunt ad benedicendum populo super montem Garizim, Iordane transmisso: Simeon, Levi, Iudas, Issachar, Ioseph et Beniamin. 
05O||27||13||55970	Et e regione isti stabunt ad maledicendum in monte Hebal: Ruben, Gad et Aser et Zabulon, Dan et Nephthali. 
05O||27||14||55980	Et pronunciabunt Levitae dicentque ad omnes viros Israel excelsa voce:
05O||27||15||55990	“Maledictus homo, qui facit sculptile et conflatile, abominationem Domini, opus manuum artificum, ponetque illud in abscondito”. Et respondebit omnis populus et dicet: “Amen”.
05O||27||16||56000	“Maledictus, qui contemnit patrem suum et matrem”. Et dicet omnis populus: “Amen”.
05O||27||17||56010	“Maledictus, qui transfert terminos proximi sui”. Et dicet omnis populus: “Amen”.
05O||27||18||56020	“Maledictus, qui errare facit caecum in itinere”. Et dicet omnis populus: “Amen”.
05O||27||19||56030	“Maledictus, qui pervertit iudicium advenae, pupilli et viduae”. Et dicet omnis populus: “Amen”.
05O||27||20||56040	“Maledictus, qui dormit cum uxore patris sui, quia revelat operimentum lectuli eius”. Et dicet omnis populus: “Amen”.
05O||27||21||56050	“Maledictus, qui dormit cum omni iumento”. Et dicet omnis populus: “Amen”.
05O||27||22||56060	“Maledictus, qui dormit cum sorore sua, filia patris sui sive matris suae”. Et dicet omnis populus: “Amen”.
05O||27||23||56070	“Maledictus, qui dormit cum socru sua”. Et dicet omnis populus: “Amen”.
05O||27||24||56080	“Maledictus, qui clam percusserit proximum suum”. Et dicet omnis populus: “Amen”.
05O||27||25||56090	“Maledictus, qui accipit munera, ut percutiat sanguinem innocentem”. Et dicet omnis populus: “Amen”.
05O||27||26||56100	“Maledictus, qui non permanet in sermonibus legis huius nec eos opere perficit”. Et dicet omnis populus: “Amen”.
05O||28||1||56110	Sin audieris vocem Domini Dei tui, ut facias atque custo dias omnia mandata eius, quae ego praecipio tibi hodie, faciet te Dominus Deus tuus excelsiorem cunctis gentibus, quae versantur in terra, 
05O||28||2||56120	venientque super te universae benedictiones istae et apprehendent te, si tamen vocem Domini Dei tui audieris.
05O||28||3||56130	Benedictus tu in civitate et benedictus in agro. 
05O||28||4||56140	Benedictus fructus ventris tui et fructus terrae tuae fructusque iumentorum tuorum, partus armentorum tuorum et incrementum ovium tuarum. 
05O||28||5||56150	Benedictum canistrum et pistrinum tuum. 
05O||28||6||56160	Benedictus eris et ingrediens et egrediens. 
05O||28||7||56170	Dabit Dominus inimicos tuos, qui consurgunt adversum te, corruentes in conspectu tuo; per unam viam venient contra te et per septem fugient a facie tua. 
05O||28||8||56180	Emittet Dominus benedictionem super cellaria tua et super omnia opera manuum tuarum; benedicetque tibi in terra, quam Dominus Deus tuus dabit tibi.
05O||28||9||56190	Suscitabit te Dominus sibi in populum sanctum, sicut iuravit tibi, si custodieris mandata Domini Dei tui et ambulaveris in viis eius. 
05O||28||10||56200	Videbuntque omnes terrarum populi quod nomen Domini invocatum sit super te, et timebunt te.
05O||28||11||56210	Abundare te faciet Dominus omnibus bonis, fructu uteri tui et fructu iumentorum tuorum, fructu terrae tuae, quam iuravit Dominus patribus tuis, ut daret tibi. 
05O||28||12||56220	Aperiet Dominus tibi thesaurum suum optimum, caelum, ut tribuat pluviam terrae tuae in tempore suo; benedicatque cunctis operibus manuum tuarum; et fenerabis gentibus multis et ipse a nullo fenus accipies. 
05O||28||13||56230	Constituet te Dominus in caput et non in caudam, et eris semper supra et non subter, si audieris mandata Domini Dei tui, quae ego praecipio tibi hodie, et custodieris et feceris 
05O||28||14||56240	ac non declinaveris a verbis, quae ego praecipio vobis hodie, nec ad dexteram nec ad sinistram, nec secutus fueris deos alienos neque colueris eos.
05O||28||15||56250	Quod si audire nolueris vocem Domini Dei tui, ut custodias et facias omnia mandata eius et praecepta, quae ego praecipio tibi hodie, venient super te omnes maledictiones istae et apprehendent te:
05O||28||16||56260	Maledictus eris in civitate, maledictus in agro. 
05O||28||17||56270	Maledictum canistrum et pistrinum tuum. 
05O||28||18||56280	Maledictus fructus ventris tui et fructus terrae tuae, partus armentorum tuorum et incrementum ovium tuarum. 
05O||28||19||56290	Maledictus eris ingrediens et maledictus egrediens.
05O||28||20||56300	Mittet Dominus super te maledictionem et conturbationem et increpationem in omnia opera tua, quae facies, donec conterat te et perdat velociter propter adinventiones tuas pessimas, in quibus reliquisti me. 
05O||28||21||56310	Adiunget Dominus tibi pestilentiam, donec consumat te de terra, ad quam ingredieris possidendam. 
05O||28||22||56320	Percutiet te Dominus consumptione, febri et inflammatione, ardore et aestu, uredine ac aurugine, et persequentur te, donec pereas. 
05O||28||23||56330	Et erit caelum, quod est supra caput tuum, aeneum, et terra, quam calcas, ferrea. 
05O||28||24||56340	Convertet Dominus imbrem terrae tuae in pulverem, et de caelo descendet super te cinis, donec conteraris. 
05O||28||25||56350	Tradet te Dominus corruentem ante hostes tuos: per unam viam egredieris contra eos et per septem fugies et eris in terrorem omnibus regnis terrae. 
05O||28||26||56360	Eritque cadaver tuum in escam cunctis volatilibus caeli et bestiis terrae, et non erit qui abigat.
05O||28||27||56370	Percutiet te Dominus ulcere Aegypti et tumore, scabie quoque et prurigine, ita ut curari nequeas. 
05O||28||28||56380	Percutiet te Dominus amentia et caecitate ac stupore mentis; 
05O||28||29||56390	et palpabis in meridie, sicut palpare solet caecus in tenebris, et non diriges vias tuas. Omnique tempore eris oppressus et exspoliatus nec habebis, qui liberet te. 
05O||28||30||56400	Uxorem accipies, et alius dormiet cum ea. Domum aedificabis et non habitabis in ea. Plantabis vineam et non vindemiabis eam. 
05O||28||31||56410	Bos tuus mactabitur coram te, et non comedes ex eo. Asinus tuus rapietur in conspectu tuo et non reddetur tibi. Oves tuae dabuntur inimicis tuis, et non erit qui te adiuvet. 
05O||28||32||56420	Filii tui et filiae tuae tradentur alteri populo, videntibus oculis tuis et deficientibus ad conspectum eorum tota die, et non erit fortitudo in manu tua. 
05O||28||33||56430	Fructus terrae tuae et omnes labores tuos comedet populus, quem ignoras, et eris semper oppressus et confractus cunctis diebus 
05O||28||34||56440	et insanies in aspectu eorum, quae videbunt oculi tui. 
05O||28||35||56450	Percutiet te Dominus ulcere pessimo in genibus et in suris, sanarique non poteris a planta pedis usque ad verticem tuum.
05O||28||36||56460	Ducet te Dominus et regem tuum, quem constitueris super te, in gentem, quam ignorasti tu et patres tui, et servies ibi diis alienis, ligno et lapidi; 
05O||28||37||56470	et eris in stuporem et in proverbium ac fabulam omnibus populis, ad quos te introduxerit Dominus.
05O||28||38||56480	Sementem multam iacies in terram et modicum congregabis, quia locustae devorabunt omnia. 
05O||28||39||56490	Vineas plantabis et coles et vinum non bibes nec colliges ex ea quippiam, quoniam vastabitur vermibus. 
05O||28||40||56500	Olivas habebis in omnibus terminis tuis et non ungeris oleo, quia defluent et peribunt. 
05O||28||41||56510	Filios generabis et filias et non frueris eis, quoniam ducentur in captivitatem. 
05O||28||42||56520	Omnes arbores tuas et fruges terrae tuae locusta consumet. 
05O||28||43||56530	Advena, qui tecum versatur in terra, ascendet super te eritque sublimior; tu autem descendes et eris inferior. 
05O||28||44||56540	Ipse fenerabit tibi, et tu non fenerabis ei; ipse erit in caput, et tu eris in caudam.
05O||28||45||56550	Et venient super te omnes maledictiones istae et persequentes apprehendent te, donec intereas, quia non audisti vocem Domini Dei tui nec servasti mandata eius et praecepta, quae praecepit tibi. 
05O||28||46||56560	Et erunt in te signa atque prodigia et in semine tuo usque in sempiternum.
05O||28||47||56570	Eo quod non servieris Domino Deo tuo in gaudio cordisque laetitia propter rerum omnium abundantiam, 
05O||28||48||56580	servies inimico tuo, quem immittet Dominus tibi, in fame et siti et nuditate et omnium penuria, et ponet iugum ferreum super cervicem tuam, donec te conterat.
05O||28||49||56590	Adducet Dominus super te gentem de longinquo et de extremis finibus terrae in similitudinem aquilae volantis cum impetu, cuius linguam intellegere non possis: 
05O||28||50||56600	gentem procacissimam, quae non deferat seni nec misereatur parvulo; 
05O||28||51||56610	et devoret fructum iumentorum tuorum ac fruges terrae tuae, donec intereas, et non relinquat tibi triticum, vinum et oleum, partum armentorum et incrementum ovium, donec te disperdat 
05O||28||52||56620	et obsideat te in cunctis urbibus tuis, donec destruantur muri tui firmi atque sublimes, in quibus habebas fiduciam in omni terra tua. Obsideberis intra portas tuas in omni terra tua, quam dabit tibi Dominus Deus tuus, 
05O||28||53||56630	et comedes fructum uteri tui, carnes filiorum tuorum et filiarum tuarum, quas dederit tibi Dominus Deus tuus, in obsidione et angustia, qua opprimet te hostis tuus. 
05O||28||54||56640	Homo tener in te et delicatus valde invidebit fratri suo et uxori, quae cubat in sinu suo, et residuis filiis suis, quos reservaverit, 
05O||28||55||56650	ne det uni ex eis de carnibus filiorum suorum, quas comedet, eo quod nihil aliud habeat in obsidione et angustia, qua oppresserit te inimicus tuus intra omnes portas tuas. 
05O||28||56||56660	Tenera mulier in te et delicata, quae non tentabat pedis vestigium figere in terram propter mollitiem et teneritudinem nimiam, invidebit viro suo, qui cubat in sinu eius, filio et filiae 
05O||28||57||56670	et illuviei secundarum, quae egrediuntur de medio feminum eius, et liberis, qui eadem hora nati sunt; comedet enim eos clam propter rerum omnium penuriam in obsidione et angustia, qua opprimet te inimicus tuus intra portas tuas.
05O||28||58||56680	Nisi custodieris et feceris omnia verba legis huius, quae scripta sunt in hoc volumine, et timueris nomen gloriosum et terribile hoc, Dominum Deum tuum, 
05O||28||59||56690	augebit ultra modum Dominus plagas tuas et plagas seminis tui, plagas magnas et perseverantes, infirmitates pessimas et perpetuas, 
05O||28||60||56700	et convertet in te omnes afflictiones Aegypti, quas timuisti, et adhaerebunt tibi. 
05O||28||61||56710	Insuper universos languores et plagas, quae non sunt scriptae in volumine legis huius, inducet Dominus super te, donec te conterat; 
05O||28||62||56720	et remanebitis pauci numero, qui prius eratis sicut astra caeli prae multitudine, quoniam non audisti vocem Domini Dei tui.
05O||28||63||56730	Et sicut ante laetatus est Dominus super vos bene vobis faciens vosque multiplicans, sic laetabitur super vos disperdens vos atque subvertens, ut auferamini de terra, ad quam ingredieris possidendam. 
05O||28||64||56740	Disperget te Dominus in omnes populos a summitate terrae usque ad terminos eius, et servies ibi diis alienis, quos et tu ignorasti et patres tui, lignis et lapidibus. 
05O||28||65||56750	In gentibus quoque illis non quiesces, neque erit requies vestigio pedis tui; dabit enim tibi Dominus ibi cor pavidum et deficientes oculos et animam consumptam maerore. 
05O||28||66||56760	Et erit vita tua quasi pendens ante te; timebis nocte et die et non credes vitae tuae. 
05O||28||67||56770	Mane dices: “Quis mihi det vesperum?”; et vespere: “Quis mihi det mane?”, propter cordis tui formidinem, qua terreberis, et propter ea, quae tuis videbis oculis. 
05O||28||68||56780	Reducet te Dominus classibus in Aegyptum per viam, de qua dixi tibi, ut eam amplius non videres; ibi vendetis vos inimicis vestris in servos et ancillas, et non erit qui emat ”.
05O||28||69||56790	Haec sunt verba foederis, quod praecepit Dominus Moysi, ut feriret cum filiis Israel in terra Moab, praeter illud foedus, quod cum eis pepigit in Horeb.
05O||29||1||56800	Vocavitque Moyses omnem Israel et dixit ad eos: “ Vos vidistis universa, quae fecit Dominus coram vobis in terra Aegypti pharaoni et omnibus servis eius universaeque terrae illius, 
05O||29||2||56810	tentationes magnas, quas viderunt oculi tui, signa illa portentaque ingentia; 
05O||29||3||56820	et non dedit Dominus vobis cor intellegens et oculos videntes et aures, quae possint audire, usque in praesentem diem. 
05O||29||4||56830	Adduxi vos quadraginta annis per desertum; non sunt attrita vestimenta vestra, nec calceamenta pedum tuorum vetustate consumpta sunt, 
05O||29||5||56840	panem non comedistis, vinum et siceram non bibistis, ut sciretis quia ego sum Dominus Deus vester. 
05O||29||6||56850	Et venistis ad hunc locum, egressusque est Sehon rex Hesebon et Og rex Basan occurrentes nobis ad pugnam, et percussimus eos. 
05O||29||7||56860	Et tulimus terram eorum ac tradidimus possidendam Ruben et Gad et dimidiae tribui Manasse. 
05O||29||8||56870	Custodite ergo verba pacti huius et implete ea, ut prosperemini in universis, quae facitis.
05O||29||9||56880	Vos statis hodie cuncti coram Domino Deo vestro, principes vestri ac tribus et maiores natu atque praefecti, omnis vir Israel, 
05O||29||10||56890	liberi et uxores vestrae et advena tuus, qui tecum moratur in castris, a lignorum caesoribus usque ad hos, qui hauriunt aquas tuas, 
05O||29||11||56900	ut transeas in foedere Domini Dei tui et in iure iurando, quod hodie Dominus Deus tuus percutit tecum, 
05O||29||12||56910	ut suscitet te sibi hodie in populum, et ipse sit Deus tuus, sicut locutus est tibi et sicut iuravit patribus tuis, Abraham, Isaac et Iacob.
05O||29||13||56920	Nec vobis solis ego hoc foedus ferio et haec iuramenta confirmo, 
05O||29||14||56930	sed cunctis hic nobiscum hodie praesentibus coram Domino Deo nostro et illis, qui hodie hic nobiscum non adsunt. 
05O||29||15||56940	Vos enim nostis quomodo habitaverimus in terra Aegypti et quomodo transierimus per medium nationum, quas transeuntes 
05O||29||16||56950	vidistis abominationes et idola eorum, lignum et lapidem, argentum et aurum, quae colebant. 
05O||29||17||56960	Ne forte sit inter vos vir aut mulier, familia aut tribus, cuius cor aversum est hodie a Domino Deo nostro, ut vadat et serviat diis illarum gentium, et sit inter vos radix germinans fel et absinthium; 
05O||29||18||56970	cumque audierit verba iuramenti huius, benedicat sibi in corde suo dicens: “Pax erit mihi, etsi ambulabo in pravitate cordis mei”, et absumat terram irriguam et sitientem. 
05O||29||19||56980	Dominus non ignoscet ei, sed tunc quam maxime furor eius fumabit et zelus contra hominem illum, et sedebunt super eum omnia maledicta, quae scripta sunt in hoc volumine, et delebit Dominus nomen eius sub caelo 
05O||29||20||56990	et consumet eum in perditionem ex omnibus tribubus Israel, iuxta maledictiones foederis, quae in hoc libro legis scriptae sunt.
05O||29||21||57000	Dicetque sequens generatio, filii vestri, qui nascentur deinceps, et peregrini, qui de longe venerint, videntes plagas terrae illius et infirmitates, quibus eam afflixerit Dominus, 
05O||29||22||57010	sulphur et salem: combusta est omnis humus eius, ita ut ultra non seratur, nec virens quippiam germinet in exemplum subversionis Sodomae et Gomorrae, Adamae et Seboim, quas subvertit Dominus in ira et furore suo. 
05O||29||23||57020	Et dicent omnes gentes: “Quare sic fecit Dominus terrae huic? Quae est haec ira furoris immensa?”. 
05O||29||24||57030	Et respondebunt: “Quia dereliquerunt pactum Domini, Dei patrum suorum, quod pepigit cum eis, quando eduxit eos de terra Aegypti, 
05O||29||25||57040	et servierunt diis alienis et adoraverunt eos, quos nesciebant et quibus non fuerant attributi; 
05O||29||26||57050	idcirco iratus est furor Domini contra terram istam, ut induceret super eam omnia maledicta, quae in hoc volumine scripta sunt, 
05O||29||27||57060	et eiecit eos de terra eorum in ira et furore et indignatione maxima proiecitque in terram alienam, sicut hodie comprobatur”.
05O||29||28||57070	Abscondita Domino Deo nostro, manifesta autem nobis et filiis nostris usque in sempiternum, ut faciamus universa verba legis huius.
05O||30||1||57080	Cum ergo venerint super te omnes sermones isti, benedic tio et maledictio, quas proposui in conspectu tuo, et ductus paenitudine cordis tui in universis gentibus, in quas disperserit te Dominus Deus tuus, 
05O||30||2||57090	et reversus fueris ad eum et oboedieris eius imperiis secundum omnia, quae ego hodie praecipio tibi, cum filiis tuis in toto corde tuo et in tota anima tua, 
05O||30||3||57100	reducet Dominus Deus tuus captivitatem tuam ac miserebitur tui et rursum congregabit te de cunctis populis, in quos te ante dispersit. 
05O||30||4||57110	Si ad cardines caeli fueris dissipatus, inde te retrahet Dominus Deus tuus et assumet 
05O||30||5||57120	atque introducet in terram, quam possederunt patres tui, et obtinebis eam; et feliciorem et maioris numeri esse te faciet quam fuerunt patres tui.
05O||30||6||57130	Circumcidet Dominus Deus tuus cor tuum et cor seminis tui, ut diligas Dominum Deum tuum in toto corde tuo et in tota anima tua, ut possis vivere. 
05O||30||7||57140	Omnes autem maledictiones has convertet super inimicos tuos et eos, qui oderunt te et persequuntur. 
05O||30||8||57150	Tu autem reverteris et audies vocem Domini faciesque universa mandata, quae ego praecipio tibi hodie; 
05O||30||9||57160	et abundare te faciet Dominus Deus tuus in cunctis operibus manuum tuarum, in subole uteri tui et in fructu iumentorum tuorum et in ubertate terrae tuae, in rerum omnium largitate; revertetur enim Dominus, ut gaudeat super te in omnibus bonis, sicut gavisus est in patribus tuis. 
05O||30||10||57170	Si tamen audieris vocem Domini Dei tui et custodieris mandata eius et praecepta, quae in hac lege conscripta sunt, et revertaris ad Dominum Deum tuum in toto corde tuo et in tota anima tua.
05O||30||11||57180	Mandatum hoc, quod ego praecipio tibi hodie, non supra te est neque procul positum 
05O||30||12||57190	nec in caelo situm, ut possis dicere: “Quis nobis ad caelum valet ascendere, ut deferat illud ad nos, et audiamus atque opere compleamus?”. 
05O||30||13||57200	Neque trans mare positum, ut causeris et dicas: “Quis nobis transfretare poterit mare et illud ad nos usque deferre, ut possimus audire et facere quod praeceptum est?”. 
05O||30||14||57210	Sed iuxta te est sermo valde in ore tuo et in corde tuo, ut facias illum.
05O||30||15||57220	Considera quod hodie proposuerim in conspectu tuo vitam et bonum, et e contrario mortem et malum. 
05O||30||16||57230	Si oboedieris mandatis Domini Dei tui, quae ego praecipio tibi hodie, ut diligas Dominum Deum tuum et ambules in viis eius et custodias mandata illius et praecepta atque iudicia, vives; ac multiplicabit te benedicetque tibi in terra, ad quam ingredieris possidendam. 
05O||30||17||57240	Sin autem aversum fuerit cor tuum, et audire nolueris atque errore deceptus adoraveris deos alienos et servieris eis, 
05O||30||18||57250	praedico vobis hodie quod pereatis et parvo tempore moremini in terra, ad quam, Iordane transmisso, ingredieris possidendam.
05O||30||19||57260	Testes invoco hodie contra vos caelum et terram quod proposuerim vobis vitam et mortem, benedictionem et maledictionem. Elige ergo vitam, ut et tu vivas et semen tuum 
05O||30||20||57270	et diligas Dominum Deum tuum atque oboedias voci eius et illi adhaereas — ipse est enim vita tua et longitudo dierum tuorum — ut habites in terra, pro qua iuravit Dominus patribus tuis, Abraham, Isaac et Iacob, ut daret eam illis ”.
05O||31||1||57280	Abiit itaque Moyses et locu tus est omnia verba haec ad universum Israel 
05O||31||2||57290	et dixit ad eos: “ Centum viginti annorum sum hodie, non possum ultra egredi et ingredi, praesertim cum et Dominus dixerit mihi: “Non transibis Iordanem istum”. 
05O||31||3||57300	Dominus Deus tuus ipse transibit ante te; ipse delebit gentes has in conspectu tuo, et possidebis eas, et Iosue transibit ante te, sicut locutus est Dominus. 
05O||31||4||57310	Facietque Dominus eis, sicut fecit Sehon et Og regibus Amorraeorum et terrae eorum delevitque eos. 
05O||31||5||57320	Cum ergo et hos tradiderit vobis, similiter facietis eis, sicut praecepi vobis. 
05O||31||6||57330	Viriliter agite et confortamini; nolite timere nec paveatis a conspectu eorum, quia Dominus Deus tuus ipse est ductor tuus et non dimittet nec derelinquet te ”.
05O||31||7||57340	Vocavitque Moyses Iosue et dixit ei coram omni Israel: “ Confortare et esto robustus; tu enim introduces populum istum in terram, quam daturum se patribus eorum iuravit Dominus, et tu eam sorte divides eis. 
05O||31||8||57350	Et Dominus, qui ductor tuus est, ipse erit tecum, non dimittet nec derelinquet te; noli timere nec paveas ”.
05O||31||9||57360	Et scripsit Moyses legem hanc et tradidit eam sacerdotibus filiis Levi, qui portabant arcam foederis Domini, et cunctis senioribus Israel; 
05O||31||10||57370	praecepitque eis dicens: “ Post septem annos, anno remissionis, in sollemnitate Tabernaculorum, 
05O||31||11||57380	convenientibus cunctis ex Israel, ut appareant in conspectu Domini Dei tui in loco, quem elegerit, leges verba legis huius coram omni Israel, audientibus eis; 
05O||31||12||57390	congrega populum tam viros quam mulieres, parvulos et advenas, qui sunt intra portas tuas, ut audientes discant et timeant Dominum Deum vestrum et custodiant impleantque omnes sermones legis huius; 
05O||31||13||57400	filii quoque eorum, qui nunc ignorant, audiant et discant timere Dominum Deum vestrum cunctis diebus, quibus versamini in terra, ad quam vos, Iordane transmisso, pergitis obtinendam ”.
05O||31||14||57410	Et ait Dominus ad Moysen: “ Ecce prope sunt dies mortis tuae; voca Iosue, et state in tabernaculo conventus, ut praecipiam ei ”. Abierunt ergo Moyses et Iosue et steterunt in tabernaculo conventus; 
05O||31||15||57420	apparuitque Dominus ibi in columna nubis, quae stetit in introitu tabernaculi.
05O||31||16||57430	Dixitque Dominus ad Moysen: “ Ecce tu dormies cum patribus tuis, et populus iste consurgens fornicabitur post deos alienos terrae, ad quam ingredietur; ibi derelinquet me et irritum faciet foedus, quod pepigi cum eo. 
05O||31||17||57440	Et irascetur furor meus contra eum in die illo, et derelinquam eos et abscondam faciem meam ab eis, et erit in devorationem; invenient eum mala multa et afflictiones, ita ut dicat in illo die: “Vere, quia non est Deus mecum, invenerunt me haec mala”. 
05O||31||18||57450	Ego autem abscondam et celabo faciem meam in die illo, propter omnia mala, quae fecit, quia secutus est deos alienos.
05O||31||19||57460	Nunc itaque scribite vobis canticum istud, et doce filios Israel, ut memoriter teneant et ore decantent, ut sit mihi carmen istud pro testimonio inter filios Israel. 
05O||31||20||57470	Introducam enim eum in terram, pro qua iuravi patribus eius, lacte et melle manantem. Cumque comederit et saturatus crassusque fuerit, avertetur ad deos alienos, et servient eis detrahentque mihi et irritum facient pactum meum. 
05O||31||21||57480	Postquam invenerint eum mala multa et afflictiones, respondebit ei canticum istud pro testimonio, quod nulla delebit oblivio ex ore seminis sui; scio enim cogitationes eius, quae facit hodie, antequam introducam eum in terram, quam ei pollicitus sum ”. 
05O||31||22||57490	Scripsit ergo Moyses canticum istud in die illo et docuit filios Israel.
05O||31||23||57500	Praecepitque Dominus Iosue filio Nun et ait: “ Confortare et esto robustus; tu enim introduces filios Israel in terram, quam eis pollicitus sum, et ego ero tecum ”.
05O||31||24||57510	Postquam ergo scripsit Moyses verba legis huius in volumine atque complevit, 
05O||31||25||57520	praecepit Levitis, qui portabant arcam foederis Domini, dicens: 
05O||31||26||57530	“ Tollite librum legis istum et ponite eum in latere arcae foederis Domini Dei vestri, ut sit ibi contra te in testimonium. 
05O||31||27||57540	Ego enim scio contentionem tuam et cervicem tuam durissimam. Adhuc vivente me vobiscum, semper contentiose egistis contra Dominum; quanto magis cum mortuus fuero?
05O||31||28||57550	Congregate ad me omnes maiores natu per tribus vestras atque praefectos vestros, et loquar audientibus eis sermones istos et invocabo contra eos caelum et terram. 
05O||31||29||57560	Novi enim quod post mortem meam inique agetis et declinabitis de via, quam praecepi vobis, et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum ”. 
05O||31||30||57570	Locutus est ergo Moyses, audiente universo coetu Israel, verba carminis huius et ad finem usque complevit:
05O||32||1||57580	“ Audite, caeli, quae loquor; audiat terra verba oris mei! 
05O||32||2||57590	Stillet ut pluvia doctrina mea, fluat ut ros eloquium meum quasi imber super herbam et quasi stillae super gramina.
05O||32||3||57600	Quia nomen Domini invocabo: date magnificentiam Deo nostro!
05O||32||4||57610	Petra, perfecta sunt opera eius, quia omnes viae eius iustitia. Deus fidelis et absque ulla iniquitate, iustus et rectus.
05O||32||5||57620	Peccaverunt ei non filii eius in sordibus suis, generatio prava atque perversa.
05O||32||6||57630	Haeccine redditis Domino, popule stulte et insipiens? Numquid non ipse est pater tuus, qui possedit te, ipse fecit et stabilivit te?
05O||32||7||57640	Memento dierum antiquorum, cogita generationes singulas; interroga patrem tuum, et annuntiabit tibi, maiores tuos, et dicent tibi.
05O||32||8||57650	Quando dividebat Altissimus gentes, quando separabat filios Adam, constituit terminos populorum iuxta numerum filiorum Israel;
05O||32||9||57660	pars autem Domini populus eius, Iacob funiculus hereditatis eius.
05O||32||10||57670	Invenit eum in terra deserta, in loco horroris et ululatu solitudinis; circumdedit eum et attendit et custodivit quasi pupillam oculi sui.
05O||32||11||57680	Sicut aquila provocans ad volandum pullos suos et super eos volitans expandit alas suas et assumpsit eum atque portavit super pennas suas.
05O||32||12||57690	Dominus solus dux eius fuit, et non erat cum eo deus alienus.
05O||32||13||57700	Constituit eum super excelsam terram, ut comederet fructus agrorum, ut sugeret mel de petra oleumque de saxo durissimo,
05O||32||14||57710	butyrum de armento et lac de ovibus, cum adipe agnorum et arietum filiorum Basan et hircorum, cum medulla tritici, et sanguinem uvae biberet meracissimum.
05O||32||15||57720	Incrassatus est dilectus et recalcitravit; incrassatus, impinguatus, dilatatus dereliquit Deum factorem suum et recessit a Petra salutari suo.
05O||32||16||57730	Provocaverunt eum in diis alienis et in abominationibus ad iracundiam concitaverunt.
05O||32||17||57740	Immolaverunt daemonibus et non Deo, diis, quos ignorabant; novi recentesque venerunt, quos non coluerunt patres vestri.
05O||32||18||57750	Petram, quae te genuit, dereliquisti, et oblitus es Domini creatoris tui.
05O||32||19||57760	Vidit Dominus et sprevit, quia provocaverunt eum filii sui et filiae.
05O||32||20||57770	Et ait: “Abscondam faciem meam ab eis et considerabo novissima eorum; generatio enim perversa est, et infideles filii.
05O||32||21||57780	Ipsi me provocaverunt in eo, qui non erat Deus, et irritaverunt in vanitatibus suis; et ego provocabo eos in eo, qui non est populus, et in gente stulta irritabo illos.
05O||32||22||57790	Ignis succensus est in furore meo et ardebit usque ad inferni profundissima; devorabitque terram cum germine suo et montium fundamenta comburet. 
05O||32||23||57800	Congregabo super eos mala et sagittas meas complebo in eis.
05O||32||24||57810	Consumentur fame et devorabuntur febri et peste amarissima; dentes bestiarum immittam in eos, cum veneno serpentium in pulvere. 
05O||32||25||57820	Foris vastabit eos gladius, et intus pavor: iuvenem simul ac virginem, lactantem cum homine sene.
05O||32||26||57830	Dixi: Disperdam eos, cessare faciam ex hominibus memoriam eorum!,
05O||32||27||57840	sed arrogantiam inimicorum timui, ne superbirent hostes eorum et dicerent: >Manus nostra excelsa, et non Dominus fecit haec omnia!'. 
05O||32||28||57850	Gens enim absque consilio est et sine prudentia.
05O||32||29||57860	Utinam saperent et intellegerent haec ac novissima sua providerent!
05O||32||30||57870	Quomodo persequatur unus mille, et duo fugent decem milia? Nonne ideo, quia Petra eorum vendidit eos, et Dominus tradidit illos?”.
05O||32||31||57880	Non enim est petra eorum ut Petra nostra, et inimici nostri sunt iudices.
05O||32||32||57890	Vere de vinea Sodomorum vinea eorum et de suburbanis Gomorrae; uva eorum uva fellis et botri amarissimi;
05O||32||33||57900	fel draconum vinum eorum et venenum aspidum insanabile.
05O||32||34||57910	Nonne haec condita sunt apud me et signata in thesauris meis?
05O||32||35||57920	Mea est ultio, et ego retribuam in tempore, in quo labetur pes eorum! Iuxta est dies perditionis, et adesse festinat sors eorum.
05O||32||36||57930	Iudicabit Dominus populum suum et in servis suis miserebitur; videbit quod infirmata sit manus, et defecerint clausi ac liberati.
05O||32||37||57940	Et dicet: “Ubi sunt dii eorum, petra, in qua habebant fiduciam,
05O||32||38||57950	de quorum victimis comedebant adipes et bibebant vinum libaminum? Surgant et opitulentur vobis et in necessitate vos protegant!
05O||32||39||57960	Videte nunc quod ego sim solus, et non sit Deus praeter me. Ego occidam et ego vivere faciam; percutiam et ego sanabo; et non est qui de manu mea possit eruere.
05O||32||40||57970	Levabo ad caelum manum meam et dicam: Vivo ego in aeternum!
05O||32||41||57980	Si acuero ut fulgur gladium meum, et arripuerit iudicium manus mea, reddam ultionem hostibus meis et his, qui oderunt me, retribuam.
05O||32||42||57990	Inebriabo sagittas meas sanguine, et gladius meus devorabit carnes: de cruore occisorum et captivorum, de capite ducum inimici!”.
05O||32||43||58000	Laudate, gentes, populum eius, quia sanguinem servorum suorum ulciscetur et vindictam retribuet in hostes suos et propitius erit terrae populi sui ”.
05O||32||44||58010	Venit ergo Moyses et locutus est omnia verba cantici huius in auribus populi, ipse et Iosue filius Nun; 
05O||32||45||58020	complevitque omnes sermones istos loquens ad universum Israel. 
05O||32||46||58030	Et dixit ad eos: “ Ponite corda vestra in omnia verba, quae ego testificor vobis hodie, ut mandetis ea filiis vestris custodire et facere et implere universa verba legis huius; 
05O||32||47||58040	quia verbum non incassum vobis, sed est vita vestra: et in verbo hoc longo perseverabitis tempore in terra, ad quam, Iordane transmisso, ingredimini possidendam ”.
05O||32||48||58050	Locutusque est Dominus ad Moysen in eadem die dicens: 
05O||32||49||58060	“ Ascende in montem istum Abarim, in montem Nabo, qui est in terra Moab contra Iericho, et vide terram Chanaan, quam ego tradam filiis Israel obtinendam. 
05O||32||50||58070	Et morere in monte, quem conscendens iungeris populo tuo, sicut mortuus est Aaron frater tuus in monte Hor et appositus populo suo. 
05O||32||51||58080	Quia praevaricati estis contra me in medio filiorum Israel ad aquas Meribathcades deserti Sin, quia non sanctificastis me inter filios Israel. 
05O||32||52||58090	E contra videbis terram et non ingredieris in eam, quam ego dabo filiis Israel ”.
05O||33||1||58100	Haec est benedictio, qua be nedixit Moyses homo Dei fi liis Israel ante mortem suam. 
05O||33||2||58110	Et ait: “ Dominus de Sinai venit et de Seir ortus est eis; apparuit de monte Pharan et venit in Meribathcades de meridie eius in Asedoth.
05O||33||3||58120	Vere diligit populos; omnes sancti eius in manu illius sunt; et, qui appropinquant pedibus tuis, accipient de doctrina tua.
05O||33||4||58130	Legem praecepit nobis Moyses, hereditatem multitudinis Iacob.
05O||33||5||58140	Et factus est apud dilectum rex, congregatis principibus populi cum tribubus Israel ”.
05O||33||6||58150	“ Vivat Ruben et non moriatur et sit parvus in numero ”.
05O||33||7||58160	Haec est Iudae benedictio: “ Audi, Domine, vocem Iudae et ad populum suum introduc eum. Manus eius pugnabunt pro eo, et adiutor illius contra adversarios eius eris ”.
05O||33||8||58170	De Levi quoque ait: “ Tummim et Urim tui viro sancto tuo, quem probasti in Massa et cum quo litigasti ad aquas Meriba.
05O||33||9||58180	Qui dixit de patre suo et matre sua: “Nescio vos”; et fratres suos ignoravit et filios suos nescivit. Quia custodierunt eloquium tuum et pactum tuum servaverunt.
05O||33||10||58190	Docebunt iudicia tua Iacob et legem tuam Israel; ponent thymiama in naribus tuis et holocaustum super altare tuum.
05O||33||11||58200	Benedic, Domine, fortitudini eius et opera manuum illius suscipe. Percute lumbos inimicorum eius; et, qui oderunt eum, non consurgant ”.
05O||33||12||58210	De Beniamin ait: “ Amantissimus Domini habitabit confidenter in eo; Altissimus proteget eum tota die et inter umeros illius requiescet ”.
05O||33||13||58220	De Ioseph quoque ait: “ Benedicta a Domino terra eius: donis caeli, rore atque abysso subiacente,
05O||33||14||58230	fructibus solis et donis mensium,
05O||33||15||58240	primitiis antiquorum montium et donis collium aeternorum,
05O||33||16||58250	frugibus terrae et plenitudine eius. Benedictio illius, qui apparuit in rubo, veniat super caput Ioseph et super verticem nazaraei inter fratres suos;
05O||33||17||58260	quasi primogeniti tauri pulchritudo eius, cornua unicornis cornua illius, in ipsis ventilabit gentes usque ad terminos terrae. Hae sunt multitudines Ephraim, et hae milia Manasse ”.
05O||33||18||58270	De Zabulon ait: “ Laetare, Zabulon, in exitu tuo, et Issachar, in tabernaculis tuis!
05O||33||19||58280	Populos ad montem vocabunt, ibi immolabunt victimas iustitiae. Qui inundationem maris, quasi lac, sugent et thesauros absconditos arenarum ”.
05O||33||20||58290	De Gad ait: “ Benedictus, qui dilatat Gad! Quasi leo requiescit dilaceratque brachium et verticem.
05O||33||21||58300	Et vidit primitias sibi, quia ibi pars ducis erat reposita; qui fuit cum principibus populi et fecit iustitiam Domini et iudicia sua cum Israel ”.
05O||33||22||58310	De Dan quoque ait: “ Dan catulus leonis prosiliet largiter de Basan ”.
05O||33||23||58320	De Nephthali dixit: “ Nephthali satiabatur beneplacito et plenus erit benedictione Domini: mare et meridiem possidebit ”.
05O||33||24||58330	De Aser quoque ait: “ Benedictus prae filiis Aser! Sit placens fratribus suis et tingat in oleo pedem suum.
05O||33||25||58340	Ferrum et aes serae tuae, sicut dies tui robur tuum ”.
05O||33||26||58350	“ Non est ut Deus Iesurun, qui ascendit super caelos ad auxilium tuum et in magnificentia sua super nubes.
05O||33||27||58360	Habitaculum Deus antiquus, et subter brachia sempiterna. Eiciet a facie tua inimicum dicetque: “Conterere!”.
05O||33||28||58370	Habitabit Israel confidenter, et fons Iacob solus; stillabunt in terra frumenti et vini, caelique rorem.
05O||33||29||58380	Beatus tu, Israel! Quis similis tui, popule, qui salvaris in Domino? Ipse est scutum auxilii tui et gladius gloriae tuae. Blandientur tibi inimici tui, et tu eorum altitudines calcabis ”.
05O||34||1||58390	Ascendit ergo Moyses de campestribus Moab super montem Nabo in verticem Phasga contra Iericho; ostenditque ei Dominus omnem terram Galaad usque Dan 
05O||34||2||58400	et universum Nephthali terramque Ephraim et Manasse et omnem terram Iudae usque ad mare occidentale 
05O||34||3||58410	et Nageb et latitudinem campi Iericho civitatis palmarum usque Segor. 
05O||34||4||58420	Dixitque Dominus ad eum: “ Haec est terra, pro qua iuravi Abraham, Isaac et Iacob, dicens: Semini tuo dabo eam. Vidisti eam oculis tuis et non transibis ad illam ”.
05O||34||5||58430	Mortuusque est ibi Moyses servus Domini in terra Moab, iubente Domino. 
05O||34||6||58440	Et sepelivit eum in valle in terra Moab contra Bethphegor; et non cognovit homo sepulcrum eius usque in praesentem diem. 
05O||34||7||58450	Moyses centum et viginti annorum erat, quando mortuus est; non caligavit oculus eius, nec robur illius defecit. 
05O||34||8||58460	Fleveruntque eum filii Israel in campestribus Moab triginta diebus; et completi sunt dies planctus lugentium Moysen.
05O||34||9||58470	Iosue vero filius Nun repletus est spiritu sapientiae, quia Moyses posuit super eum manus suas; et oboedierunt ei filii Israel feceruntque, sicut praecepit Dominus Moysi.
05O||34||10||58480	Et non surrexit ultra propheta in Israel sicut Moyses, quem nosset Dominus facie ad faciem, 
05O||34||11||58490	in omnibus signis atque portentis, quae misit per eum, ut faceret in terra Aegypti pharaoni et omnibus servis eius universaeque terrae illius, 
05O||34||12||58500	et in cuncta manu robusta magnisque mirabilibus, quae fecit Moyses coram universo Israel.
06O||1||1||58510	Et factum est, ut post mortem Moysi servi Domini loqueretur Dominus ad Iosue filium Nun ministrum Moysi et diceret ei: 
06O||1||2||58520	“ Moyses servus meus mortuus est; nunc igitur surge et transi Iordanem istum, tu et omnis populus iste, in terram, quam ego dabo filiis Israel. 
06O||1||3||58530	Omnem locum, quem calcaverit vestigium pedis vestri, vobis tradidi, sicut locutus sum Moysi. 
06O||1||4||58540	A deserto et Libano isto usque ad fluvium magnum Euphraten, omnis terra Hetthaeorum usque ad mare Magnum contra solis occasum erit terminus vester. 
06O||1||5||58550	Nullus tibi poterit resistere cunctis diebus vitae tuae: sicut fui cum Moyse, ero et tecum; non dimittam nec derelinquam te.
06O||1||6||58560	Confortare et esto robustus; tu enim sorte divides populo huic terram, pro qua iuravi patribus suis, ut traderem eam illis. 
06O||1||7||58570	Confortare tantum et esto robustus valde, ut custodias et facias iuxta omnem legem, quam praecepit tibi Moyses servus meus. Ne declines ab ea ad dexteram vel ad sinistram, ut prospereris in omnibus, ad quaecumque perrexeris. 
06O||1||8||58580	Non recedat hoc volumen legis de ore tuo, sed meditaberis in eo diebus ac noctibus, ut custodias et facias iuxta omnia, quae scripta sunt in eo: tunc optime diriges viam tuam et tunc prosperaberis. 
06O||1||9||58590	Nonne praecepi tibi: Confortare et esto robustus, noli metuere et noli timere, quoniam tecum est Dominus Deus tuus in omnibus, ad quaecumque perrexeris?”.
06O||1||10||58600	Praecepitque Iosue praefectis populi dicens: “ Transite per medium castrorum et imperate populo ac dicite: 
06O||1||11||58610	Praeparate vobis cibaria, quoniam post diem tertium transibitis Iordanem hunc et intrabitis ad possidendam terram, quam Dominus Deus vester daturus est vobis ”.
06O||1||12||58620	Rubenitis quoque et Gaditis et dimidiae tribui Manasse ait: 
06O||1||13||58630	“ Mementote sermonis, quem praecepit vobis Moyses famulus Domini dicens: “Dominus Deus vester dedit vobis requiem et terram hanc”. 
06O||1||14||58640	Uxores vestrae et filii ac iumenta manebunt in terra, quam tradidit vobis Moyses trans Iordanem; vos autem transibitis armati ante fratres vestros, omnes viri fortes, et adiuvabitis eos, 
06O||1||15||58650	donec det requiem Dominus fratribus vestris, sicut et vobis dedit, et possideant ipsi quoque terram, quam Dominus Deus vester daturus est eis. Et sic revertemini in terram possessionis vestrae et habitabitis in ea, quam vobis dedit Moyses famulus Domini trans Iordanem contra solis ortum ”.
06O||1||16||58660	Responderuntque ad Iosue atque dixerunt: “ Omnia, quae praecepisti nobis, faciemus et, quocumque miseris, ibimus. 
06O||1||17||58670	Sicut oboedivimus in cunctis Moysi, ita oboediemus et tibi; tantum sit Dominus Deus tuus tecum, sicut fuit cum Moyse. 
06O||1||18||58680	Quicumque contradixerit ori tuo et non oboedierit cunctis sermonibus, quos praeceperis ei, moriatur; tu tantum confortare et viriliter age ”.
06O||2||1||58690	Misit ergo Iosue filius Nun de Settim duos viros exploratores in abscondito et dixit eis; “Ite et considerate terram urbemque Iericho ”. Qui pergentes ingressi sunt domum mulieris meretricis nomine Rahab et quieverunt ibi. 
06O||2||2||58700	Nuntiatumque est regi Iericho et dictum: “ Ecce viri ingressi sunt huc per noctem de filiis Israel, ut explorarent terram ”. 
06O||2||3||58710	Misitque rex Iericho ad Rahab dicens: “ Educ viros, qui venerunt ad te et ingressi sunt domum tuam; exploratores quippe sunt et omnem terram considerare venerunt ”. 
06O||2||4||58720	Tollensque mulier viros abscondit et ait: “ Fateor, venerunt ad me, sed nesciebam unde essent; 
06O||2||5||58730	cumque porta clauderetur in tenebris, et illi pariter exierunt, nescio quo abierunt. Persequimini cito et comprehendetis eos ”. 
06O||2||6||58740	Ipsa autem fecit ascendere viros in solarium domus suae operuitque eos lini stipula, quae ibi erat. 
06O||2||7||58750	Hi autem, qui missi fuerant, secuti sunt eos per viam, quae ducit ad vadum Iordanis; illisque egressis, statim porta clausa est.
06O||2||8||58760	Necdum obdormierant qui latebant, et ecce mulier ascendit ad eos et ait: 
06O||2||9||58770	“ Novi quod tradiderit Dominus vobis terram, et irruit in nos terror vester, et elanguerunt omnes habitatores terrae coram vobis. 
06O||2||10||58780	Audivimus enim quod siccaverit Dominus aquas maris Rubri ad vestrum introitum, quando egressi estis ex Aegypto, et quae feceritis duobus Amorraeorum regibus, qui erant trans Iordanem, Sehon et Og, quos interfecistis. 
06O||2||11||58790	Et haec audientes pertimuimus, et elanguit cor nostrum, nec remansit in nobis spiritus ad introitum vestrum; Dominus enim Deus vester ipse est Deus in caelo sursum et in terra deorsum. 
06O||2||12||58800	Nunc ergo iurate mihi per Dominum, ut, quomodo ego feci vobiscum misericordiam, ita et vos faciatis cum domo patris mei detisque mihi signum verum, 
06O||2||13||58810	ut salvetis patrem meum et matrem, fratres ac sorores meas et omnia, quae eorum sunt, et eruatis animas nostras de morte ”. 
06O||2||14||58820	Qui responderunt ei: “ Anima nostra sit pro vobis in mortem, si tamen non prodideris; cumque tradiderit nobis Dominus terram, faciemus in te misericordiam et veritatem ”. 
06O||2||15||58830	Demisit ergo eos per funem de fenestra; domus enim eius haerebat muro, et in muro habitabat. 
06O||2||16||58840	Dixitque ad eos: “ Ad montana pergite, ne forte occurrant vobis persecutores, ibique latete diebus tribus, donec redeant; et postea ibitis per viam vestram. 
06O||2||17||58850	Qui dixerunt ad eam: “ Innoxii erimus a iuramento hoc, quo adiurasti nos, 
06O||2||18||58860	si, ingredientibus nobis terram, signum fuerit funiculus iste coccineus, et ligaveris eum in fenestra, per quam nos demisisti, et patrem tuum ac matrem fratresque et omnem cognationem tuam congregaveris in domum tuam. 
06O||2||19||58870	Qui ostium domus tuae egressus fuerit, sanguis ipsius erit in caput eius, et nos erimus innoxii; cunctorum autem sanguis, qui tecum fuerint in domo, redundabit in caput nostrum, si eos aliquis tetigerit. 
06O||2||20||58880	Quod si prodideris hoc verbum, erimus mundi ab hoc iuramento, quo adiurasti nos ”. 
06O||2||21||58890	Et illa respondit: “ Sicut locuti estis, ita fiat ”. Dimittensque eos, ut pergerent, appendit funiculum coccineum in fenestra.
06O||2||22||58900	Illi vero ambulantes pervenerunt ad montana et manserunt ibi tres dies, donec reverterentur, qui fuerant persecuti; quaerentes enim per omnem viam non reppererunt eos. 
06O||2||23||58910	Duo viri reversi sunt et descenderunt de monte et, transmisso Iordane, venerunt ad Iosue filium Nun narraveruntque ei omnia, quae acciderant sibi, 
06O||2||24||58920	atque dixerunt: “ Tradidit Dominus in manus nostras omnem terram, et timore prostrati sunt cuncti habitatores eius in conspectu nostro ”.
06O||3||1||58930	Igitur Iosue de nocte consur gens movit castra. Egredientes que de Settim venerunt ad Iordanem, ipse et omnes filii Israel; et morati sunt ibi, antequam transirent. 
06O||3||2||58940	Tribus diebus evolutis, transierunt praefecti per castrorum medium 
06O||3||3||58950	et praeceperunt populo: “ Quando videritis arcam foederis Domini Dei vestri et sacerdotes stirpis leviticae portantes eam, vos quoque consurgite et sequimini eam 
06O||3||4||58960	— sitque inter vos et arcam spatium cubitorum duum fere milium, et cavete, ne appropinquetis ad eam — ut sciatis per quam viam ingrediamini, quia prius non ambulastis per eam ”. 
06O||3||5||58970	Dixitque Iosue ad populum: “ Sanctificamini; cras enim faciet Dominus inter vos mirabilia ”. 
06O||3||6||58980	Et ait ad sacerdotes: “ Tollite arcam foederis et praecedite populum ”. Qui tulerunt et ambulaverunt ante eos.
06O||3||7||58990	Dixitque Dominus ad Iosue: “ Hodie incipiam exaltare te coram omni Israel, ut sciant quod, sicut cum Moyse fui, ita et tecum sim. 
06O||3||8||59000	Tu autem praecipe sacerdotibus, qui portant arcam foederis, et dic eis: Cum veneritis ad oram aquae Iordanis, state in Iordane”. 
06O||3||9||59010	Dixitque Iosue ad filios Israel: “ Accedite huc et audite verba Domini Dei vestri ”. 
06O||3||10||59020	Et rursum: “ In hoc, inquit, scietis quod Deus vivens in medio vestri est et disperdet in conspectu vestro Chananaeum et Hetthaeum, Hevaeum et Pherezaeum, Gergesaeum quoque et Amorraeum et Iebusaeum. 
06O||3||11||59030	Ecce arca foederis Domini omnis terrae antecedet vos per Iordanem. 
06O||3||12||59040	Parate duodecim viros de tribubus Israel, singulos per singulas tribus; 
06O||3||13||59050	et cum posuerint vestigia pedum suorum sacerdotes, qui portant arcam Domini Dei universae terrae, in aquis Iordanis, aquae, quae inferiores sunt, decurrent, quae autem desuper veniunt, in una mole consistent ”.
06O||3||14||59060	Igitur egressus est populus de tabernaculis suis, ut transiret Iordanem; et sacerdotes, qui portabant arcam foederis, pergebant ante eum. 
06O||3||15||59070	Veneruntque usque ad Iordanem et, pedibus eorum in ora aquae tinctis — Iordanis autem omnes ripas alvei sui toto tempore messis impleverat — 
06O||3||16||59080	steterunt aquae desuper descendentes in loco uno instar molis procul valde apud urbem, quae vocatur Adam, ex latere Sarthan; quae autem inferiores erant, in mare Arabae, quod est mare Salsissimum, descenderunt, usquequo omnino deficerent. 
06O||3||17||59090	Populus autem incedebat contra Iericho, et sacerdotes, qui portabant arcam foederis Domini, stabant super siccam humum in medio Iordanis firmiter, donec omnis Israel compleret per arentem alveum transitum Iordanis.
06O||4||1||59100	Quibus transgressis, dixit Dominus ad Iosue: 
06O||4||2||59110	“ Sumite vobis de populo duodecim viros singulos per singulas tribus 
06O||4||3||59120	et praecipite eis, ut tollant de medio Iordanis alveo, ubi firmiter steterunt sacerdotum pedes, duodecim lapides; quos portabitis vobiscum et ponetis in loco castrorum, ubi fixeritis hac nocte tentoria ”.
06O||4||4||59130	Vocavitque Iosue duodecim viros, quos elegerat de filiis Israel, singulos de tribubus singulis, 
06O||4||5||59140	et ait ad eos: “ Ite ante arcam Domini Dei vestri ad Iordanis medium et portate singuli singulos lapides in umeris vestris, iuxta numerum tribuum filiorum Israel, 
06O||4||6||59150	ut sit hoc signum inter vos. Quando interrogaverint vos filii vestri cras dicentes: “Quid sibi volunt isti lapides?”, 
06O||4||7||59160	respondebitis eis: Defecerunt aquae Iordanis ante arcam foederis Domini, cum transiret eum; idcirco positi sunt lapides isti in monumentum filiis Israel usque in aeternum ”.
06O||4||8||59170	Fecerunt ergo filii Israel, sicut eis praecepit Iosue, portantes de medio Iordanis alveo duodecim lapides, ut ei Dominus imperarat, iuxta numerum tribuum filiorum Israel, usque ad locum, in quo castrametati sunt; ibique posuerunt eos. 
06O||4||9||59180	Alios quoque duodecim lapides posuit Iosue in medio Iordanis alveo, ubi steterunt sacerdotes, qui portabant arcam foederis; et sunt ibi usque in praesentem diem. 
06O||4||10||59190	Sacerdotes autem, qui portabant arcam, stabant in Iordanis medio, donec omnia complerentur, quae Iosue ut loqueretur ad populum praeceperat Dominus secundum omnia, quae dixerat ei Moyses. Festinavitque populus et transiit. 
06O||4||11||59200	Cumque transissent omnes, transivit et arca Domini; sacerdotesque pergebant ante populum. 
06O||4||12||59210	Filii quoque Ruben et Gad et dimidia tribus Manasse armati praecedebant filios Israel, sicut eis praeceperat Moyses; 
06O||4||13||59220	quadraginta fere milia expeditorum ad pugnam incedebant coram Domino in campestria Iericho.
06O||4||14||59230	In illo die magnificavit Dominus Iosue coram omni Israel, ut timerent eum, sicut timuerant Moysen, omnibus diebus vitae suae. 
06O||4||15||59240	Dixitque ad eum: 
06O||4||16||59250	“ Praecipe sacerdotibus, qui portant arcam testimonii, ut ascendant de Iordane ”. 
06O||4||17||59260	Qui praecepit eis dicens: “ Ascendite de Iordane ”. 
06O||4||18||59270	Cumque ascendissent portantes arcam foederis Domini et siccam humum calcare coepissent, reversae sunt aquae in alveum suum et fluebant sicut ante super omnes ripas suas.
06O||4||19||59280	Populus autem ascendit de Iordane decimo die mensis primi, et castrametati sunt in Galgalis, in termino orientali Iericho. 
06O||4||20||59290	Duodecim quoque lapides, quos de Iordanis alveo sumpserant, posuit Iosue in Galgalis. 
06O||4||21||59300	Et dixit ad filios Israel: “ Quando interrogaverint filii vestri cras patres suos et dixerint eis: “Quid sibi volunt isti lapides?”, 
06O||4||22||59310	docebitis eos atque dicetis: Per arentem alveum transivit Israel Iordanem istum, 
06O||4||23||59320	siccante Domino Deo vestro aquas eius in conspectu vestro, donec transiretis, 
06O||4||24||59330	sicut fecerat prius in mari Rubro, quod siccavit coram nobis, donec transiremus, 
06O||4||25||59340	ut cognoscant omnes terrarum populi fortissimam Domini manum, et ut vos timeatis Dominum Deum vestrum omni tempore ”.
06O||5||1||59350	Postquam ergo audierunt om nes reges Amorraeorum, qui ha bitabant trans Iordanem ad occidentalem plagam, et cuncti reges Chanaan, qui propinqua possidebant Magno mari loca, quod siccasset Dominus fluenta Iordanis coram filiis Israel, donec transirent, dissolutum est cor eorum, et non remansit in eis spiritus coram filiis Israel.
06O||5||2||59360	Eo tempore ait Dominus ad Iosue: “ Fac tibi cultros lapideos et circumcide iterum secundo filios Israel ”. 
06O||5||3||59370	Fecit, quod iusserat Dominus, et circumcidit filios Israel in colle Praeputiorum.
06O||5||4||59380	Haec autem causa est secundae circumcisionis: omnis populus, qui egressus est ex Aegypto, generis masculini, universi bellatores viri mortui sunt in deserto in via; 
06O||5||5||59390	qui omnes circumcisi erant. Populus autem, qui natus est in deserto, incircumcisus fuit. 
06O||5||6||59400	Per quadraginta enim annos ambulabant filii Israel, donec consumerentur omnes homines bellatores, qui non audierant vocem Domini, et quibus iuraverat, ut non ostenderet eis terram, super qua iuraverat patribus eorum, ut daret illis terram lacte et melle manantem. 
06O||5||7||59410	Horum filii in locum successerunt patrum et circumcisi sunt a Iosue, quia, sicut nati fuerant, in praeputio erant, nec eos in via aliquis circumciderat. 
06O||5||8||59420	Postquam autem omnes circumcisi sunt, manserunt in eodem castrorum loco, donec sanarentur. 
06O||5||9||59430	Dixitque Dominus ad Iosue: “ Hodie abstuli opprobrium Aegypti a vobis ”. Vocatumque est nomen loci illius Galgala usque in praesentem diem.
06O||5||10||59440	Manseruntque filii Israel in Galgalis et fecerunt Pascha quarta decima die mensis ad vesperum in campestribus Iericho; 
06O||5||11||59450	et comederunt de frugibus terrae a die altero, azymos panes et polentam hoc ipso die. 
06O||5||12||59460	Defecitque manna a die sequenti, postquam comederunt de frugibus terrae, nec usi sunt ultra cibo illo filii Israel, sed comederunt de frugibus terrae Chanaan in anno illo.
06O||5||13||59470	Cum autem esset Iosue in agro urbis Iericho, levavit oculos et vidit virum stantem contra se et evaginatum tenentem gladium; perrexitque ad eum et ait: “ Noster es an adversariorum? ”. 
06O||5||14||59480	Qui respondit: “ Nequaquam, sed sum princeps exercitus Domini et nunc veni ”. 
06O||5||15||59490	Cecidit Iosue pronus in terram et adorans ait: “ Quid Dominus meus loquitur ad servum suum? ”. 
06O||5||16||59500	Et dixit princeps exercitus Domini ad Iosue: “ Solve calceamentum de pedibus tuis; locus enim, in quo stas, sanctus est ”. Fecitque Iosue, ut sibi fuerat imperatum.
06O||6||1||59510	Iericho autem erat munita et clausa coram filiis Israel, et nul lus egredi audebat aut ingredi.
06O||6||2||59520	Dixitque Dominus ad Iosue: “ Ecce dedi in manu tua Iericho et regem eius omnesque fortes viros. 
06O||6||3||59530	Circuite urbem cuncti bellatores semel per diem: sic facietis sex diebus. 
06O||6||4||59540	Septem sacerdotes portabunt septem bucinas, cornua arietum, ante arcam foederis. Die autem septimo septies circuibitis civitatem, et sacerdotes clangent bucinis. 
06O||6||5||59550	Cumque insonuerit vox tubae longior et in auribus vestris increpuerit, conclamabit omnis populus vociferatione maxima, et muri funditus corruent civitatis; ingredienturque singuli per locum, contra quem steterint ”.
06O||6||6||59560	Vocavit ergo Iosue filius Nun sacerdotes et dixit ad eos: “ Tollite arcam foederis, et septem alii sacerdotes tollant septem bucinas et incedant ante arcam Domini ”. 
06O||6||7||59570	Ad populum quoque ait: “ Vadite et circuite civitatem, et viri armati praecedant arcam Domini ”.
06O||6||8||59580	Cumque Iosue verba finisset, septem sacerdotes septem bucinis clangebant ante arcam foederis Domini, 
06O||6||9||59590	omnisque armatus exercitus praecedebat sacerdotes clangentes, reliquum vulgus arcam sequebatur, ac bucinis omnia concrepabant. 
06O||6||10||59600	Praeceperat autem Iosue populo dicens: “ Non clamabitis, nec audietur vox vestra, neque ullus sermo ex ore vestro egredietur, donec veniat dies, in quo dicam vobis: Clamate et vociferamini ”. 
06O||6||11||59610	Circuivit ergo arca Domini civitatem per diem, et reversi in castra pernoctaverunt ibi.
06O||6||12||59620	Igitur, Iosue de nocte consurgente, tulerunt sacerdotes arcam Domini, 
06O||6||13||59630	et septem ex eis septem bucinas, cornua arietum, praecedebantque arcam Domini ambulantes atque clangentes, et armatus populus ibat ante eos; vulgus autem reliquum sequebatur arcam, bucinis personantibus. 
06O||6||14||59640	Circuieruntque civitatem secundo die semel et reversi sunt in castra; sic fecerunt sex diebus.
06O||6||15||59650	Die autem septimo, diluculo consurgentes circuierunt urbem eodem modo septies; in illo die tantum circuierunt urbem septies. 
06O||6||16||59660	Cumque septimo circuitu clangerent bucinis sacerdotes, dixit Iosue ad populum: “ Vociferamini! Tradidit enim vobis Dominus civitatem. 
06O||6||17||59670	Sitque civitas anathema, ipsa et omnia, quae in ea sunt, Domino; sola Rahab meretrix vivat cum universis, qui cum ea in domo sunt: abscondit enim nuntios, quos direximus. 
06O||6||18||59680	Vos autem cavete, ne de anathemate quippiam auferatis et sitis praevaricationis rei, et omnia castra Israel anathema sint atque turbentur. 
06O||6||19||59690	Quidquid auri et argenti fuerit et vasorum aeneorum ac ferri, Domino consecretur repositum in thesauris eius ”.
06O||6||20||59700	Igitur, omni vociferante populo et clangentibus tubis, postquam in aures multitudinis vox sonitusque increpuit, muri ilico corruerunt; et ascendit unusquisque per locum, qui contra se erat, ceperuntque civitatem. 
06O||6||21||59710	Et interfecerunt omnia, quae erant in ea, a viro usque ad mulierem, ab infante usque ad senem; boves quoque et oves et asinos in ore gladii percusserunt. 
06O||6||22||59720	Duobus autem viris, qui exploratores missi fuerant, dixit Iosue: “ Ingredimini domum mulieris meretricis et producite eam et omnia, quae illius sunt, sicut illi iuramento firmastis ”. 
06O||6||23||59730	Ingressique iuvenes eduxerunt Rahab et parentes eius, fratres quoque et cunctam supellectilem ac cognationem illius et extra castra Israel manere fecerunt.
06O||6||24||59740	Urbem autem et omnia, quae erant in ea, succenderunt, absque argento et auro et vasis aeneis ac ferro, quae in aerarium domus Domini consecrarunt. 
06O||6||25||59750	Rahab vero meretricem et domum patris eius et omnia, quae habebat, fecit Iosue vivere; et habitavit in medio Israel usque in praesentem diem, eo quod absconderit nuntios, quos miserat Iosue, ut explorarent Iericho. In tempore illo imprecatus est Iosue dicens: 
06O||6||26||59760	“Maledictus vir coram Domino, qui suscitaverit et aedificaverit civitatem Iericho; in primogenito suo fundamenta illius faciet et in novissimo liberorum ponet portas eius ”.
06O||6||27||59770	Fuit ergo Dominus cum Iosue, et nomen eius in omni terra vulgatum est.
06O||7||1||59780	Filii autem Israel praevaricati sunt mandatum et usurpaverunt de anathemate: nam Achan filius Charmi filii Zabdi filii Zarae de tribu Iudae tulit aliquid de anathemate. Iratusque est Dominus contra filios Israel.
06O||7||2||59790	Cumque mitteret Iosue de Iericho viros contra Hai, quae est iuxta Bethaven ad orientalem plagam oppidi Bethel, dixit eis: “ Ascendite et explorate terram ”. Qui praecepta complentes exploraverunt Hai 
06O||7||3||59800	et reversi dixerunt ei: “ Non ascendat omnis populus, sed duo vel tria milia virorum pergant et deleant civitatem. Noli vexare omnem populum contra hostes paucissimos ”. 
06O||7||4||59810	Ascenderunt ergo tria fere milia pugnatorum, qui statim terga verterunt coram viris urbis Hai, 
06O||7||5||59820	qui percusserunt ex eis circiter triginta et sex homines persecutique sunt eos de porta usque ad Sabarim et percusserunt eos in descensu; pertimuitque cor populi et instar aquae liquefactum est.
06O||7||6||59830	Iosue vero scidit vestimenta sua et cecidit pronus in terram coram arca Domini usque ad vesperum, tam ipse quam omnes senes Israel; miseruntque pulverem super capita sua. 
06O||7||7||59840	Et dixit Iosue: “ Heu, Domine Deus, quid voluisti traducere populum istum Iordanem fluvium, ut traderes nos in manus Amorraei et perderes? Utinam mansissemus trans Iordanem! 
06O||7||8||59850	Quaeso, Domine, quid dicam videns Israelem hostibus suis terga vertentem? 
06O||7||9||59860	Audient Chananaei et omnes habitatores terrae ac pariter conglobati circumdabunt nos atque delebunt nomen nostrum de terra. Et quid facies magno nomini tuo? ”.
06O||7||10||59870	Dixitque Dominus ad Iosue: “ Surge! Cur iaces pronus in terra? 
06O||7||11||59880	Peccavit Israel et praevaricatus est pactum meum, quod mandaveram eis; tuleruntque de anathemate et furati sunt atque mentiti et absconderunt inter vasa sua. 
06O||7||12||59890	Nec poterunt filii Israel stare ante hostes suos eosque fugient, quia facti sunt anathema; non ero ultra vobiscum, donec conteratis anathema de medio vestri. 
06O||7||13||59900	Surge! Sanctifica populum et dic eis: Sanctificamini in crastinum. Haec enim dicit Dominus, Deus Israel: Anathema in medio tui est, Israel! Non poteris stare coram hostibus tuis, donec auferatis anathema de medio vestri. 
06O||7||14||59910	Accedetisque mane singuli per tribus vestras; et quamcumque tribum Dominus designaverit, accedet per cognationes suas et cognatio per domos domusque per viros: 
06O||7||15||59920	et quicumque ille in hoc facinore fuerit deprehensus, comburetur igni cum omnibus, quae ipsius sunt, quoniam praevaricatus est pactum Domini et fecit nefas in Israel ”.
06O||7||16||59930	Surgens itaque Iosue mane applicuit Israel per tribus suas, et inventa est tribus Iudae. 
06O||7||17||59940	Quae cum iuxta familias suas esset oblata, inventa est familia Zarae; illam quoque per domos offerens repperit Zabdi. 
06O||7||18||59950	Cuius domum in singulos dividens viros invenit Achan filium Charmi filii Zabdi filii Zarae de tribu Iudae. 
06O||7||19||59960	Et ait Iosue ad Achan: “ Fili mi, da gloriam Domino, Deo Israel, et confitere atque indica mihi quid feceris; ne abscondas ”. 
06O||7||20||59970	Responditque Achan Iosue et dixit ei: “ Vere ego peccavi Domino, Deo Israel, et sic et sic feci: 
06O||7||21||59980	Vidi enim inter spolia pallium de Sennaar valde bonum et ducentos siclos argenti regulamque auream quinquaginta siclorum; et concupiscens abstuli et abscondi in terra contra medium tabernaculi mei argentumque subter ”. 
06O||7||22||59990	Misit ergo Iosue ministros, qui currentes ad tabernaculum illius reppererunt cuncta abscondita in eodem loco et argentum simul; 
06O||7||23||60000	auferentesque de tentorio tulerunt ea ad Iosue et ad omnes filios Israel proieceruntque ante Dominum.
06O||7||24||60010	Tollens itaque Iosue Achan filium Zarae argentumque et pallium et auream regulam filiosque eius et filias, boves et asinos et oves ipsumque tabernaculum et cunctam supellectilem — et omnis Israel cum eo — duxerunt eos ad vallem Achor, 
06O||7||25||60020	ubi dixit Iosue: “ Quia turbasti nos, exturbet te Dominus in die hac ”. Lapidavitque eum omnis Israel; et cuncta, quae illius erant, igne consumpta sunt. 
06O||7||26||60030	Congregaverunt quoque super eum acervum magnum lapidum, qui permanet usque in praesentem diem. Et aversus est furor Domini ab eis; vocatumque est nomen loci illius vallis Achor usque hodie.
06O||8||1||60040	Dixit autem Dominus ad Iosue: “ Ne timeas neque formides; tol le tecum omnem multitudinem pugnatorum et consurgens ascende in oppidum Hai: ecce tradidi in manu tua regem eius et populum urbemque et terram eius. 
06O||8||2||60050	Faciesque urbi Hai et regi eius, sicut fecisti Iericho et regi illius; praedam vero et omnia animantia diripietis vobis. Pone insidias urbi post eam ”.
06O||8||3||60060	Surrexitque Iosue et omnis exercitus bellatorum cum eo, ut ascenderent in Hai; et electa triginta milia virorum fortium misit nocte 
06O||8||4||60070	praecepitque eis dicens: “Collocamini in insidiis post civitatem nec longius recedatis ab illa; et eritis omnes parati. 
06O||8||5||60080	Ego autem et reliqua multitudo, quae mecum est, accedemus ex adverso contra urbem; cumque exierint contra nos sicut ante, fugiemus et terga vertemus, 
06O||8||6||60090	donec persequentes ab urbe longius protrahantur: putabunt enim nos fugere sicut prius. 
06O||8||7||60100	Nobis ergo fugientibus et illis sequentibus, consurgetis de insidiis et capietis civitatem; tradetque eam Dominus Deus vester in manus vestras. 
06O||8||8||60110	Cumque ceperitis, succendite eam; secundum verbum Domini facietis. Ecce mandavi vobis”. 
06O||8||9||60120	Dimisitque eos, et perrexerunt ad insidiarum locum sederuntque inter Bethel et Hai ad occidentalem plagam urbis Hai. Iosue autem nocte illa in medio mansit populi.
06O||8||10||60130	Surgensque diluculo recensuit populum et ascendit cum senioribus in fronte exercitus. 
06O||8||11||60140	Cumque omnes pugnatores cum eo ascendissent et appropinquassent civitati, steterunt ad septentrionalem urbis plagam, inter quam et eos vallis media erat. 
06O||8||12||60150	Et elegit fere quinque milia viros et posuit in insidiis inter Bethel et Hai ex occidentali parte eiusdem civitatis. 
06O||8||13||60160	Et posuit populus tota castra, quae erant in aquilone urbis, et agmen extremum ad occidentalem plagam urbis. Abiit ergo Iosue nocte illa et stetit in vallis medio. 
06O||8||14||60170	Quod cum vidisset rex Hai, festinavit mane et egressus est cum omni exercitu civitatis direxitque aciem contra Arabam ignorans quod post tergum laterent insidiae. 
06O||8||15||60180	Iosue vero et omnis Israel cesserunt loco simulantes metum et fugientes per solitudinis viam. 
06O||8||16||60190	Et convocatus est totus populus, qui erat in civitate, ad persequendum eos, et persecuti sunt eos. Cumque recessissent a civitate, 
06O||8||17||60200	et ne unus quidem in urbe Hai remansisset, qui non persequeretur Israel, et apertam urbem reliquissent, 
06O||8||18||60210	dixit Dominus ad Iosue: “Leva acinacem, quod in manu tua est, contra urbem Hai, quoniam tibi tradam eam ”.
06O||8||19||60220	Cumque elevasset acinacem ex adverso civitatis, insidiae, quae latebant, surrexerunt confestim et currentes ad civitatem ceperunt et cito succenderunt eam. 
06O||8||20||60230	Viri autem civitatis, qui persequebantur Iosue, respicientes et videntes fumum urbis ad caelum usque conscendere, non potuerunt ultra huc illucque diffugere, praesertim cum hi, qui simulaverant fugam et tendebant ad solitudinem, contra persequentes conversi essent. 
06O||8||21||60240	Vidensque Iosue et omnis Israel quod capta esset civitas, et fumus urbis ascenderet, reversi percusserunt viros Hai. 
06O||8||22||60250	Siquidem et illi, qui ceperant et succenderant civitatem, egressi sunt ex urbe in occursum eorum et hostes medios habuerunt. Cum ergo ex utraque parte adversarii caederentur, ita ut nullus de tanta multitudine salvaretur, 
06O||8||23||60260	regem quoque urbis Hai apprehenderunt viventem et obtulerunt Iosue.
06O||8||24||60270	Igitur, omnibus habitatoribus Hai interfectis, qui Israelem ad deserta tendentem fuerant persecuti, et in eodem loco gladio corruentibus, reversi filii Israel percusserunt civitatem ore gladii. 
06O||8||25||60280	Erant autem, qui in eo die conciderant, a viro usque ad mulierem duodecim milia hominum omnes urbis Hai. 
06O||8||26||60290	Iosue vero non contraxit manum, quam in sublime porrexerat tenens acinacem, donec interficerentur omnes habitatores Hai. 
06O||8||27||60300	Iumenta tantum et praedam civitatis diviserunt sibi filii Israel, sicut praeceperat Dominus Iosue. 
06O||8||28||60310	Qui succendit urbem et fecit eam tumulum sempiternum, desolationem usque in praesentem diem. 
06O||8||29||60320	Regem quoque eius suspendit in ligno usque ad vesperum; et ad solis occasum praecepit Iosue, et deposuerunt cadaver eius de ligno proieceruntque in ipso introitu portae civitatis, congesto super eum magno acervo lapidum, qui permanet usque in praesentem diem.
06O||8||30||60330	Tunc aedificavit Iosue altare Domino, Deo Israel, in monte Hebal, 
06O||8||31||60340	sicut praeceperat Moyses famulus Domini filiis Israel, et scriptum est in volumine legis Moysi, altare de lapidibus impolitis, quos ferrum non tetigit. Et obtulerunt super eo holocausta Domino immolaveruntque pacificas victimas. 
06O||8||32||60350	Et scripsit ibi super lapides exemplar legis Moysi, quod ille scripserat coram filiis Israel.
06O||8||33||60360	Omnis autem populus et maiores natu praefectique ac iudices stabant ex utraque parte arcae in conspectu sacerdotum levitici generis, qui portabant arcam foederis Domini, ut advena ita et indigena. Media eorum pars iuxta montem Garizim et media iuxta montem Hebal, sicut praeceperat Moyses famulus Domini ad benedicendum populo Israel primum; 
06O||8||34||60370	post haec legit omnia verba legis, benedictionem et maledictionem, secundum cuncta, quae scripta erant in legis volumine. 
06O||8||35||60380	Nihil ex his, quae Moyses iusserat, omisit legere, sed universa replicavit coram omni congregatione Israel, mulieribus ac parvulis et advenis, qui inter eos morabantur.
06O||9||1||60390	Quibus auditis, cuncti reges, qui trans Iordanem versabantur in montanis et in Sephela, in omni litore maris Magni, hi quoque, qui habitabant usque ad Libanum, Hetthaeus et Amorraeus, Chananaeus, Pherezaeus et Hevaeus et Iebusaeus 
06O||9||2||60400	congregati sunt pariter, ut pugnarent contra Iosue et Israel uno animo eademque sententia.
06O||9||3||60410	At hi, qui habitabant in Gabaon, audientes cuncta, quae fecerat Iosue Iericho et Hai, 
06O||9||4||60420	et callide cogitantes tulerunt sibi cibaria, saccos veteres asinis imponentes et utres vinarios vetustos, scissos atque consutos, 
06O||9||5||60430	calceamentaque perantiqua, quae ad indicium vetustatis pittaciis consuta erant, induti veteribus vestimentis; panes quoque, quos portabant ob viaticum, duri erant et in frusta comminuti. 
06O||9||6||60440	Perrexeruntque ad Iosue, qui tunc morabatur in castris Galgalae, et dixerunt ei atque omni simul Israeli: “ De terra longinqua venimus pactum vobiscum facere cupientes ”. Responderuntque viri Israel ad Hevaeos atque dixerunt: 
06O||9||7||60450	“ Ne forte in medio nostri habitetis, et non possimus foedus inire vobiscum ”. 
06O||9||8||60460	At illi ad Iosue: “ Servi, inquiunt, tui sumus ”. Quibus Iosue ait: “ Quinam estis et unde venistis? ”. 
06O||9||9||60470	Responderunt: “ De terra longinqua valde venerunt servi tui in nomine Domini Dei tui; audivimus enim famam potentiae eius, cuncta, quae fecit in Aegypto 
06O||9||10||60480	et duobus Amorraeorum regibus trans Iordanem, Sehon regi Hesebon et Og regi Basan, qui erat in Astharoth. 
06O||9||11||60490	Dixeruntque nobis seniores et omnes habitatores terrae nostrae: “Tollite in manibus cibaria in viam et occurrite eis ac dicite: Servi vestri sumus; foedus inite nobiscum”. 
06O||9||12||60500	En panes: quando egressi sumus de domibus nostris, ut veniremus ad vos, calidos sumpsimus; nunc sicci facti sunt et vetustate nimia comminuti. 
06O||9||13||60510	Utres vini novos implevimus, nunc rupti sunt et soluti; vestes et calceamenta, quibus induimur et quae habemus in pedibus, ob longitudinem largioris viae trita sunt et paene consumpta ”.
06O||9||14||60520	Susceperunt igitur viri de cibariis eorum et os Domini non interrogaverunt. 
06O||9||15||60530	Fecitque Iosue cum eis pacem et, inito foedere, pollicitus est quod viverent; principes quoque coetus iuraverunt eis.
06O||9||16||60540	Post dies autem tres initi foederis, audierunt quod in vicino et inter eos habitarent. 
06O||9||17||60550	Moveruntque castra filii Israel et venerunt ad civitates eorum die tertio, quarum haec vocabula sunt: Gabaon et Cephira et Beroth et Cariathiarim; 
06O||9||18||60560	et non percusserunt eos filii Israel, eo quod iurassent eis principes coetus in nomine Domini, Dei Israel. Murmuravit itaque omnis coetus contra principes, 
06O||9||19||60570	qui responderunt eis: “Iuravimus illis in nomine Domini, Dei Israel, et idcirco non possumus eos contingere. 
06O||9||20||60580	Sed hoc faciemus eis: reserventur quidem, ut vivant, ne contra nos ira Domini concitetur, si peieraverimus; 
06O||9||21||60590	sed sic vivant, ut in usus universae multitudinis ligna caedant aquasque comportent ”. Quibus haec loquentibus, 
06O||9||22||60600	vocavit Gabaonitas Iosue et dixit eis: “ Cur nos decipere fraude voluistis, ut diceretis: “Procul valde habitamus a vobis”, cum in medio nostri sitis? 
06O||9||23||60610	Itaque sub maledictione eritis, et non deficiet de stirpe vestra servus ligna caedens aquasque comportans in domum Dei mei”. 
06O||9||24||60620	Qui responderunt: “ Nuntiatum est nobis servis tuis, quod mandasset Dominus Deus tuus Moysi servo suo, ut traderet vobis omnem terram et disperderet cunctos habitatores eius; timuimus igitur valde pro animabus nostris, vestro terrore compulsi, et hoc consilium inivimus. 
06O||9||25||60630	Nunc autem in manu tua sumus: quod tibi bonum et rectum videtur, fac nobis ”. 
06O||9||26||60640	Fecit ergo Iosue, ut dixerat, et liberavit eos de manu filiorum Israel, ut non occiderentur. 
06O||9||27||60650	Decrevitque in illo die esse eos in ministerium cuncti populi et altaris Domini caedentes ligna et aquas comportantes usque in praesens tempus pro loco, quem Dominus elegisset.
06O||10||1||60660	Quae cum audisset Adonise dec rex Ierusalem, quod scili cet cepisset Iosue Hai et subvertisset eam — sicut enim fecerat Iericho et regi eius, sic fecit Hai et regi illius — et quod pacem fecissent Gabaonitae cum Israel et essent in medio eorum, 
06O||10||2||60670	timuerunt valde. Urbs enim magna erat Gabaon, sicut una regalium civitatum, et maior oppido Hai, omnesque viri eius bellatores fortissimi. 
06O||10||3||60680	Misit ergo Adonisedec rex Ierusalem ad Oham regem Hebron et ad Pharam regem Ierimoth, ad Iaphia quoque regem Lachis et ad Dabir regem Eglon dicens: 
06O||10||4||60690	“ Ascendite ad me et ferte praesidium, ut expugnemus Gabaon, quia fecit pacem cum Iosue et filiis Israel ”. 
06O||10||5||60700	Congregati igitur ascenderunt quinque reges Amorraeorum: rex Ierusalem, rex Hebron, rex Ierimoth, rex Lachis, rex Eglon simul cum exercitibus suis; et castrametati sunt circa Gabaon oppugnantes eam.
06O||10||6||60710	Habitatores autem Gabaon miserunt ad Iosue, qui tunc morabatur in castris apud Galgalam, et dixerunt ei: “ Ne retrahas manus tuas ab auxilio servorum tuorum! Ascende cito et libera nos ferque praesidium: convenerunt enim adversum nos omnes reges Amorraeorum, qui habitant in montanis ”. 
06O||10||7||60720	Ascenditque Iosue de Galgalis, et omnis exercitus bellatorum cum eo, viri fortissimi. 
06O||10||8||60730	Dixitque Dominus ad Iosue: “Ne timeas eos! In manus enim tuas tradidi illos; nullus tibi ex eis resistere poterit ”. 
06O||10||9||60740	Irruit itaque Iosue super eos repente tota ascendens nocte de Galgalis, 
06O||10||10||60750	et conturbavit eos Dominus a facie Israel; contrivitque plaga magna in Gabaon ac persecutus est per viam ascensus Bethoron et percussit usque Azeca et Maceda. 
06O||10||11||60760	Cumque fugerent filios Israel et essent in descensu Bethoron, Dominus misit super eos lapides magnos de caelo usque Azeca, et mortui sunt multo plures lapidibus grandinis, quam quos gladio percusserant filii Israel.
06O||10||12||60770	Tunc locutus est Iosue Domino in die, qua tradidit Amorraeum in conspectu filiorum Israel, dixitque coram Israel: “ Sol, in Gabaon ne movearis, et luna, in valle Aialon ”.
06O||10||13||60780	Steteruntque sol et luna, donec ulcisceretur se gens de inimicis suis. Nonne scriptum est hoc in libro Iusti? Stetit itaque sol in medio caeli et non festinavit occumbere spatio unius fere diei. 
06O||10||14||60790	Non fuit antea et postea sicut dies illa, oboediente Domino voci hominis, quia Dominus pugnavit pro Israel. 
06O||10||15||60800	Reversusque est Iosue cum omni Israel in castra Galgalae.
06O||10||16||60810	Fugerant autem quinque reges et se absconderant in spelunca urbis Maceda. 
06O||10||17||60820	Nuntiatumque est Iosue quod inventi essent quinque reges latentes in spelunca urbis Maceda. 
06O||10||18||60830	Qui praecepit: “ Volvite saxa ingentia ad os speluncae et ponite viros, qui clausos custodiant. 
06O||10||19||60840	Vos autem nolite stare, sed persequimini hostes et extremos quoque fugientium caedite; ne dimittatis eos urbium suarum intrare praesidia, quia tradidit eos Dominus Deus vester in manus vestras ”.
06O||10||20||60850	Caesis igitur adversariis plaga maxima usque ad internecionem, ut reliquiae tantum ex eis effugere possent in civitates munitas, 
06O||10||21||60860	reversus est omnis exercitus ad Iosue in Maceda ad castra, sani et integri; nullusque contra filios Israel mutire ausus est.
06O||10||22||60870	Praecepitque Iosue dicens: “ Aperite os speluncae et producite ad me quinque reges, qui in ea latitant ”. 
06O||10||23||60880	Feceruntque sic et eduxerunt ad eum quinque reges de spelunca: regem Ierusalem, regem Hebron, regem Ierimoth, regem Lachis, regem Eglon. 
06O||10||24||60890	Cumque educti essent ad eum, vocavit omnes viros Israel et ait ad principes exercitus, qui secum erant: “Accedite et ponite pedes super colla regum istorum”. Qui cum accessissent et subiectorum colla pedibus calcarent, 
06O||10||25||60900	rursum ait ad eos: “ Nolite timere nec paveatis; confortamini et estote robusti! Sic enim faciet Dominus cunctis hostibus vestris, adversum quos dimicatis ”. 
06O||10||26||60910	Percussitque Iosue et interfecit eos atque suspendit super quinque ligna; fueruntque suspensi usque ad vesperum. 
06O||10||27||60920	Cumque occumberet sol, praecepit Iosue, ut deponerent eos de lignis; et depositos proiecerunt in speluncam, in qua latuerant, et posuerunt super os eius saxa ingentia, quae permanent usque in praesens.
06O||10||28||60930	Eodem quoque die Macedam cepit Iosue et percussit eam in ore gladii regemque illius interfecit et omnes habitatores eius; non dimisit in ea ullas reliquias fecitque regi Maceda, sicut fecerat regi Iericho.
06O||10||29||60940	Transivit cum omni Israel de Maceda in Lobna et pugnabat contra eam. 
06O||10||30||60950	Quam tradidit Dominus cum rege suo in manu Israel, percusseruntque urbem in ore gladii et omnes habitatores eius; non dimiserunt in ea ullas reliquias feceruntque regi Lobna, sicut fecerant regi Iericho.
06O||10||31||60960	De Lobna transivit Iosue in Lachis cum omni Israel et, exercitu per gyrum disposito, oppugnabat eam. 
06O||10||32||60970	Tradiditque Dominus Lachis in manu Israel, qui cepit eam die altero; atque percussit in ore gladii omnemque animam, quae fuerat in ea, sicut fecerat Lobna. 
06O||10||33||60980	Eo tempore ascendit Horam rex Gazer, ut auxiliaretur Lachis; quem percussit Iosue cum omni populo eius usque ad internecionem. 
06O||10||34||60990	Transivitque de Lachis in Eglon cum omni Israel et circumdedit 
06O||10||35||61000	atque expugnavit eam eadem die percussitque in ore gladii omnes animas, quae erant in ea, iuxta omnia, quae fecerat Lachis.
06O||10||36||61010	Ascendit quoque cum omni Israel de Eglon in Hebron et pugnavit contra eam. 
06O||10||37||61020	Cepitque eam et percussit in ore gladii, regem quoque eius et omnia oppida eius universasque animas, quae ibi fuerant commoratae; non reliquit ullas reliquias: sicut fecerat Eglon, sic fecit et Hebron, cuncta, quae in ea repperit, consumens gladio. 
06O||10||38||61030	Inde reversus cum omni Israel in Dabir oppugnavit 
06O||10||39||61040	et cepit eam; regem quoque eius et omnia oppida eius percussit in ore gladii; non dimisit in ea ullas reliquias: sicut fecerat Hebron et Lobna et regibus earum, sic fecit Dabir et regi illius.
06O||10||40||61050	Percussit itaque Iosue omnem terram: montanam et Nageb atque Sephelam et declivia cum regibus suis; non dimisit in ea ullas reliquias, sed omne, quod spirare poterat, interfecit, sicut praeceperat Dominus, Deus Israel. 
06O||10||41||61060	Et percussit eos a Cadesbarne usque Gazam, omnem terram Gosen usque Gabaon, 
06O||10||42||61070	universosque reges et regiones eorum uno cepit impetu; Dominus enim, Deus Israel, pugnabat pro Israel. 
06O||10||43||61080	Reversusque est Iosue cum omni Israel ad locum castrorum in Galgala.
06O||11||1||61090	Quae cum audisset Iabin rex Asor, misit ad Iobab regem Madon et ad regern Semeron atque ad regem Achsaph, 
06O||11||2||61100	ad reges quoque aquilonis, qui habitabant in montanis et in Araba contra meridiem Chenereth, in Sephela quoque et in regionibus Dor iuxta mare, 
06O||11||3||61110	Chananaeum in oriente et occidente, et Amorraeum atque Hetthaeum ac Pherezaeum et Iebusaeum in montanis, Hevaeum quoque, qui habitabat ad radices Hermon in terra Maspha. 
06O||11||4||61120	Egressique sunt omnes cum turmis suis, populus multus nimis sicut arena, quae est in litore maris, equi quoque et currus immensae multitudinis; 
06O||11||5||61130	conveneruntque omnes reges isti et castrametati sunt in unum ad aquas Merom, ut pugnarent contra Israel.
06O||11||6||61140	Dixitque Dominus ad Iosue: “Ne timeas eos! Cras enim hac eadem hora ego tradam omnes istos occisos in conspectu Israel: equos eorum subnervabis et currus igne combures ”. 
06O||11||7||61150	Venitque Iosue et omnis exercitus cum eo adversus illos ad aquas Merom subito, et irruerunt super eos. 
06O||11||8||61160	Tradiditque illos Dominus in manu Israel; qui percusserunt eos et persecuti sunt usque ad Sidonem magnam et Maserephoth in occidente campumque Maspha in oriente. Ita percussit omnes, ut nullas dimitteret ex eis reliquias; 
06O||11||9||61170	fecit sicut praeceperat ei Dominus: equos eorum subnervavit currusque combussit.
06O||11||10||61180	Reversusque tempore illo cepit Asor et regem eius percussit gladio. Asor enim antiquitus inter omnia regna haec principatum tenebat. 
06O||11||11||61190	Percussitque omnes animas, quae ibidem morabantur; non dimisit in ea ullas reliquias, sed usque ad internecionem universa vastavit ipsamque urbem peremit incendio. 
06O||11||12||61200	Et omnes per circuitum civitates regesque earum cepit, percussit atque delevit, sicut praeceperat Moyses famulus Domini. 
06O||11||13||61210	Urbes tantum, quae erant in tumulis earum sitae, non succendit Israel; unam Asor solam Iosue flamma consumpsit. 
06O||11||14||61220	Omnemque praedam istarum urbium ac iumenta diviserunt sibi filii Israel, cunctis hominibus interfectis; nullum vivum reliquerunt. 
06O||11||15||61230	Sicut praeceperat Dominus Moysi servo suo, ita praecepit Moyses Iosue, et ille universa complevit; non praeteriit de universis mandatis ne unum quidem verbum, quod iusserat Dominus Moysi.
06O||11||16||61240	Cepit itaque Iosue omnem terram hanc, montanam et Nageb terramque Gosen et Sephelam et Arabam montemque Israel et campestria eius, 
06O||11||17||61250	a monte Calvo, qui ascendit Seir, usque Baalgad in planitie Libani subter montem Hermon; omnes reges eorum cepit, percussit et occidit. 
06O||11||18||61260	Multo tempore pugnavit Iosue contra reges istos. 
06O||11||19||61270	Non fuit civitas, quae foedus iniret cum filiis Israel, praeter Hevaeum, qui habitabat in Gabaon: omnes bellando cepit. 
06O||11||20||61280	Domini enim sententia fuerat, ut indurarentur corda eorum, et pugnarent contra Israel et caderent et non mererentur ullam clementiam ac perirent, sicut praeceperat Dominus Moysi.
06O||11||21||61290	In tempore illo venit Iosue et interfecit Enacim de montanis Hebron et Dabir et Anab et de omni monte Iudae et Israel urbesque eorum delevit. 
06O||11||22||61300	Non reliquit ullum de stirpe Enacim in terra filiorum Israel, absque civitatibus Gaza et Geth et Azoto, in quibus solis relicti sunt. 
06O||11||23||61310	Cepit ergo Iosue omnem terram, sicut locutus est Dominus ad Moysen, et tradidit eam in possessionem filiis Israel secundum partes et tribus suas; quievitque terra a proeliis.
06O||12||1||61320	Hi sunt reges, quos percusserunt filii Israel et possederunt terram eorum trans Iordanem ad solis ortum, a torrente Arnon usque ad montem Hermon et omnem orientalem plagam Arabae.
06O||12||2||61330	Sehon rex Amorraeorum, qui habitavit in Hesebon, dominatus est ab Aroer, quae sita est super ripam torrentis Arnon, et a media parte vallis et in dimidia parte Galaad usque ad torrentem Iaboc, qui est terminus filiorum Ammon; 
06O||12||3||61340	et in Araba usque ad mare Chenereth in oriente et usque ad mare Arabae, quod est mare Salsissimum, ad orientalem plagam in via, quae ducit Bethiesimoth, et in australi parte, quae iacet ad radices Phasga.
06O||12||4||61350	Terminus Og regis Basan de reliquiis Raphaim, qui habitavit in Astharoth et in Edrai, 
06O||12||5||61360	et dominatus est in monte Hermon et in Salcha atque in universa Basan usque ad terminos Gesuri et Maachathi et in dimidia parte Galaad usque ad terminos Sehon regis Hesebon. 
06O||12||6||61370	Moyses famulus Domini et filii Israel percusserunt eos; tradiditque terram eorum Moyses in possessionem Rubenitis et Gaditis et dimidiae tribui Manasse.
06O||12||7||61380	Hi sunt reges terrae, quos percussit Iosue et filii Israel trans Iordanem ad occidentalem plagam, a Baalgad in campo Libani usque ad montem Calvum, qui ascendit in Seir; tradiditque eam Iosue in possessionem tribubus Israel, singulis partes suas, 
06O||12||8||61390	tam in montanis quam in Sephela, in Araba et in declivibus et in solitudine ac in Nageb; Hetthaeus fuit et Amorraeus, Chananaeus et Pherezaeus, Hevaeus et Iebusaeus: 
06O||12||9||61400	rex Iericho unus, rex Hai, quae est ex latere Bethel, unus, 
06O||12||10||61410	rex Ierusalem unus, rex Hebron unus, 
06O||12||11||61420	rex Ierimoth unus, rex Lachis unus, 
06O||12||12||61430	rex Eglon unus, rex Gazer unus, 
06O||12||13||61440	rex Dabir unus, rex Gader unus, 
06O||12||14||61450	rex Horma unus, rex Arad unus, 
06O||12||15||61460	rex Lobna unus, rex Odollam unus, 
06O||12||16||61470	rex Maceda unus, rex Bethel unus, 
06O||12||17||61480	rex Thapphua unus, rex Opher unus, 
06O||12||18||61490	rex Aphec unus, rex Saron unus, 
06O||12||19||61500	rex Madon unus, rex Asor unus, 
06O||12||20||61510	rex Semeron unus, rex Achsaph unus, 
06O||12||21||61520	rex Thanach unus, rex Mageddo unus, 
06O||12||22||61530	rex Cedes unus, rex Iecnaam Carmeli unus, 
06O||12||23||61540	rex Dor et provinciae Dor unus, rex gentium Galgal unus, 
06O||12||24||61550	rex Thersa unus: omnes reges triginta unus.
06O||13||1||61560	Iosue senex provectaeque aetatis erat, et dixit Dominus ad eum: “ Senuisti et longaevus es; terraque latissima adhuc superest, quae necdum occupata est. 
06O||13||2||61570	Omnis videlicet Galilaea, regio Philisthim et universa Gesuri, 
06O||13||3||61580	a fluvio Sihor, qui est ad orientem Aegypti, usque ad terminos Accaron contra aquilonem, terra Chananaea, quae in quinque principes Philisthim dividitur, Gazaeos et Azotios, Ascalonitas, Getthaeos et Accaronitas ac Hevaei 
06O||13||4||61590	meridie; et omnis terra Chanaan de Ara Sidoniorum usque Apheca et terminos Amorraei; 
06O||13||5||61600	et terra Gibliorum et omnis Libanus in oriente a Baalgad sub monte Hermon usque ad introitum Emath, 
06O||13||6||61610	omnes, qui habitant in monte a Libano usque ad Maserephoth in occidente, universi Sidonii. Ego sum qui delebo eos a facie filiorum Israel. Sorte tantum distribue terram Israel in hereditatem, sicut praecepi tibi. 
06O||13||7||61620	Et nunc divide terram hanc in possessionem novem tribubus et dimidiae tribui Manasse ”.
06O||13||8||61630	Cum qua Ruben et Gad possederunt terram, quam tradidit eis Moyses famulus Domini trans fluenta Iordanis ad orientalem plagam: 
06O||13||9||61640	ab Aroer, quae sita est in ripa torrentis Arnon, et civitate in vallis medio, universaque campestria Medaba usque Dibon; 
06O||13||10||61650	et cunctas civitates Sehon regis Amorraei, qui regnavit in Hesebon, usque ad terminos filiorum Ammon; 
06O||13||11||61660	et Galaad ac terminos Gesuri et Maachathi omnemque montem Hermon et universam Basan usque Salcha, 
06O||13||12||61670	omne regnum Og in Basan, qui regnavit in Astharoth et Edrai — ipse fuit de reliquiis Raphaim C; percussitque eos Moyses atque delevit. 
06O||13||13||61680	Non autem disperdiderunt filii Israel Gesuri et Maachathi, et habitaverunt in medio Israel usque in praesentem diem.
06O||13||14||61690	Tribui tantum Levi non dedit possessionem, sed sacrificia Domini, Dei Israel: ipsa est eius hereditas, sicut locutus est illi.
06O||13||15||61700	Dedit ergo Moyses possessionem tribui filiorum Ruben iuxta cognationes suas. 
06O||13||16||61710	Fuitque terminus eorum ab Aroer, quae sita est in ripa torrentis Arnon, et a civitate in valle eiusdem torrentis media, et universa planities usque Medaba, 
06O||13||17||61720	Hesebon cunctaque oppida eius, quae sunt in campestribus: Dibon et Bamothbaal et Bethbaalmeon 
06O||13||18||61730	et Iasa et Cademoth et Mephaath, 
06O||13||19||61740	Cariathaim et Sabama et Serethsahar in monte convallis, 
06O||13||20||61750	Bethphegor et declivia Phasga et Bethiesimoth 
06O||13||21||61760	et omnes urbes campestres universumque regnum Sehon regis Amorraei, qui regnavit in Hesebon, quem percussit Moyses, ipsum et principes Madian, Evi et Recem et Sur et Hur et Rebe, duces Sehon habitatores terrae. 
06O||13||22||61770	Et Balaam filium Beor hariolum occiderunt filii Israel gladio cum ceteris interfectis. 
06O||13||23||61780	Factusque est terminus filiorum Ruben Iordanis fluvius. Haec est possessio Rubenitarum per cognationes suas, urbes et viculi earum.
06O||13||24||61790	Deditque Moyses tribui Gad, filiis Gad, per cognationes suas possessionem, cuius hic est 
06O||13||25||61800	terminus: Iazer et omnes civitates Galaad dimidiaque pars terrae filiorum Ammon usque ad Aroer, quae est contra Rabba; 
06O||13||26||61810	et ab Hesebon usque Ramothmaspha et Betonim et a Mahanaim usque ad terminos Lodabar, 
06O||13||27||61820	in valle quoque Betharan et Bethnemra et Succoth et Saphon, reliqua pars regni Sehon regis Hesebon; Iordanis et terminus usque ad extremam partem maris Chenereth trans Iordanem ad orientalem plagam. 
06O||13||28||61830	Haec est possessio filiorum Gad per familias suas, civitates et villae earum.
06O||13||29||61840	Dedit Moyses et dimidiae tribui filiorum Manasse, iuxta cognationes suas possessionem: 
06O||13||30||61850	Manasse, a Mahanaim universam Basan, cunctum regnum Og regis Basan omnesque vicos Iair, qui sunt in Basan, sexaginta oppida; 
06O||13||31||61860	et dimidiam partem Galaad et Astharoth et Edrai, urbes regni Og in Basan, filiis Machir filii Manasse, dimidiae parti filiorum Machir, iuxta cognationes suas.
06O||13||32||61870	Hanc possessionem divisit Moyses in campestribus Moab trans Iordanem contra Iericho ad orientalem plagam. 
06O||13||33||61880	Tribui autem Levi non dedit possessionem, quoniam Dominus, Deus Israel, ipse est possessio eius, ut locutus est illi.
06O||14||1||61890	Hoc est, quod hereditave runt filii Israel in terra Cha naan, quod dederunt eis Eleazar sacerdos et Iosue filius Nun et principes familiarum tribuum Israel, 
06O||14||2||61900	sorte omnia dividentes, sicut praeceperat Dominus in manu Moysi, novem tribubus et dimidiae tribui. 
06O||14||3||61910	Duabus enim tribubus et dimidiae dederat Moyses trans Iordanem possessionem, absque Levitis, quibus nihil dedit inter fratres suos; 
06O||14||4||61920	sed sunt filii Ioseph in duas divisi tribus, Manasse et Ephraim, nec acceperunt Levitae aliam in terra partem, nisi urbes ad habitandum et suburbana earum ad alenda iumenta et pecora sua. 
06O||14||5||61930	Sicut praeceperat Dominus Moysi, ita fecerunt filii Israel et diviserunt terram.
06O||14||6||61940	Accesserunt itaque filii Iudae ad Iosue in Galgala, locutusque est ad eum Chaleb filius Iephonne Cenezaeus: “ Nosti quid locutus sit Dominus ad Moysen hominem Dei de me et te in Cadesbarne. 
06O||14||7||61950	Quadraginta annorum eram, quando me misit Moyses famulus Domini de Cadesbarne, ut considerarem terram; nuntiavique ei quod mihi verum videbatur. 
06O||14||8||61960	Fratres autem mei, qui ascenderant mecum, dissolverunt cor populi, et nihilominus ego adimplevi, ut sequerer Dominum Deum meum. 
06O||14||9||61970	Iuravitque Moyses in die illo dicens: “Terra, quam calcavit pes tuus, erit possessio tua et filiorum tuorum in aeternum, quia adimplevisti, ut sequereris Dominum Deum meum”. 
06O||14||10||61980	Concessit ergo Dominus vitam mihi, sicut pollicitus est, usque in praesentem diem. Quadraginta et quinque anni sunt ex quo locutus est Dominus verbum istud ad Moysen, quando ambulabat Israel per solitudinem; hodie octoginta quinque annorum sum, 
06O||14||11||61990	sic valens ut eo valebam tempore, quando ad explorandum missus sum; illius in me temporis fortitudo usque hodie perseverat tam ad bellandum quam ad gradiendum. 
06O||14||12||62000	Da ergo mihi montem istum, quem pollicitus est Dominus die illo, te quoque audiente quod Enacim ibi sunt et urbes magnae atque munitae; si forte sit Dominus mecum, et potuero delere eos, sicut promisit mihi ”.
06O||14||13||62010	Benedixitque ei Iosue et tradidit Hebron in possessionem; 
06O||14||14||62020	atque ex eo fuit Hebron Chaleb filio Iephonne Cenezaeo usque in praesentem diem, quia adimplevit, ut sequeretur Dominum, Deum Israel. 
06O||14||15||62030	Nomen Hebron antea vocabatur Cariatharbe (id est civitas Arbe), hominis maximi inter Enacim. Et terra cessavit a proeliis.
06O||15||1||62040	Sors tribus filiorum Iudae per cognationes suas ista fuit: usque ad terminum Edom, ad desertum Sin contra Nageb, usque ad extremam partem australis plagae. 
06O||15||2||62050	Terminus eius meridionalis a summitate maris Salsissimi et a lingua eius, quae respicit meridiem. 
06O||15||3||62060	Egrediturque contra ascensum Acrabbim et pertransit in Sin ascenditque in meridie Cadesbarne et pervenit in Esron ascendens ad Addar et vertitur in Carca; 
06O||15||4||62070	atque inde pertransiens in Asemona pervenit ad torrentem Aegypti; eruntque exitus eius ad mare Magnum: hic erit vobis finis meridianae plagae. 
06O||15||5||62080	Ab oriente vero terminus erit mare Salsissimum usque ad extrema Iordanis. Terminus aquilonis a lingua maris et ab extremis Iordanis 
06O||15||6||62090	ascendit in Bethagla et transit ab aquilone Betharaba ascendens ad lapidem Boen filii Ruben 
06O||15||7||62100	et ascendens ad Dabir de valle Achor et contra aquilonem vergens ad Galiloth (hi sunt circuli), qui sunt ex adverso ascensionis Adommim, quae est ab australi parte torrentis, transit ad aquas, quae vocantur fons Solis, et erunt exitus eius ad fontem Rogel. 
06O||15||8||62110	Ascenditque per convallem Benennom ex latere Iebusaei ad meridiem — haec est Ierusalem — et inde se erigens ad verticem montis, qui est contra vallem Ennom ad occidentem in extrema parte vallis Raphaim contra aquilonem; 
06O||15||9||62120	pertransitque a vertice montis usque ad fontem aquae Nephtoa et pervenit usque ad vicos montis Ephron inclinaturque in Baala, quae est Cariathiarim. 
06O||15||10||62130	Et vergit de Baala contra occidentem usque ad montem Seir transitque iuxta latus montis Iarim ad aquilonem — id est Cheslon — et descendit in Bethsames transitque in Thamna 
06O||15||11||62140	et pervenit ad latus septentrionale Accaron inclinaturque in Sechron et transit montem Baala pervenitque in Iebneel et finitur mari. Terminus occidentalis est mare Magnum. 
06O||15||12||62150	Hi sunt termini filiorum Iudae per circuitum in cognationibus suis.
06O||15||13||62160	Chaleb vero filio Iephonne dedit partem in medio filiorum Iudae, sicut praeceperat Dominus Iosue: Cariatharbe (id est civitas Arbe), patris Enac, ipsa est Hebron. 
06O||15||14||62170	Delevitque ex ea Chaleb tres filios Enac: Sesai et Ahiman et Tholmai de stirpe Enac. 
06O||15||15||62180	Atque inde conscendens venit ad habitatores Dabir, quae prius vocabatur Cariathsepher (id est civitas Litterarum). 
06O||15||16||62190	Dixitque Chaleb: “ Qui percusserit Cariathsepher et ceperit eam, dabo illi Axam filiam meam uxorem ”. 
06O||15||17||62200	Cepitque eam Othoniel filius Cenez frater Chaleb, deditque ei Axam filiam suam uxorem. 
06O||15||18||62210	Quae cum veniret, suasit viro suo, ut peteret a patre suo agrum; descenditque de asino. Cui Chaleb: “ Quid habes? ”, inquit. 
06O||15||19||62220	At illa respondit: “ Da mihi benedictionem. Terram Nageb arentem dedisti mihi; iunge et irriguam ”. Dedit itaque ei Chaleb irriguum superius et inferius.
06O||15||20||62230	Haec est possessio tribus filiorum Iudae per cognationes suas. 
06O||15||21||62240	Erantque civitates ab extremis partibus filiorum Iudae iuxta terminos Edom in Nageb: Cabseel et Eder et Iagur 
06O||15||22||62250	et Cina et Dimona et Adada 
06O||15||23||62260	et Cades et Asor et Iethnan, 
06O||15||24||62270	Ziph et Telem et Baloth 
06O||15||25||62280	et Asorhadatta et Carioth, Esron — haec est Asor — 
06O||15||26||62290	Amam et Sama et Molada 
06O||15||27||62300	et Asargadda et Hasemon et Bethphelet 
06O||15||28||62310	et Asarsual et Bersabee et Baziothia, 
06O||15||29||62320	Baala et Iim et Esem 
06O||15||30||62330	et Eltholad et Cesil et Horma 
06O||15||31||62340	et Siceleg et Madmena et Sensenna 
06O||15||32||62350	et Lebaoth et Selim et Enremmon: omnes civitates viginti novem et villae earum.
06O||15||33||62360	In campestribus vero: Esthaol et Saraa et Asena 
06O||15||34||62370	et Zanoa et Engannim, Thapphua et Enaim, 
06O||15||35||62380	Ierimoth et Odollam, Socho et Azeca 
06O||15||36||62390	et Saarim et Adithaim et Gedera et Gederothaim: urbes quattuordecim et villae earum. 
06O||15||37||62400	Sanan et Hadasa et Magdalgad 
06O||15||38||62410	et Delean et Maspha et Iecethel, 
06O||15||39||62420	Lachis et Bascath et Eglon 
06O||15||40||62430	et Chebbon et Lehemas et Cethlis 
06O||15||41||62440	et Gederoth, Bethdagon et Naama et Maceda: civitates sedecim et villae earum. 
06O||15||42||62450	Lobna et Ether et Asan 
06O||15||43||62460	et Iephtha et Esna et Nesib 
06O||15||44||62470	et Ceila et Achzib et Maresa: civitates novem et villae earum. 
06O||15||45||62480	Accaron cum filiabus et villulis suis; 
06O||15||46||62490	ab Accaron usque ad mare: omnia, quae sunt ad latus Azoti, et viculos eorum, 
06O||15||47||62500	Azotus cum filiabus et villulis suis, Gaza cum filiabus et villulis suis usque ad torrentem Aegypti, et mare Magnum terminus.
06O||15||48||62510	Et in monte: Samir et Iether et Socho 
06O||15||49||62520	et Danna et Cariathsenna — haec est Dabir — 
06O||15||50||62530	et Anab et Esthemo et Anim 
06O||15||51||62540	et Gosen et Helon et Gilo: civitates undecim et villae earum. 
06O||15||52||62550	Arab et Duma et Esaan 
06O||15||53||62560	et Ianum et Beththapphua et Apheca 
06O||15||54||62570	et Ammatha et Cariatharbe — haec est Hebron — et Sior: civitates novem et villae earum. 
06O||15||55||62580	Maon et Carmel et Ziph et Iutta 
06O||15||56||62590	et Iezrahel et Iucadam et Zanoa, 
06O||15||57||62600	Accain, Gabaa et Thamna: civitates decem et villae earum. 
06O||15||58||62610	Halhul, Bethsur et Gedor 
06O||15||59||62620	et Mareth et Bethanoth et Eltecon: civitates sex et villae earum. Thecue et Ephratha — haec est Bethlehem — et Phegor et Etam et Culon et Tatam et Sores et Carem et Gallim et Bether et Manahath: civitates undecim et villae earum. 
06O||15||60||62630	Cariathbaal — haec est Cariathiarim (urbs Silvarum) — et Arebba: civitates duae et villae earum.
06O||15||61||62640	In deserto: Betharaba, Meddin et Sachacha 
06O||15||62||62650	et Nebsan et civitas Salis et Engaddi: civitates sex et villae earum.
06O||15||63||62660	Iebusaeum autem habitatorem Ierusalem non potuerunt filii Iudae delere; habitavitque Iebusaeus cum filiis Iudae in Ierusalem usque in praesentem diem.
06O||16||1||62670	Cecidit quoque sors filiorum Ioseph ab Iordane contra Ie richo et aquas eius ab oriente, solitudo, quae ascendit de Iericho ad montem Bethel 
06O||16||2||62680	et egreditur de Bethel Luz transitque per terminum Arachitarum in Ataroth 
06O||16||3||62690	et descendit ad occidentem ad terminum Iephlethi usque ad terminos Bethoron inferioris et Gazer; finiunturque regiones eius mari Magno. 
06O||16||4||62700	Hereditaverunt illas filii Ioseph Manasses et Ephraim.
06O||16||5||62710	Et factus est terminus filiorum Ephraim per cognationes suas et possessio eorum contra orientem Atarothaddar usque Bethoron superiorem; 
06O||16||6||62720	egrediunturque confinia in mare, Machmethath vero aquilonem respicit et vertitur terminus contra orientem in Thanathselo et pertransit ab oriente Ianoe. 
06O||16||7||62730	Descenditque de Ianoe in Ataroth et Naaratha et pervenit in Iericho et egreditur ad Iordanem. 
06O||16||8||62740	De Thapphua pertransit terminus ad occidentem ad torrentem Cana, suntque egressus eius in mare: haec est possessio tribus filiorum Ephraim per familias suas, 
06O||16||9||62750	urbesque separatae filiis Ephraim in medio possessionis filiorum Manasse, omnes urbes et villae earum.
06O||16||10||62760	Et non interfecerunt filii Ephraim Chananaeum, qui habitabat in Gazer; habitavitque Chananaeus in medio Ephraim usque in diem hanc et factus est tributarius.
06O||17||1||62770	Cecidit autem sors tribui Manasse — ipse est enim pri mogenitus Ioseph C; Machir primogenito Manasse patri Galaad, quia fuit vir pugnator, accepit in possessionem Galaad et Basan. 
06O||17||2||62780	Et reliqui filiorum Manasse acceperunt iuxta familias suas: filii Abiezer et filii Helec et filii Asriel et filii Sechem et filii Hepher et filii Semida: isti sunt filii Manasse filii Ioseph, mares per cognationes suas. 
06O||17||3||62790	Salphaad vero filio Hepher filii Galaad filii Machir filii Manasse non erant filii, sed solae filiae, quarum ista sunt nomina: Maala et Noa, Hegla et Melcha et Thersa. 
06O||17||4||62800	Veneruntque in conspectu Eleazari sacerdotis et Iosue filii Nun et principum dicentes: “ Dominus praecepit per manum Moysi, ut daretur nobis possessio in medio fratrum nostrorum ”. Deditque eis iuxta imperium Domini possessionem in medio fratrum patris earum. 
06O||17||5||62810	Et ceciderunt funiculi Manasse decem, absque terra Galaad et Basan trans Iordanem. 
06O||17||6||62820	Filiae enim Manasse acceperunt hereditatem in medio filiorum eius. Terra autem Galaad cecidit in sortem filiorum Manasse, qui reliqui erant.
06O||17||7||62830	Fuitque terminus Manasse ab Aser: Machmethath, quae respicit Sichem et egreditur ad dextram in Iasib apud fontem Thapphuae. 
06O||17||8||62840	Etenim in sorte Manasse ceciderat terra Thapphuae; Thapphua autem ipsa, quae est iuxta terminos Manasse, fuit filiis Ephraim. 
06O||17||9||62850	Descenditque terminus ad torrentem Cana. In meridie torrentis civitates sunt Ephraim in medio urbium Manasse. Terminus Manasse est ab aquilone torrentis, et exitus eius pergit ad mare, 
06O||17||10||62860	ita ut ab austro sit possessio Ephraim et ab aquilone Manasse, et utramque claudat mare, et attingunt tribum Aser ab aquilone et tribum Issachar ab oriente. 
06O||17||11||62870	Fuitque hereditas Manasse in Issachar et in Aser: Bethsan et filiae eius et Ieblaam cum filiabus suis et habitatores Dor cum filiabus suis, habitatores quoque Endor cum filiabus suis; similiterque habitatores Thanach cum filiabus suis et habitatores Mageddo cum filiabus suis et tertia pars regionis Nopheth. 
06O||17||12||62880	Nec potuerunt filii Manasse has occupare civitates, sed Chananaeus permansit in terra ista. 
06O||17||13||62890	Postquam autem convaluerunt filii Israel, subiecerunt Chananaeos et fecerunt sibi tributarios nec expulerunt eos.
06O||17||14||62900	Locutique sunt filii Ioseph ad Iosue atque dixerunt: “ Quare dedisti mihi possessionem sortis et funiculi unius, cum sim tantae multitudinis et benedixerit mihi Dominus? ”. 
06O||17||15||62910	Ad quos Iosue ait: “ Si populus multus es, ascende in silvam et succide tibi spatia in terra Pherezaei et Raphaim, quia angusta est tibi possessio montis Ephraim ”. 
06O||17||16||62920	Cui responderunt filii Ioseph: “ Montana non sufficiunt nobis, et ferreis curribus utuntur omnes Chananaei, qui habitant in terra campestri, Bethsan cum filiabus suis et illi, qui sunt in planitie Iezrahel ”. 
06O||17||17||62930	Dixitque Iosue ad domum Ioseph, Ephraim et Manasse: “Populus multus es et magnae fortitudinis; non habebis sortem unam, 
06O||17||18||62940	sed transibis ad montem et succides tibi atque purgabis ad habitandum spatia; et poteris ultra procedere cum subverteris Chananaeum, qui ferreos habet currus et est fortis ”.
06O||18||1||62950	Congregatique sunt omnes filii Israel in Silo ibique fixe runt tabernaculum conventus, et fuit eis terra subiecta. 
06O||18||2||62960	Remanserant autem filiorum Israel septem tribus, quae necdum acceperant possessiones suas. 
06O||18||3||62970	Ad quos Iosue ait: “ Usquequo marcetis ignavia et non intratis ad possidendam terram, quam Dominus, Deus patrum vestrorum,dedit vobis? 
06O||18||4||62980	Eligite de singulis tribubus ternos viros, ut mittam eos, et surgant atque circumeant terram et describant eam iuxta numerum uniuscuiusque multitudinis referantque ad me, quod descripserint. 
06O||18||5||62990	Dividite vobis terram in septem partes: Iudas sit in terminis suis in australi plaga, et domus Ioseph in aquilone. 
06O||18||6||63000	Reliquam terram in septem partes describite; et huc afferetis ad me, ut coram Domino Deo nostro mittam vobis hic sortem, 
06O||18||7||63010	quia non est inter vos pars Levitarum, sed sacerdotium Domini est eorum hereditas. Gad autem et Ruben et dimidia tribus Manasse iam acceperant possessiones suas trans Iordanem ad orientalem plagam, quas dedit eis Moyses famulus Domini ”.
06O||18||8||63020	Cumque surrexissent viri, ut pergerent ad describendam terram, praecepit eis Iosue dicens: “Circuite terram et describite eam ac revertimini ad me, ut hic coram Domino in Silo mittam vobis sortem ”. 
06O||18||9||63030	Itaque perrexerunt et lustrantes terram secundum urbes in septem partes diviserunt scribentes in volumine; reversique sunt ad Iosue in castra Silo. 
06O||18||10||63040	Qui misit eis sortes coram Domino in Silo divisitque ibi terram filiis Israel secundum partes eorum.
06O||18||11||63050	Et ascendit sors prima filiorum Beniamin per familias suas, ut possiderent terram inter filios Iudae et filios Ioseph. 
06O||18||12||63060	Fuitque terminus eorum contra aquilonem a Iordane pergens iuxta latus Iericho septentrionalis plagae et inde contra occidentem ad montana conscendens et perveniens in solitudinem Bethaven; 
06O||18||13||63070	atque pertransiens iuxta Luzam ad meridiem — ipsa est Bethel — descendit in Atarothaddar in montem, qui est ad meridiem Bethoron inferioris, 
06O||18||14||63080	et inclinatur vergens contra mare ad meridiem a monte, qui respicit Bethoron contra meridiem; suntque exitus eius in Cariathbaal, quae vocatur et Cariathiarim, urbem filiorum Iudae. Haec est plaga ad occidentem. 
06O||18||15||63090	In plaga autem ad meridiem, ex parte Cariathiarim egreditur terminus in Gasim et pervenit usque ad fontem aquarum Nephtoa 
06O||18||16||63100	descenditque in extremam partem montis, qui respicit vallem Benennom et est contra septentrionalem plagam in extrema parte vallis Raphaim; descenditque in vallem Ennom, iuxta latus Iebusaei ad austrum, et pervenit ad fontem Rogel 
06O||18||17||63110	transiens ad aquilonem et egrediens ad Ensemes (id est fontem Solis). Et pertransit usque ad Galiloth (hi sunt circuli), qui sunt e regione ascensus Adommim, descenditque ad Abenboen (id est lapidem Boen) filii Ruben 
06O||18||18||63120	et pertransit ex latere aquilonis Betharaba descenditque in Arabam. 
06O||18||19||63130	Et praetergreditur contra aquilonem Bethagla; suntque exitus eius contra linguam maris Salsissimi ab aquilone in fine Iordanis. Haec est australis plaga. 
06O||18||20||63140	Iordanis autem est terminus ab oriente. Haec est possessio filiorum Beniamin per terminos suos in circuitu secundum familias suas.
06O||18||21||63150	Fueruntque civitates eius: Iericho et Bethagla et Ameccasis 
06O||18||22||63160	et Betharaba et Semaraim et Bethel 
06O||18||23||63170	et Avim et Phara et Ophra, 
06O||18||24||63180	Capharemona et Ophni et Gabaa: civitates duodecim et villae earum. 
06O||18||25||63190	Gabaon et Rama et Beroth 
06O||18||26||63200	et Maspha et Cephira et Mosa 
06O||18||27||63210	et Recem, Iaraphel et Tharala 
06O||18||28||63220	et Sela, Eleph et Iebus, quae est Ierusalem, Gabaath et Cariath: civitates quattuordecim et villae earum. Haec est possessio filiorum Beniamin iuxta familias suas.
06O||19||1||63230	Et egressa est sors secunda fi liorum Simeon per cognatio nes suas; fuitque hereditas 
06O||19||2||63240	eorum in medio possessionis filiorum Iudae. Bersabee et Sama et Molada 
06O||19||3||63250	et Asarsual et Bala et Esem 
06O||19||4||63260	et Eltholad et Bethul et Horma 
06O||19||5||63270	et Siceleg et Bethmarchaboth et Asarsusa 
06O||19||6||63280	et Bethlebaoth et Sarohen: civitates tredecim et villae earum. 
06O||19||7||63290	Ain et Remmon et Ethar et Asan: civitates quattuor et villae earum. 
06O||19||8||63300	Omnes viculi per circuitum urbium istarum usque ad Baalathbeer, Ramathnageb: haec est hereditas filiorum Simeon iuxta cognationes suas. 
06O||19||9||63310	Sumpta est de funiculo filiorum Iudae, quia maior erat; et idcirco possederunt filii Simeon in medio hereditatis eorum.
06O||19||10||63320	Ceciditque sors tertia filiorum Zabulon per cognationes suas. Et factus est terminus possessionis eorum usque Sarid 
06O||19||11||63330	ascenditque contra occidentem et Merala et pervenit in Debbaseth usque ad torrentem, qui est contra Iecnaam, 
06O||19||12||63340	et revertitur de Sarid contra orientem in fines Ceseleththabor et egreditur ad Dabereth ascenditque contra Iaphia. 
06O||19||13||63350	Et inde pertransit usque ad orientalem plagam Gethhepher, Etthacasin et egreditur in Remmon et inclinatur in Noa; 
06O||19||14||63360	et vergit ad aquilonem ad Hanathon. Suntque egressus eius vallis Iephthael; 
06O||19||15||63370	et Cateth et Naalol et Semeron et Iedala et Bethlehem: civitates duodecim et villae earum. 
06O||19||16||63380	Haec est hereditas tribus filiorum Zabulon per cognationes suas, urbes et viculi earum.
06O||19||17||63390	Issachar egressa est sors quarta per cognationes suas. 
06O||19||18||63400	Fuitque eius hereditas Iezrahel et Chasaloth et Sunam 
06O||19||19||63410	et Hapharaim et Seon et Anaharath 
06O||19||20||63420	et Rabbith et Cesion et Abes 
06O||19||21||63430	et Rameth et Engannim et Enhadda et Bethpheses. 
06O||19||22||63440	Et pervenit terminus eius usque Thabor et Sehesima et Bethsames; suntque exitus eius ad Iordanem; civitates sedecim et villae earum. 
06O||19||23||63450	Haec est possessio filiorum Issachar per cognationes suas, urbes et viculi earum.
06O||19||24||63460	Ceciditque sors quinta tribui filiorum Aser per cognationes suas. 
06O||19||25||63470	Fuitque terminus eorum Helcath et Chali et Beten et Achsaph 
06O||19||26||63480	et Elmelech et Amaad et Masal et pervenit usque ad Carmelum in occidente et ad Sihorlabanath; 
06O||19||27||63490	ac revertitur contra orientem in Bethdagon et pertransit usque Zabulon et vallem Iephthael contra aquilonem in Bethemec et Neiel. Egrediturque ad laevam Chabul 
06O||19||28||63500	et Abran et Rohob et Hamon et Cana usque ad Sidonem magnam 
06O||19||29||63510	revertiturque in Rama usque ad civitatem munitissimam Tyrum et revertitur in Hosa; suntque exitus eius in mare; Mahaleb, Achazib 
06O||19||30||63520	et Amma et Aphec et Rohob: civitates viginti duae et villae earum. 
06O||19||31||63530	Haec est possessio filiorum Aser per cognationes suas, urbes et viculi earum.
06O||19||32||63540	Filiorum Nephthali sexta sors cecidit per familias suas. 
06O||19||33||63550	Et coepit terminus de Heleph et de quercu in Saananim et Adamineceb et Iebnael usque Lecum et egressus eius usque ad Iordanem; 
06O||19||34||63560	revertiturque terminus contra occidentem in Aznotthabor atque inde egreditur in Hucoc et attingit Zabulon contra meridiem et Aser contra occidentem et Iordanem contra ortum solis; 
06O||19||35||63570	civitates munitissimae Assedim, Ser et Ammath, Reccath et Chenereth 
06O||19||36||63580	et Edema et Rama, Asor 
06O||19||37||63590	et Cedes et Edrai et Enasor, 
06O||19||38||63600	Ieron et Magdalel, Horem et Bethanath et Bethsames: civitates decem et novem et villae earum. 
06O||19||39||63610	Haec est possessio tribus filiorum Nephthali per cognationes suas, urbes et viculi earum.
06O||19||40||63620	Tribui filiorum Dan per familias suas egressa est sors septima. 
06O||19||41||63630	Et fuit terminus possessionis eius Saraa et Esthaol et Hirsemes (id est civitas Solis) 
06O||19||42||63640	et Selebin et Aialon et Iethela 
06O||19||43||63650	et Elon et Thamna et Accaron 
06O||19||44||63660	et Elthece et Gebbethon et Baalath 
06O||19||45||63670	et Iud et Benebarach et Gethremmon 
06O||19||46||63680	et Meiarcon et Areccon cum termino, qui respicit Ioppen. 
06O||19||47||63690	Et terminus filiorum Dan effugit ab eis. Ascenderuntque filii Dan et pugnaverunt contra Lesem ceperuntque eam; et percusserunt in ore gladii ac possederunt et habitaverunt in ea, vocantes Lesemdan ex nomine Dan patris sui. 
06O||19||48||63700	Haec est possessio tribus filiorum Dan per cognationes suas, urbes et viculi earum.
06O||19||49||63710	Cumque complessent terram sorte dividere singulis per tribus suas, dederunt filii Israel possessionem Iosue filio Nun in medio sui, 
06O||19||50||63720	iuxta praeceptum Domini, urbem quam postulavit: Thamnathsare in monte Ephraim. Et aedificavit civitatem habitavitque in ea.
06O||19||51||63730	Hae sunt possessiones, quas sorte diviserunt Eleazar sacerdos et Iosue filius Nun et principes familiarum tribuum filiorum Israel in Silo coram Domino ad ostium tabernaculi conventus; compleveruntque partiri terram.
06O||20||1||63740	Et locutus est Dominus ad Iosue dicens: “ Loquere filiis Israel et dic eis: 
06O||20||2||63750	Separate vobis urbes fugitivorum, de quibus locutus sum ad vos per manum Moysi, 
06O||20||3||63760	ut confugiat ad eas, quicumque animam percusserit per errorem nescius, et possit evadere iram proximi, qui ultor est sanguinis. 
06O||20||4||63770	Cum ad unam harum confugerit civitatum, stabit ante portam civitatis et loquetur senioribus urbis illius ea, quae se comprobent innocentem; sicque suscipient eum et dabunt ei locum ad habitandum. 
06O||20||5||63780	Cumque ultor sanguinis eum fuerit persecutus, non tradent in manus eius, quia ignorans percussit proximum suum nec ante biduum triduumve eius probatur inimicus. 
06O||20||6||63790	Et habitabit in civitate illa, donec stet ante coetum ad iudicium, causam reddens facti sui, donec moriatur sacerdos magnus, qui fuerit in illo tempore. Tunc revertetur homicida et ingredietur civitatem suam et domum suam, de qua fugerat ”.
06O||20||7||63800	Decreveruntque Cedes in Galilaea montis Nephthali et Sichem in monte Ephraim et Cariatharbe — ipsa est Hebron — in monte Iudae; 
06O||20||8||63810	et trans Iordanem contra orientalem plagam Iericho statuerunt Bosor, quae sita est in campestri solitudine de tribu Ruben, et Ramoth in Galaad de tribu Gad et Golan in Basan de tribu Manasse.
06O||20||9||63820	Hae civitates constitutae sunt cunctis filiis Israel et advenis, qui habitant inter eos, ut fugeret ad eas, qui animam nescius percussisset et non moreretur in manu proximi effusum sanguinem vindicare cupientis, donec staret ante populum expositurus causam suam.
06O||21||1||63830	Accesseruntque principes familiarum Levi ad Eleazarum sacerdotem et Iosue filium Nun et ad duces cognationum per singulas tribus filiorum Israel 
06O||21||2||63840	locutique sunt ad eos in Silo terrae Chanaan atque dixerunt: “ Dominus praecepit per manum Moysi, ut darentur nobis urbes ad habitandum et suburbana earum ad alenda iumenta ”. 
06O||21||3||63850	Dederuntque filii Israel Levitis de possessionibus suis, iuxta imperium Domini, civitates illas et suburbana earum.
06O||21||4||63860	Egressaque est sors in familias Caath: et acceperunt filii Aaron sacerdotis de tribubus Iudae et Simeon et Beniamin civitates tredecim. 
06O||21||5||63870	Et reliqui filiorum Caath, id est Levitae, acceperunt de tribubus Ephraim et Dan et dimidia tribu Manasse civitates decem. 
06O||21||6||63880	Porro filiis Gerson egressa est sors, ut acciperent de tribubus Issachar et Aser et Nephthali dimidiaque tribu Manasse in Basan civitates numero tredecim. 
06O||21||7||63890	Et filiis Merari per cognationes suas de tribubus Ruben et Gad et Zabulon urbes duodecim. 
06O||21||8||63900	Dederuntque filii Israel Levitis civitates illas et suburbana earum, sicut praecepit Dominus per manum Moysi, singulis sorte tribuentes.
06O||21||9||63910	De tribubus filiorum Iudae et Simeon dederunt civitates, quarum ista sunt nomina, 
06O||21||10||63920	filiis Aaron ex familiis Caath levitici generis — prima enim sors illis egressa est C: 
06O||21||11||63930	Cariatharbe (id est civitas Arbe), patris Enac, quae vocatur Hebron, in monte Iudae et suburbana eius per circuitum. 
06O||21||12||63940	Agros vero et villas eius dederant Chaleb filio Iephonne ad possidendum. 
06O||21||13||63950	Dederunt ergo filiis Aaron sacerdotis Hebron confugii civitatem ac suburbana eius et Lobnam cum suburbanis suis 
06O||21||14||63960	et Iether et Esthemo 
06O||21||15||63970	et Helon et Dabir 
06O||21||16||63980	et Ain et Iutta et Bethsames cum suburbanis suis: civitates novem de tribubus illis duabus. 
06O||21||17||63990	De tribu autem Beniamin Gabaon et Gabaa 
06O||21||18||64000	et Anathoth et Almath cum suburbanis suis: civitates quattuor.
06O||21||19||64010	Omnes simul civitates filiorum Aaron sacerdotis tredecim cum suburbanis suis.
06O||21||20||64020	Reliquis vero ex familiis filiorum Caath Levitis haec est data possessio: 
06O||21||21||64030	de tribu Ephraim urbs confugii Sichem cum suburbanis suis in monte Ephraim et Gazer 
06O||21||22||64040	et Cibsaim et Bethoron cum suburbanis suis: civitates quattuor. 
06O||21||23||64050	De tribu quoque Dan Elthece et Gebbethon 
06O||21||24||64060	et Aialon et Gethremmon cum suburbanis suis: civitates quattuor. 
06O||21||25||64070	Porro de dimidia tribu Manasse Thanach et Gethremmon cum suburbanis suis: civitates duae. 
06O||21||26||64080	Omnes civitates decem et suburbana earum datae sunt filiis Caath inferioris gradus.
06O||21||27||64090	Filiis quoque Gerson levitici generis dederunt de dimidia tribu Manasse confugii civitatem Golan in Basan et Astharoth cum suburbanis suis: civitates duas. 
06O||21||28||64100	Porro de tribu Issachar Cesion et Dabereth 
06O||21||29||64110	et Iaramoth et Engannim cum suburbanis suis: civitates quattuor. 
06O||21||30||64120	De tribu autem Aser Masal et Abdon 
06O||21||31||64130	et Helcath et Rohob cum suburbanis suis: civitates quattuor. 
06O||21||32||64140	De tribu quoque Nephthali civitas confugii Cedes in Galilaea et Ammothdor et Carthan cum suburbanis suis: civitates tres. 
06O||21||33||64150	Omnes urbes familiarum Gerson tredecim cum suburbanis suis.
06O||21||34||64160	Filiis autem Merari Levitis inferioris gradus per familias suas data est de tribu Zabulon Iecnaam et Cartha 
06O||21||35||64170	et Remmon et Naalol: civitates quattuor cum suburbanis suis. 
06O||21||36||64180	De tribu Ruben ultra Iordanem contra Iericho civitas refugii Bosor in solitudine planitiei et Iasa 
06O||21||37||64190	et Cademoth et Mephaath: civitates quattuor cum suburbanis suis. 
06O||21||38||64200	Et de tribu Gad civitas confugii Ramoth in Galaad et Mahanaim 
06O||21||39||64210	et Hesebon et Iazer: civitates quattuor cum suburbanis suis. 
06O||21||40||64220	Omnes urbes filiorum Merari per familias reliquas de cognationibus Levitarum duodecim.
06O||21||41||64230	Itaque universae civitates Levitarum in medio possessionis filiorum Israel fuerunt quadraginta octo 
06O||21||42||64240	cum suburbanis suis, singulae cum suburbanis suis in circuitu.
06O||21||43||64250	Deditque Dominus Israeli omnem terram, quam traditurum se patribus eorum iuraverat, et possederunt illam atque habitaverunt in ea. 
06O||21||44||64260	Deditque Dominus eis requiem secundum omnia, quae iuraverat patribus eorum, nullusque eis hostium resistere ausus est, sed cunctos in eorum dicionem redegit. 
06O||21||45||64270	Ne unum quidem verbum bonum, quod locutus est ad domum Israel, irritum fuit, sed rebus expleta sunt omnia.
06O||22||1||64280	Tunc vocavit Iosue Rubenitas et Gaditas et dimidiam tribum Manasse 
06O||22||2||64290	dixitque ad eos: “Fecistis omnia, quae vobis praecepit Moyses famulus Domini; mihi quoque in omnibus, quae praecepi vobis, oboedistis 
06O||22||3||64300	nec reliquistis fratres vestros hoc longo tempore usque in praesentem diem custodientes imperium Domini Dei vestri. 
06O||22||4||64310	Quia igitur dedit Dominus Deus vester fratribus vestris quietem ac pacem, sicut eis pollicitus est, revertimini nunc et ite in tabernacula vestra et in terram possessionis, quam tradidit vobis Moyses famulus Domini trans Iordanem; 
06O||22||5||64320	ita dumtaxat ut custodiatis attente et opere compleatis mandatum et legem, quam praecepit vobis Moyses servus Domini, ut diligatis Dominum Deum vestrum et ambuletis in omnibus viis eius et observetis mandata illius adhaereatisque ei ac serviatis in omni corde et in omni anima vestra ”. 
06O||22||6||64330	Benedixitque eis Iosue et dimisit eos, qui reversi sunt in tabernacula sua. 
06O||22||7||64340	Dimidiae autem tribui Manasse possessionem Moyses dederat in Basan; et idcirco mediae, quae superfuit, dedit Iosue sortem inter ceteros fratres suos trans Iordanem ad occidentalem eius plagam. Cumque dimitteret eos in tabernacula sua et benedixisset illis, 
06O||22||8||64350	dixit ad eos: “Cum multis divitiis revertimini ad sedes vestras, cum argento et auro, aere ac ferro et veste multiplici; dividite praedam hostium cum fratribus vestris ”.
06O||22||9||64360	Reversique sunt et abierunt filii Ruben et filii Gad et dimidia tribus Manasse a filiis Israel de Silo, quae sita est in Chanaan, ut intrarent Galaad terram possessionis suae, quam obtinuerant iuxta imperium Domini in manu Moysi.
06O||22||10||64370	Cumque venissent ad circulos Iordanis in terra Chanaan, aedificaverunt iuxta Iordanem altare ingens aspectu. 
06O||22||11||64380	Cum audissent filii Israel aedificasse filios Ruben et Gad et dimidiam tribum Manasse altare e regione terrae Chanaan ad Iordanis circulos ex adverso filiorum Israel, 
06O||22||12||64390	convenerunt omnes in Silo, ut ascenderent et dimicarent contra eos.
06O||22||13||64400	Et interim miserunt ad illos in terram Galaad Phinees filium Eleazari sacerdotem 
06O||22||14||64410	et decem principes cum eo, singulos de tribubus, unusquisque erat caput familiae in cognationibus Israel. 
06O||22||15||64420	Qui venerunt ad filios Ruben et Gad et dimidiam tribum Manasse in terram Galaad dixeruntque ad eos: 
06O||22||16||64430	“ Haec mandat omnis coetus Domini: Quae est ista transgressio? Cur reliquistis Dominum, Deum Israel, aedificantes vobis altare sacrilegum et a cultu illius recedentes? 
06O||22||17||64440	An parum vobis est peccatum Phegor, et usque in praesentem diem macula huius sceleris in nobis permanet, et facta est plaga in coetu Domini? 
06O||22||18||64450	Et vos hodie reliquistis Dominum, et factum est ut rebellaretis contra Dominum; et cras in universum coetum Israel eius ira desaeviet. 
06O||22||19||64460	Quod si putatis immundam esse terram possessionis vestrae, transite ad terram possessionis Domini, in qua habitaculum Domini est, et habitate inter nos; tantum ut contra Dominum non rebelletis nec nos rebellare faciatis aedificantes altare praeter altare Domini Dei nostri. 
06O||22||20||64470	Nonne Achan filius Zarae praeteriit mandatum Domini de anathemate, et super omnem coetum Israel ira Domini incubuit? Et ille erat unus homo; atque utinam solus perisset in scelere suo! ”.
06O||22||21||64480	Responderuntque filii Ruben et Gad et dimidia tribus Manasse principibus legationis Israel: 
06O||22||22||64490	“ Fortissimus Deus Dominus, fortissimus Deus Dominus ipse novit, et Israel simul intelleget: si rebellionis, si praevaricationis animo contra Dominum hoc altare construximus, non salvet nos, sed puniat in praesenti; 
06O||22||23||64500	et si ea mente fecimus, ut recedamus a Domino et holocausta et oblationes et pacificas victimas super eo imponeremus, Dominus ipse quaerat et iudicet; 
06O||22||24||64510	et si non ea magis sollicitudine et cogitatione fecimus hoc dicentes: Cras dicent filii vestri filiis nostris: “Quid vobis et Domino, Deo Israel? 
06O||22||25||64520	Terminum posuit Dominus inter nos et vos, o filii Ruben et filii Gad, Iordanem fluvium, et idcirco partem non habetis in Domino”; et per hanc occasionem avertent filii vestri filios nostros a timore Domini. Putavimus itaque melius 
06O||22||26||64530	et diximus: Exstruamus nobis altare non in holocausta neque ad victimas offerendas, 
06O||22||27||64540	sed in testimonium inter nos et vos et sobolem nostram vestramque progeniem, ut serviamus Domino, et iuris nostri sit offerre holocausta et victimas et pacificas hostias, et nequaquam dicant cras filii vestri filiis nostris: “Non est vobis pars in Domino”. 
06O||22||28||64550	Quod si voluerint dicere, respondebunt eis: “Ecce similitudo altaris Domini, quam fecerunt patres nostri non in holocausta neque in sacrificia, sed in testimonium inter nos et vos”. 
06O||22||29||64560	Absit a nobis hoc scelus, ut recedamus a Domino et eius vestigia relinquamus, exstructo altari ad holocausta et oblationes et victimas offerendas, praeter altare Domini Dei nostri, quod est ante habitaculum eius ”.
06O||22||30||64570	Quibus auditis, Phinees sacerdos et principes legationis Israel, qui erant cum eo, placati sunt et verba filiorum Ruben et Gad et dimidiae tribus Manasse libentissime susceperunt; 
06O||22||31||64580	dixitque Phinees filius Eleazar sacerdos ad eos: “ Nunc scimus quod nobiscum sit Dominus, quoniam alieni estis a praevaricatione hac et liberastis filios Israel de manu Domini ”.
06O||22||32||64590	Reversusque est cum principibus a filiis Ruben et Gad de terra Galaad in terram Chanaan ad filios Israel et rettulit eis. 
06O||22||33||64600	Placuitque sermo cunctis audientibus, et laudaverunt Deum filii Israel; et nequaquam ultra dixerunt, ut ascenderent contra eos in bellum et delerent terram, in qua habitabant filii Ruben et Gad. 
06O||22||34||64610	Vocaveruntque filii Ruben et filii Gad altare, quod exstruxerant, Testem; dixerunt enim: “ Testis est inter nos quod Dominus ipse sit Deus ”.
06O||23||1||64620	Evoluto autem multo tem pore, postquam pacem Do minus dederat Israeli ab omnibus in gyro nationibus et Iosue iam longaevo et persenilis aetatis, 
06O||23||2||64630	vocavit Iosue omnem Israelem maioresque natu et principes ac iudices et praefectos dixitque ad eos: “ Ego senui et progressioris aetatis sum, 
06O||23||3||64640	vosque vidistis omnia, quae fecerit Dominus Deus vester cunctis nationibus istis, quomodo pro vobis ipse pugnaverit. 
06O||23||4||64650	Videte, sorte divisi vobis gentes, quae supersunt, in possessionem tribuum vestrarum, sicut omnes, quas delevi, a Iordane usque ad mare Magnum in occidente. 
06O||23||5||64660	Dominus Deus vester disperdet eas et auferet a facie vestra, et possidebitis terram eorum, sicut vobis pollicitus est. 
06O||23||6||64670	Tantum confortamini, ut custodiatis cuncta, quae scripta sunt in volumine legis Moysi, et non declinetis ab eis nec ad dexteram nec ad sinistram; 
06O||23||7||64680	ne conveniatis cum gentibus, quae inter vos residuae sunt, et iuretis in nomine deorum earum et serviatis eis et adoretis illos; 
06O||23||8||64690	sed adhaereatis Domino Deo vestro, quod fecistis usque in diem hanc. 
06O||23||9||64700	Et expulit Dominus in conspectu vestro gentes magnas et robustissimas, et nullus vobis resistere potuit: 
06O||23||10||64710	unus e vobis persequitur hostium mille viros, quia Dominus Deus vester pro vobis ipse pugnat, sicut pollicitus est; 
06O||23||11||64720	hoc tantum diligentissime praecavete, ut diligatis Dominum Deum vestrum. 
06O||23||12||64730	Quod si volueritis gentium harum, quae inter vos residuae sunt, erroribus adhaerere et cum eis miscere conubia atque amicitias copulare, 
06O||23||13||64740	iam nunc scitote quod Dominus Deus vester non eas deleat ante faciem vestram; sed sint vobis in rete, foveam ac laqueum et flagellum ex latere vestro, et spinae in oculis vestris, donec vos disperdat de terra hac optima, quam tradidit vobis.
06O||23||14||64750	En ego hodie ingredior viam universae terrae; et toto animo cognoscetis quod de omnibus verbis bonis, quae Dominus Deus vester locutus est vobis, non praeterierit ne unum quidem incassum. 
06O||23||15||64760	Sicut ergo implevit opere, quod promisit, et prospera cuncta venerunt, sic adducet super vos quidquid malorum comminatus est, donec vos disperdat de terra hac optima, quam tradidit vobis. 
06O||23||16||64770	Si praeterieritis pactum Domini Dei vestri, quod mandavit vobis, et servieritis diis alienis et adoraveritis eos, consurget in vos furor Domini, et cito peribitis ab hac terra optima, quam tradidit vobis ”.
06O||24||1||64780	Congregavitque Iosue omnes tribus Israel in Sichem et vocavit maiores natu ac principes et iudices et praefectos, steteruntque in conspectu Dei; 
06O||24||2||64790	et ad totum populum sic locutus est: “ Haec dicit Dominus, Deus Israel: Trans fluvium habitaverunt patres vestri ab initio, Thare pater Abraham et Nachor, servieruntque diis alienis. 
06O||24||3||64800	Tuli ergo patrem vestrum Abraham de Mesopotamiae finibus et adduxi eum per totam terram Chanaan multiplicavique semen eius. 
06O||24||4||64810	Et dedi ei Isaac illique rursum dedi Iacob et Esau; e quibus Esau dedi montem Seir ad possidendum, Iacob vero et filii eius descenderunt in Aegyptum. 
06O||24||5||64820	Misique Moysen et Aaron et percussi Aegyptum signis, quae feci in medio eius, et postea eduxi vos. 
06O||24||6||64830	Eduxique patres vestros de Aegypto, et venistis ad mare. Persecutique sunt Aegyptii patres vestros cum curribus et equitatu usque ad mare Rubrum. 
06O||24||7||64840	Clamaverunt autem ad Dominum, qui posuit tenebras inter vos et Aegyptios et adduxit super eos mare et operuit illos. Viderunt oculi vestri, quae in Aegypto fecerim; et habitastis in solitudine multo tempore. 
06O||24||8||64850	Et introduxi vos ad terram Amorraei, qui habitabat trans Iordanem; cumque pugnarent contra vos, tradidi eos in manus vestras, et occupastis terram eorum atque interfecistis illos. 
06O||24||9||64860	Surrexit autem Balac filius Sephor rex Moab et pugnavit contra Israelem; misitque et vocavit Balaam filium Beor, ut malediceret vobis. 
06O||24||10||64870	Et ego nolui audire eum, sed e contrario benedixit vobis, et liberavi vos de manu eius.
06O||24||11||64880	Transistisque Iordanem et venistis ad Iericho; pugnaveruntque contra vos viri civitatis illius, Amorraeus et Pherezaeus et Chananaeus et Hetthaeus et Gergesaeus et Hevaeus et Iebusaeus; et tradidi illos in manus vestras. 
06O||24||12||64890	Misique ante vos crabrones, et eiecerunt eos coram vobis — duos reges Amorraeorum — non in gladio nec in arcu tuo. 
06O||24||13||64900	Dedique vobis terram, de qua non laborastis, et urbes, quas non aedificastis, et habitatis in eis, vineas et oliveta, quae non plantastis, et manducatis ex eis. 
06O||24||14||64910	Nunc ergo timete Dominum et servite ei perfecto corde atque verissimo; et auferte deos, quibus servierunt patres vestri in Mesopotamia et in Aegypto, ac servite Domino. 
06O||24||15||64920	Sin autem malum vobis videtur, ut Domino serviatis, eligite vobis hodie, cui servire vultis, utrum diis, quibus servierunt patres vestri in Mesopotamia, an diis Amorraeorum, in quorum terra habitatis. Ego autem et domus mea serviemus Domino ”.
06O||24||16||64930	Responditque populus et ait: “ Absit a nobis, ut relinquamus Dominum et serviamus diis alienis. 
06O||24||17||64940	Dominus Deus noster ipse eduxit nos et patres nostros de terra Aegypti, de domo servitutis; fecitque videntibus nobis signa ingentia et custodivit nos in omni via, per quam ambulavimus, et in cunctis populis, per quos transivimus; 
06O||24||18||64950	et eiecit universas gentes, Amorraeum habitatorem terrae, quam nos intravimus. Serviemus igitur etiam nos Domino, quia ipse est Deus noster ”.
06O||24||19||64960	Dixitque Iosue ad populum: “ Non poteritis servire Domino. Deus enim sanctus et Deus aemulator est nec ignoscet sceleribus vestris atque peccatis. 
06O||24||20||64970	Si dimiseritis Dominum et servieritis diis alienis, convertet se et affliget vos atque subvertet, postquam vobis praestiterit bona ”. 
06O||24||21||64980	Dixitque populus ad Iosue: “ Nequaquam, sed Domino serviemus ”. 
06O||24||22||64990	Et Iosue ad populum: “ Testes, inquit, vos estis contra vos quia ipsi elegeritis vobis Dominum, ut serviatis ei ”. Responderuntque: “ Testes ”. 
06O||24||23||65000	“ Nunc ergo, ait, auferte deos alienos de medio vestri et inclinate corda vestra ad Dominum, Deum Israel”. 
06O||24||24||65010	Dixitque populus ad Iosue: “Domino Deo nostro serviemus; oboedientes erimus praeceptis eius ”.
06O||24||25||65020	Percussit igitur Iosue in die illo foedus populo et proposuit ei praecepta atque iudicia in Sichem. 
06O||24||26||65030	Scripsitque verba haec in volumine legis Dei; et tulit lapidem pergrandem posuitque eum ibi subter quercum, quae erat in sanctuario Domini, 
06O||24||27||65040	et dixit ad omnem populum: “ En lapis iste erit adversus vos in testimonium quia audivit omnia verba Domini, quae locutus est inter nos, ne forte postea negare velitis et mentiri Domino Deo vestro ”. 
06O||24||28||65050	Dimisitque populum, singulos in possessionem suam.
06O||24||29||65060	Et post haec mortuus est Iosue filius Nun, servus Domini, centum decem annorum. 
06O||24||30||65070	Sepelieruntque eum in finibus possessionis suae in Thamnathsare, quae sita est in monte Ephraim a septentrionali parte montis Gaas. 
06O||24||31||65080	Servivitque Israel Domino cunctis diebus Iosue et seniorum, qui longo vixerunt tempore post Iosue et qui noverunt omnia opera Domini, quae fecerat Israel.
06O||24||32||65090	Ossa quoque Ioseph, quae tulerant filii Israel de Aegypto, sepelierunt in Sichem, in parte agri, quem emerat Iacob a filiis Hemmor patris Sichem centum argenteis, et fuit in possessionem filiorum Ioseph.
06O||24||33||65100	Eleazar quoque filius Aaron mortuus est; et sepelierunt eum in Gabaa Phinees filii eius, quae data est ei in monte Ephraim.
07O||1||1||65110	Post mortem Iosue consulue runt filii Israel Dominum dicen tes: “ Quis nostrum primus ascendet ad Chananaeum ad pugnandum contra eum? ”. 
07O||1||2||65120	Dixitque Dominus: “ Iudas ascendet: ecce tradidi terram in manus eius ”. 
07O||1||3||65130	Et ait Iudas Simeoni fratri suo: “ Ascende mecum in sorte mea, et pugnemus contra Chananaeum, et ego pergam tecum in sorte tua ”. Et abiit cum eo Simeon. 
07O||1||4||65140	Ascenditque Iudas, et tradidit Dominus Chananaeum ac Pherezaeum in manus eorum, et percusserunt in Bezec decem milia virorum. 
07O||1||5||65150	Inveneruntque Adonibezec in Bezec et pugnaverunt contra eum ac percusserunt Chananaeum et Pherezaeum. 
07O||1||6||65160	Fugit autem Adonibezec, quem persecuti comprehenderunt, caesis pollicibus manuum eius ac pedum. 
07O||1||7||65170	Dixitque Adonibezec: “ Septuaginta reges, amputatis manuum ac pedum pollicibus, colligebant sub mensa mea ciborum reliquias. Sicut feci, ita reddidit mihi Deus ”. Adduxeruntque eum in Ierusalem, et ibi mortuus est.
07O||1||8||65180	Oppugnantes ergo filii Iudae Ierusalem ceperunt eam; et percusserunt in ore gladii tradentes incendio civitatem.
07O||1||9||65190	Et postea descendentes pugnaverunt contra Chananaeum, qui habitabat in montanis et in Nageb et in Sephela. 
07O||1||10||65200	Pergensque Iuda contra Chananaeum, qui habitabat in Hebron, cui nomen fuit antiquitus Cariatharbe, percussit Sesai et Ahiman et Tholmai. 
07O||1||11||65210	Atque inde profectus abiit ad habitatores Dabir, cuius nomen vetus erat Cariathsepher (id est civitas Litterarum).
07O||1||12||65220	Dixitque Chaleb: “ Qui percusserit Cariathsepher et ceperit eam, dabo ei Axam filiam meam uxorem ”. 
07O||1||13||65230	Cumque cepisset eam Othoniel filius Cenez frater Chaleb minor, dedit ei Axam filiam suam coniugem. 
07O||1||14||65240	Quae cum veniret, incitavit eum, ut peteret a patre suo agrum. Demisit ergo se de asino, et dixit ei Chaleb: “ Quid habes? ”. 
07O||1||15||65250	At illa respondit: “ Da mihi benedictionem; quia terram arentem dedisti mihi, da et irriguam aquis ”. Dedit ergo ei Chaleb irriguum superius et irriguum inferius.
07O||1||16||65260	Filii autem Hobab Cinaei cognati Moysi ascenderunt de civitate Palmarum cum filiis Iudae in desertum Iudae, quod est ad meridiem Arad, et habitaverunt cum Amalecitis.
07O||1||17||65270	Abiit autem Iudas cum Simeone fratre suo et percusserunt simul Chananaeum, qui habitabat in Sephath, et percusserunt urbem anathemate. Vocatumque est nomen eius Horma (id est Anathema). 
07O||1||18||65280	Cepitque Iudas Gazam cum finibus suis et Ascalonem atque Accaron cum terminis suis. 
07O||1||19||65290	Fuitque Dominus cum Iuda, et montana possedit; nec potuit expellere habitatores vallis, quia falcatis curribus abundabant. 
07O||1||20||65300	Dederuntque Chaleb Hebron, sicut dixerat Moyses, qui expulit ex ea tres filios Enac.
07O||1||21||65310	Iebusaeum autem habitatorem Ierusalem non expulerunt filii Beniamin, habitavitque Iebusaeus cum filiis Beniamin in Ierusalem usque in praesentem diem.
07O||1||22||65320	Domus quoque Ioseph ascendit Bethel, fuitque Dominus cum eis. 
07O||1||23||65330	Nam, cum explorarent urbem, quae prius Luza vocabatur, 
07O||1||24||65340	viderunt custodes hominem egredientem de civitate dixeruntque ad eum: “ Ostende nobis introitum civitatis, et faciemus tecum misericordiam ”. 
07O||1||25||65350	Qui cum ostendisset eis, percusserunt urbem in ore gladii; hominem autem illum et omnem cognationem eius dimiserunt. 
07O||1||26||65360	Qui dimissus abiit in terram Hetthim et aedificavit ibi civitatem vocavitque eam Luzam, quae ita appellatur usque in praesentem diem.
07O||1||27||65370	Manasses quoque non occupavit Bethsan et Thanach cum viculis suis nec expulit habitatores Dor et Ieblaam et Mageddo cum viculis suis; mansitque Chananaeus in terra hac. 
07O||1||28||65380	Postquam autem confortatus est Israel, fecit eos tributarios et expellere noluit. 
07O||1||29||65390	Ephraim etiam non expulit Chananaeum, qui habitabat in Gazer, sed habitavit Chananaeus in medio eius in Gazer.
07O||1||30||65400	Zabulon non expulit habitatores Cetron et Naalol, sed habitavit Chananaeus in medio eius factusque est ei tributarius.
07O||1||31||65410	Aser quoque non expulit habitatores Achcho et Sidonis, Ahalab et Achazib et Helba et Aphec et Rohob; 
07O||1||32||65420	habitavitque Aser in medio Chananaei habitatoris illius terrae, quia non expulit eum.
07O||1||33||65430	Nephthali non expulit habitatores Bethsames et Bethanath et habitavit inter Chananaeum habitatorem terrae, fueruntque ei Bethsamitae et Bethanitae tributarii.
07O||1||34||65440	Artavitque Amorraeus filios Dan in montem nec dedit eis locum, ut ad planiora descenderent. 
07O||1||35||65450	Habitavitque Amorraeus in Hathares, in Aialon et Salebim; et aggravata est manus domus Ioseph, factusque est ei tributarius. 
07O||1||36||65460	Fuit autem terminus Amorraei ab ascensu Acrabbim ad Petram et superiora loca.
07O||2||1||65470	Ascenditque angelus Domini de Galgalis in Bochim et ait: “ Eduxi vos de Aegypto et introduxi in terram, pro qua iuravi patribus vestris et pollicitus sum, ut non facerem irritum pactum meum vobiscum in sempiternum, 
07O||2||2||65480	ita dumtaxat ut non feriretis foedus cum habitatoribus terrae huius, sed aras eorum subverteretis. Et noluistis audire vocem meam. Cur hoc fecistis? 
07O||2||3||65490	Quam ob rem nolui expellere eos a facie vestra, ut sint vobis in laqueum, et dii eorum in ruinam ”.
07O||2||4||65500	Cumque loqueretur angelus Domini verba haec ad omnes filios Israel, elevaverunt vocem suam et fleverunt. 
07O||2||5||65510	Et vocatum est nomen loci illius Bochim (id est locus Flentium); immolaveruntque ibi hostias Domino.
07O||2||6||65520	Dimisit ergo Iosue populum, et abierunt filii Israel unusquisque in possessionem suam, ut obtinerent terram. 
07O||2||7||65530	Servieruntque Domino cunctis diebus Iosue et seniorum, qui longo post eum vixerunt tempore et viderant universum opus magnum Domini, quod fecerat cum Israel. 
07O||2||8||65540	Mortuus est autem Iosue filius Nun famulus Domini centum et decem annorum; 
07O||2||9||65550	et sepelierunt eum in finibus possessionis suae in Thamnathsare in monte Ephraim a septentrionali plaga montis Gaas. 
07O||2||10||65560	Omnisque illa generatio congregata est ad patres suos, et surrexerunt alii post illam, qui non noverant Dominum et opus, quod fecerat cum Israel.
07O||2||11||65570	Feceruntque filii Israel malum in conspectu Domini et servierunt Baalim 
07O||2||12||65580	ac dimiserunt Dominum, Deum patrum suorum, qui eduxerat eos de terra Aegypti, et secuti sunt deos alienos, de diis populorum, qui habitabant in circuitu eorum, et adoraverunt eos et ad iracundiam concitaverunt Dominum 
07O||2||13||65590	dimittentes eum et servientes Baal et Astharoth. 
07O||2||14||65600	Iratusque Dominus contra Israel tradidit eos in manibus diripientium, qui diripuerunt eos, et vendidit eos hostibus, qui habitabant per gyrum, nec potuerunt resistere adversariis suis; 
07O||2||15||65610	sed, quocumque pergere voluissent, manus Domini erat super eos ad malum, sicut locutus est et iuravit eis, et vehementer afflicti sunt.
07O||2||16||65620	Suscitavitque Dominus iudices, qui liberarent eos de vastantium manibus; 
07O||2||17||65630	sed nec illos audire voluerunt fornicantes cum diis alienis et adorantes eos. Cito deseruerunt viam, per quam ingressi fuerant patres eorum audientes mandata Domini, et omnia fecere contraria. 
07O||2||18||65640	Cumque Dominus iudices suscitaret eis, erat Dominus cum iudice et liberabat eos de manu hostium eorum toto tempore iudicis, quia flectebatur misericordia et audiebat gemitus afflictorum. 
07O||2||19||65650	Postquam autem mortuus esset iudex, revertebantur et multo faciebant peiora quam fecerant patres sui, sequentes deos alienos, servientes eis et adorantes illos: non dimiserunt opera sua et viam durissimam, per quam ambulare consueverant.
07O||2||20||65660	Iratusque est furor Domini in Israel et ait: “ Quia irritum fecit gens ista pactum meum, quod pepigeram cum patribus eorum, et vocem meam audire contempsit, 
07O||2||21||65670	et ego non expellam gentes, quas dimisit Iosue et mortuus est; 
07O||2||22||65680	ut in ipsis experiar Israel, utrum custodiant viam Domini et ambulent in ea, sicut custodierunt patres eorum, an non ”.
07O||2||23||65690	Dimisit ergo Dominus has nationes et cito expellere noluit nec tradidit in manibus Iosue.
07O||3||1||65700	Hae sunt gentes, quas Dominus dereliquit, ut erudiret in eis Is raelem, omnes, qui non noverant bella Chananaeorum, 
07O||3||2||65710	ut discerent certare cum hostibus generationes filiorum Israel, quae non habebant consuetudinem proeliandi: 
07O||3||3||65720	quinque satrapae Philisthinorum omnisque Chananaeus et Sidonius atque Hevaeus, qui habitabat in monte Libano de monte Baalhermon usque ad introitum Emath. 
07O||3||4||65730	Dimisitque eos, ut in ipsis experiretur Israelem, utrum audiret mandata Domini, quae praeceperat patribus eorum per manum Moysi, an non. 
07O||3||5||65740	Itaque filii Israel habitaverunt in medio Chananaei et Hetthaei et Amorraei et Pherezaei et Hevaei et Iebusaei 
07O||3||6||65750	et duxerunt uxores filias eorum, ipsique filias suas eorum filiis tradiderunt, et servierunt diis eorum.
07O||3||7||65760	Feceruntque filii Israel malum in conspectu Domini et obliti sunt Domini Dei sui servientes Baalim et Astharoth. 
07O||3||8||65770	Iratusque Dominus contra Israel tradidit eos in manus Chusanrasathaim regis Mesopotamiae, servieruntque ei octo annis.
07O||3||9||65780	Et clamaverunt ad Dominum, qui suscitavit eis salvatorem et liberavit eos, Othoniel videlicet filium Cenez fratrem Chaleb minorem.
07O||3||10||65790	Fuitque in eo spiritus Domini, et iudicavit Israelem egressusque est ad pugnam; et tradidit Dominus in manu eius Chusanrasathaim regem Mesopotamiae, et praevaluit adversus eum. 
07O||3||11||65800	Quievitque terra quadraginta annis, et mortuus est Othoniel filius Cenez.
07O||3||12||65810	Addiderunt autem filii Israel facere malum in conspectu Domini, qui confortavit adversum eos Eglon regem Moab, quia fecerunt malum in conspectu Domini. 
07O||3||13||65820	Et copulavit sibi Eglon filios Ammon et Amalec abiitque et percussit Israel atque possedit urbem Palmarum. 
07O||3||14||65830	Servieruntque filii Israel Eglon regi Moab decem et octo annis.
07O||3||15||65840	Et clamaverunt filii Israel ad Dominum, qui suscitavit eis salvatorem Aod filium Gera de Beniamin, qui sinistra manu utebatur pro dextera. Miseruntque filii Israel per illum munera Eglon regi Moab. 
07O||3||16||65850	Fecitque Aod sibi gladium ancipitem longitudinis palmae manus et accinctus est eo subter vestem in dextro femore 
07O||3||17||65860	obtulitque munera Eglon regi Moab. Erat autem Eglon crassus nimis. 
07O||3||18||65870	Cumque obtulisset ei munera, dimisit socios, qui illa portaverant; 
07O||3||19||65880	et reversus de Galgalis, ubi erant idola, dixit ad regem: “ Verbum secretum habeo ad te, o rex ”. Et ille imperavit silentium; egressique sunt omnes, qui circa eum erant. 
07O||3||20||65890	Aod autem ingressus erat ad eum, cum sederet in aestivo cenaculo, quod ipsi soli erat, dixitque: “ Verbum Dei habeo ad te ”. Qui statim surrexit de throno. 
07O||3||21||65900	Extenditque Aod manum sinistram et tulit sicam de dextro femore suo infixitque eam in ventre eius 
07O||3||22||65910	tam valide, ut capulus ferrum sequeretur in vulnere ac pinguissimo adipe stringeretur. Nec eduxit gladium, sed ita, ut percusserat, reliquit in corpore; statimque per secreta naturae alvi stercora proruperunt. 
07O||3||23||65920	Aod autem egressus in atrium clausit ostium cenaculi post se et obfirmavit sera. 
07O||3||24||65930	Egresso illo, servi regis venerunt et, cum viderent clausas fores cenaculi, dixerunt: “ Certe purgat alvum in aestivo cubiculo ”. 
07O||3||25||65940	Exspectantesque diu, donec erubescerent, et videntes quod nullus aperiret, tulerunt clavem et aperientes invenerunt dominum suum iacentem in terra mortuum.
07O||3||26||65950	Aod autem, dum illi cunctarentur, effugerat et pertransiit locum idolorum, unde reversus fuerat, venitque in Seira. 
07O||3||27||65960	Et statim insonuit bucina in monte Ephraim; descenderuntque cum eo filii Israel, ipso in fronte gradiente. 
07O||3||28||65970	Qui dixit ad eos: “ Sequimini me; tradidit enim Dominus inimicos vestros Moabitas in manus vestras ”. Descenderuntque post eum et occupaverunt vada Iordanis, quae transmittunt in Moab, et non dimiserunt transire quemquam, 
07O||3||29||65980	sed percusserunt Moabitas in tempore illo circiter decem milia, omnes robustos et fortes viros. Nullus eorum evadere potuit. 
07O||3||30||65990	Humiliatusque est Moab die illo sub manu Israel; et quievit terra octoginta annis.
07O||3||31||66000	Post hunc fuit Samgar filius Anath, qui percussit de Philisthim sescentos viros stimulo boum; et ipse quoque salvum fecit Israel.
07O||4||1||66010	Addideruntque filii Israel facere malum in conspectu Domini post mortem Aod, 
07O||4||2||66020	et tradidit illos Dominus in manu Iabin regis Chanaan, qui regnavit in Asor. Habuitque ducem exercitus sui nomine Sisaram: ipse autem habitabat in Haroseth gentium. 
07O||4||3||66030	Clamaveruntque filii Israel ad Dominum; nongentos enim habebat falcatos currus et per viginti annos vehementer oppresserat eos.
07O||4||4||66040	Erat autem Debora prophetis, uxor Lapidoth, quae iudicabat Israel in illo tempore. 
07O||4||5||66050	Et sedebat sub palma Deborae inter Rama et Bethel in monte Ephraim; ascendebantque ad eam filii Israel in iudicium. 
07O||4||6||66060	Quae misit et vocavit Barac filium Abinoem de Cedes Nephthali dixitque ad eum: “ Praecepit tibi Dominus, Deus Israel: Vade et duc exercitum in montem Thabor tollesque tecum decem milia pugnatorum de filiis Nephthali et de filiis Zabulon. 
07O||4||7||66070	Ego autem ducam ad te in loco torrentis Cison Sisaram principem exercitus Iabin et currus eius atque omnem multitudinem et tradam eum in manu tua ”. 
07O||4||8||66080	Dixitque ad eam Barac: “ Si venis mecum, vadam; si nolueris venire mecum, non pergam ”. 
07O||4||9||66090	Quae dixit ad eum: “ Ibo quidem tecum; sed in hac via non erit tibi gloria, quia in manu mulieris tradet Dominus Sisaram ”. Surrexit itaque Debora et perrexit cum Barac in Cedes. 
07O||4||10||66100	Qui, accitis Zabulon et Nephthali in Cedes, ascendit cum decem milibus pugnatorum habens Deboram in comitatu suo. 
07O||4||11||66110	Haber autem Cinaeus recesserat a ceteris Cinaeis fratribus suis filiis Hobab cognati Moysi et tetendit tabernaculum usque ad quercum in Saananim iuxta Cedes.
07O||4||12||66120	Nuntiatumque est Sisarae quod ascendisset Barac filius Abinoem in montem Thabor, 
07O||4||13||66130	et congregavit omnes nongentos falcatos currus omnemque exercitum, qui cum eo erat, de Haroseth gentium ad torrentem Cison.
07O||4||14||66140	Dixitque Debora ad Barac: “ Surge: haec est enim dies, in qua tradidit Dominus Sisaram in manus tuas. En ipse ductor est tuus ”. Descendit itaque Barac de monte Thabor, et decem milia pugnatorum cum eo. 
07O||4||15||66150	Perterruitque Dominus Sisaram et omnes currus eius universamque multitudinem in ore gladii ad conspectum Barac, in tantum ut Sisara de curru desiliens pedibus fugeret, 
07O||4||16||66160	et Barac persequeretur fugientes currus et exercitum usque ad Haroseth gentium, et omnis hostium multitudo usque ad internecionem caderet.
07O||4||17||66170	Sisara autem fugiens pervenit ad tentorium Iahel uxoris Haber Cinaei; erat enim pax inter Iabin regem Asor et domum Haber Cinaei. 
07O||4||18||66180	Egressa igitur Iahel in occursum Sisarae dixit ad eum: “ Intra ad me, domine mi; intra, ne timeas ”. Qui ingressus tabernaculum eius et opertus ab ea panno, 
07O||4||19||66190	dixit ad eam: “ Da mihi, obsecro, paululum aquae, quia sitio ”. Quae aperuit utrem lactis et dedit ei bibere et operuit illum. 
07O||4||20||66200	Dixitque Sisara ad eam: “ Sta ante ostium tabernaculi et, cum venerit aliquis interrogans te et dicens: “Numquid hic est aliquis?”, respondebis: “Nullus est” ”. 
07O||4||21||66210	Tulit porro Iahel uxor Haber clavum tabernaculi assumens pariter malleum; et ingressa abscondite et cum silentio, posuit supra tempus capitis eius clavum, percussumque malleo defixit in cerebrum usque ad terram; qui soporem morti socians defecit et mortuus est. 
07O||4||22||66220	Et ecce Barac sequens Sisaram veniebat; egressaque Iahel in occursum eius dixit ei: “ Veni, et ostendam tibi virum, quem quaeris ”. Qui cum intrasset ad eam, vidit Sisaram iacentem mortuum et clavum infixum in tempore eius.
07O||4||23||66230	Humiliavit ergo Deus in die illo Iabin regem Chanaan coram filiis Israel, 
07O||4||24||66240	qui crescebant cotidie et forti manu opprimebant Iabin regem Chanaan, donec delerent eum.
07O||5||1||66250	Cecineruntque Debora et Barac filius Abinoem in die illo dicen tes:
07O||5||2||66260	“ Quia comae excussae sunt in Israel, cum sponte se obtulit populus, benedicite Domino!
07O||5||3||66270	Audite, reges, percipite auribus, principes; ego sum, ego sum, quae Domino canam, psallam Domino, Deo Israel!
07O||5||4||66280	Domine, cum exires de Seir, incederes de regione Edom, terra mota est, caelique stillaverunt, ac nubes stillaverunt aquis;
07O||5||5||66290	montes fluxerunt a facie Domini Sinai, a facie Domini, Dei Israel.
07O||5||6||66300	In diebus Samgar filii Anath, in diebus Iahel quieverunt semitae; et, qui ingrediebantur per eas, ambulaverunt per calles devios.
07O||5||7||66310	Cessaverunt fortes in Israel et quieverunt, donec surgeres, Debora, surgeres mater in Israel.
07O||5||8||66320	Elegerunt deos novos; tunc erat pugna in portis. Clipeus et hasta non apparuerunt in quadraginta milibus Israel.
07O||5||9||66330	Cor meum diligit principes Israel. Qui sponte obtulistis vos in populo, benedicite Domino!
07O||5||10||66340	Qui ascenditis super nitentes asinas et sedetis super tapetia et ambulatis in via, loquimini.
07O||5||11||66350	Ad vocem eorum, qui distribuunt aquas ad canales, ibi narrant iustitias Domini, iustitias fortitudinis eius in Israel: tunc descendit populus Domini ad portas.
07O||5||12||66360	Surge, surge, Debora; surge, surge et loquere canticum! Surge, Barac, et apprehende captivos tuos, fili Abinoem!
07O||5||13||66370	Tunc descenderunt reliquiae ad inclitos, populus Domini descendit pro eo in fortibus.
07O||5||14||66380	Ex Ephraim venerunt principes in vallem post te, Beniamin, in populis tuis. De Machir principes descenderunt, et de Zabulon, qui tenent sceptrum, praefecti.
07O||5||15||66390	Duces Issachar fuere cum Debora; sic Barac in vallem missus cum peditibus suis. In pagis Ruben magna consilia cordis.
07O||5||16||66400	Quare sedebas inter caulas, ut audires sibilos tibiae apud greges? Pagis Ruben magnae investigationes cordis.
07O||5||17||66410	Galaad trans Iordanem quiescebat; et Dan cur peregrinus vacabat navibus? Aser habitabat in litore maris et in portibus morabatur.
07O||5||18||66420	Zabulon vero obtulit animam suam morti, et Nephthali super excelsa regionis. 
07O||5||19||66430	Venerunt reges et pugnaverunt, pugnaverunt reges Chanaan in Thanach iuxta aquas Mageddo, praedam argenti non tulere!
07O||5||20||66440	De caelo dimicaverunt stellae, cursu suo adversus Sisaram pugnaverunt.
07O||5||21||66450	Torrens Cison traxit cadavera eorum, torrens proeliorum, torrens Cison; incede, anima mea, fortiter.
07O||5||22||66460	Tunc calcaverunt ungulae equorum in cursu praecipiti fortium suorum. 
07O||5||23||66470	Maledicite, Meroz, dixit angelus Domini, maledicite habitatoribus eius, quia non venerunt ad auxilium Domini, in adiutorium Domini in fortibus.
07O||5||24||66480	Benedicta prae mulieribus Iahel uxor Haber Cinaei, prae mulieribus tabernaculi benedicatur!
07O||5||25||66490	Aquam petenti lac dedit et in phiala principum obtulit butyrum.
07O||5||26||66500	Sinistram manum misit ad clavum et dextram ad fabrorum malleum: percussitque Sisaram quaerens in capite vulneri locum et tempus valide perforans.
07O||5||27||66510	Inter pedes eius ruit, cecidit, iacebat; inter pedes eius ruit, cecidit; ubi ruit, ibi iacebat exanimis.
07O||5||28||66520	Per fenestram prospiciens eiulabat mater Sisarae per cancellos: “Cur moratur regredi currus eius? Quare tardant rotae quadrigarum illius?”.
07O||5||29||66530	Una sapientior ceteris uxoribus respondit ei, et ipsa sibi repetit verba illius:
07O||5||30||66540	“Certo nunc dividunt inventa spolia, unam, duas feminas singulis viris; duas vestes diversorum colorum Sisarae in praedam; unam, duas texturas discolores collo meo in praedam”.
07O||5||31||66550	Sic pereant omnes inimici tui, Domine! Qui autem diligunt eum, rutilent, sicut sol in ortu suo splendet ”.
07O||5||32||66560	Quievitque terra per quadraginta annos.
07O||6||1||66570	Fecerunt autem filii Israel malum in conspectu Domini, qui tradidit eos in manu Madian septem annis. 
07O||6||2||66580	Et oppressi sunt valde ab eis. Feceruntque sibi antra et speluncas in montibus et tutissima loca. 
07O||6||3||66590	Cumque sevisset Israel, ascendebat Madian et Amalec ceterique orientalium nationum 
07O||6||4||66600	et apud eos figentes tentoria, sicut erant in herbis, cuncta vastabant usque ad introitum Gazae nihilque omnino ad vitam pertinens relinquebant in Israel, non oves, non boves, non asinos. 
07O||6||5||66610	Ipsi enim et universi greges eorum veniebant cum tabernaculis suis et, instar locustarum, universa complebant, innumera multitudo hominum et camelorum, quidquid tetigerant devastantes. 
07O||6||6||66620	Humiliatusque est Israel valde in conspectu Madian.
07O||6||7||66630	Et clamavit ad Dominum postulans auxilium contra Madianitas. 
07O||6||8||66640	Qui misit ad eos virum prophetam, et locutus est: “ Haec dicit Dominus, Deus Israel: Ego vos feci conscendere de Aegypto et eduxi vos de domo servitutis 
07O||6||9||66650	et liberavi de manu Aegyptiorum et omnium inimicorum, qui affligebant vos, eiecique eos ad introitum vestrum et tradidi vobis terram eorum. 
07O||6||10||66660	Et dixi: Ego Dominus Deus vester, ne timeatis deos Amorraeorum, in quorum terra habitatis. Et noluistis audire vocem meam ”.
07O||6||11||66670	Venit autem angelus Domini et sedit sub quercu, quae erat in Ephra et pertinebat ad Ioas de familia Abiezer. Cumque Gedeon filius eius excuteret atque purgaret frumenta in torculari, ut absconderet a Madian, 
07O||6||12||66680	apparuit ei angelus Domini et ait: “ Dominus tecum, vir fortis! ”. 
07O||6||13||66690	Dixitque ei Gedeon: “ Obsecro, domine mi, si Dominus nobiscum est, cur apprehenderunt nos haec omnia? Ubi sunt omnia mirabilia eius, quae narraverunt patres nostri atque dixerunt: “De Aegypto eduxit nos Dominus”? Nunc autem dereliquit nos Dominus et tradidit in manu Madian ”. 
07O||6||14||66700	Respexitque ad eum Dominus et ait: “ Vade in hac fortitudine tua et liberabis Israel de manu Madian; scito quod miserim te ”. 
07O||6||15||66710	Qui respondens ait: “ Obsecro, Domine, in quo liberabo Israel? Ecce familia mea infima est in Manasse, et ego minimus in domo patris mei ”. 
07O||6||16||66720	Dixitque ei Dominus: “ Ego ero tecum, et percuties Madian quasi unum virum ”. 
07O||6||17||66730	Et ille: “ Si inveni, inquit, gratiam coram te, da mihi signum quod tu sis, qui loquaris ad me; 
07O||6||18||66740	ne recedas hinc, donec revertar ad te portans oblationem et offerens tibi ”. Qui respondit: “ Ego praestolabor adventum tuum ”.
07O||6||19||66750	Ingressus est itaque Gedeon et coxit haedum et de farinae ephi azymos panes; carnesque ponens in canistro et ius carnium mittens in ollam tulit omnia sub quercum et obtulit ei. 
07O||6||20||66760	Cui dixit angelus Dei: “ Tolle carnes et panes azymos et pone super petram illam et ius desuper funde ”. Cumque fecisset ita, 
07O||6||21||66770	extendit angelus Domini summitatem virgae, quam tenebat in manu, et tetigit carnes et azymos panes, ascenditque ignis de petra et carnes azymosque panes consumpsit. Angelus autem Domini evanuit ex oculis eius. 
07O||6||22||66780	Vidensque Gedeon quod esset angelus Domini ait: “Heu mihi, Domine Deus, quia vidi angelum Domini facie ad faciem! ”. 
07O||6||23||66790	Dixitque ei Dominus: “ Pax tecum, ne timeas, non morieris! ”. 
07O||6||24||66800	Aedificavit ergo ibi Gedeon altare Domino vocavitque illud: “ Dominus pax ”; usque in praesentem diem adhuc est in Ephra filiorum Abiezer.
07O||6||25||66810	Nocte illa dixit Dominus ad eum: “ Tolle taurum patris tui, alterum taurum scilicet annorum septem, destruesque aram Baal, quae est patris tui, et palum, qui iuxta aram est, succide; 
07O||6||26||66820	et aedificabis altare Domino Deo tuo in summitate petrae huius secundum ordinem; tollesque taurum secundum et offeres holocaustum super struem lignorum pali, quem succideris ”. 
07O||6||27||66830	Assumptis igitur Gedeon decem viris de servis suis, fecit, sicut praeceperat Dominus; timens autem domum patris sui et homines illius civitatis per diem facere noluit, sed omnia nocte complevit.
07O||6||28||66840	Cumque surrexissent viri oppidi eius mane, viderunt destructam aram Baal palumque succisum et taurum alterum impositum super altare, quod tunc aedificatum erat. 
07O||6||29||66850	Dixeruntque ad invicem: “ Quis hoc fecit? ”. Cumque perquirerent auctorem facti, dictum est: “ Gedeon filius Ioas fecit haec omnia ”. 
07O||6||30||66860	Et dixerunt ad Ioas: “ Produc filium tuum, ut moriatur, quia destruxit aram Baal et succidit palum ”. 
07O||6||31||66870	Respondit Ioas omnibus, qui circumdabant eum: “ Numquid certare vultis pro Baal et salvare eum? Qui certabit pro Baal, morietur usque mane. Si Deus est, certet pro seipso contra eum, qui destruxit aram eius ”. 
07O||6||32||66880	Ex illo die vocatus est Gedeon Ierobbaal, eo quod dicebatur: “ Certet contra eum Baal, quia destruxit altare eius ”.
07O||6||33||66890	Igitur omnis Madian et Amalec et orientales populi congregati sunt simul et transeuntes Iordanem castrametati sunt in valle Iezrahel. 
07O||6||34||66900	Spiritus autem Domini induit Gedeon, qui clangens bucina convocavit domum Abiezer, ut sequeretur. 
07O||6||35||66910	Misitque nuntios in universum Manassen, qui et ipse secutus est eum; et alios nuntios in Aser et Zabulon et Nephthali, qui occurrerunt ei.
07O||6||36||66920	Dixitque Gedeon ad Deum: “ Si salvum facis per manum meam Israel, sicut locutus es, 
07O||6||37||66930	ponam vellus lanae in area: si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israel ”. 
07O||6||38||66940	Factumque est ita. Et de nocte consurgens, expresso vellere concham rore complevit. 
07O||6||39||66950	Dixitque rursus ad Deum: “ Ne irascatur furor tuus contra me, si adhuc semel tentavero signum quaerens in vellere. Oro, ut solum vellus siccum sit, et omnis terra rore madens ”. 
07O||6||40||66960	Fecitque Deus nocte illa, ut postulaverat; et fuit siccitas in solo vellere, et ros in omni terra.
07O||7||1||66970	Igitur Ierobbaal, qui et Gedeon, de nocte consurgens et omnis populus cum eo castrame tati sunt ad fontem, qui vocatur Harad. Erant autem castra Madian in valle ad septentrionalem plagam collis Moreh.
07O||7||2||66980	Dixitque Dominus ad Gedeon: “ Maior tecum est populus, quam ut tradatur Madian in manus eius, ne glorietur contra me Israel et dicat: “Meis viribus liberatus sum”. 
07O||7||3||66990	Loquere ad populum et, cunctis audientibus, praedica: “Qui formidolosus et timidus est, revertatur et recedat de monte Gelboe” ”. Et reversa sunt ex populo viginti duo milia virorum; et tantum decem milia remanserunt.
07O||7||4||67000	Dixitque Dominus ad Gedeon: “ Adhuc populus multus est; duc eos ad aquas, et ibi probabo illos, et, de quo dixero tibi ut tecum vadat, ipse pergat; quem ire prohibuero, revertatur ”. 
07O||7||5||67010	Cumque deduxisset populum ad aquas, dixit Dominus ad Gedeon: “ Qui lingua lambuerint aquas, sicut solent canes lambere, separabis eos seorsum; qui autem curvatis genibus biberint, in altera parte erunt ”. 
07O||7||6||67020	Fuit itaque numerus eorum, qui manu ad os proiciente aquas lambuerant, trecenti viri; omnis autem reliqua multitudo flexo poplite biberat. 
07O||7||7||67030	Et ait Dominus ad Gedeon: “ In trecentis viris, qui lambuerunt aquas, liberabo vos et tradam Madian in manu tua; omnis autem reliqua multitudo revertatur in locum suum ”. 
07O||7||8||67040	Sumptis itaque pro numero cibariis et tubis, omnem reliquam multitudinem abire praecepit ad tabernacula sua et ipse trecentos viros tenuit. Castra autem Madian erant subter eum in valle.
07O||7||9||67050	Eadem nocte dixit Dominus ad eum: “ Surge et descende in castra, quia tradidi ea in manu tua. 
07O||7||10||67060	Sin autem ire formidas, descendat tecum Phara puer tuus. 
07O||7||11||67070	Et, cum audieris quid loquantur, tunc confortabuntur manus tuae, et securior ad hostium castra descendes ”. Descendit ergo ipse et Phara puer eius in partem castrorum, ubi erant armatorum vigiliae. 
07O||7||12||67080	Madian autem et Amalec et omnes orientales populi fusi iacebant in valle ut locustarum multitudo; cameli quoque innumerabiles erant sicut arena, quae iacet in litoribus maris.
07O||7||13||67090	Cumque venisset Gedeon, narrabat aliquis somnium proximo suo et dicebat: “ Ecce vidi somnium, et videbatur mihi quasi subcinericius panis ex hordeo volvi et in Madian castra descendere; cumque pervenisset ad tabernaculum, percussit illud atque subvertit et terrae funditus coaequavit ”. 
07O||7||14||67100	Respondit is, cui loquebatur: “Non est hoc aliud nisi gladius Gedeonis filii Ioas viri Israelitae; tradidit Deus in manu eius Madian et omnia castra eius ”.
07O||7||15||67110	Cumque audisset Gedeon somnium et interpretationem eius, adoravit et reversus ad castra Israel ait: “ Surgite, tradidit enim Dominus in manus vestras castra Madian ”. 
07O||7||16||67120	Divisitque trecentos viros in tres partes et dedit tubas in manibus eorum lagoenasque vacuas ac lampades in medio lagoenarum 
07O||7||17||67130	et dixit ad eos: “ Quod me facere videritis, hoc facite; ingrediar extremam partem castrorum, et, quod fecero, sectamini. 
07O||7||18||67140	Quando personaverit tuba in manu mea et omnium eorum, qui mecum sunt, vos quoque per castrorum circuitum clangite et conclamate: “Domino et Gedeoni!” ”.
07O||7||19||67150	Ingressusque est Gedeon et trecenti viri, qui erant cum eo, extremam partem castrorum, incipientibus vigiliis noctis mediae, cum eo ipso tempore custodes mutati essent, et coeperunt bucinis clangere et conterere lagoenas. 
07O||7||20||67160	Cumque in tribus personarent turmis et hydrias confregissent, tenuerunt sinistris manibus lampades et dextris sonantes tubas clamaveruntque: “ Gladius Domino et Gedeoni! ”, 
07O||7||21||67170	stantes singuli in loco suo per circuitum castrorum hostilium. Omnia itaque castra turbata sunt, et vociferantes ululantesque fugerunt. 
07O||7||22||67180	Et insistebant trecenti viri bucinis personantes. Immisitque Dominus gladium in omnibus castris, et mutua se caede truncabant fugientes usque Bethsetta, Sareda et crepidinem Abelmehula in Tebbath.
07O||7||23||67190	Convocati autem viri Israel de Nephthali et Aser et omni Manasse persequebantur Madian. 
07O||7||24||67200	Misitque Gedeon nuntios in omnem montem Ephraim dicens: “ Descendite in occursum Madian et occupate aquas usque Bethbera atque Iordanem ”. Omnis Ephraim praeoccupavit aquas usque Bethbera atque Iordanem. 
07O||7||25||67210	Apprehensosque duos principes Madian Oreb et Zeb interfecit Oreb in Petra Oreb, Zeb vero in Torculari Zeb; et persecuti sunt Madian capita Oreb et Zeb portantes ad Gedeon trans fluenta Iordanis.
07O||8||1||67220	Dixeruntque ad eum viri Ephraim: “ Quid est hoc quod nobis facere voluisti, ut non nos vocares, cum ad pugnam pergeres contra Madian? ”, iurgantes fortiter et prope vim inferentes. 
07O||8||2||67230	Quibus ille respondit: “ Quid enim tale facere potui, quale vos fecistis? Nonne melior est racemus Ephraim vindemiis Abiezer? 
07O||8||3||67240	In manus vestras Deus tradidit principes Madian Oreb et Zeb. Quid tale facere potui, quale vos fecistis? ”. Quod cum locutus esset, requievit spiritus eorum, quo tumebant contra eum.
07O||8||4||67250	Cumque venisset Gedeon ad Iordanem, transivit eum cum trecentis viris, qui secum erant et prae lassitudine fugientes persequi vix poterant. 
07O||8||5||67260	Dixitque ad viros Succoth: “Date, obsecro, panes populo, qui mecum est, quia valde defecerunt, et ego persequor Zebee et Salmana reges Madian ”. 
07O||8||6||67270	Responderunt principes Succoth: “ Forsitan palmae manuum Zebee et Salmana in manu tua sunt, ut demus exercitui tuo panes? ”. 
07O||8||7||67280	Quibus ille ait: “ Cum ergo tradiderit Dominus Zebee et Salmana in manus meas, triturabo carnes vestras cum spinis deserti et tribulis ”. 
07O||8||8||67290	Et inde conscendens venit in Phanuel locutusque est ad viros eius loci similia. Cui et illi responderunt, sicut responderant viri Succoth. 
07O||8||9||67300	Dixit itaque et eis: “Cum reversus fuero in pace, destruam turrim hanc”.
07O||8||10||67310	Zebee autem et Salmana requiescebant in Carcar cum omni exercitu suo, quasi quindecim milia viri, qui remanserant ex omnibus turmis orientalium populorum, caesis centum viginti milibus bellatorum educentium gladium. 
07O||8||11||67320	Ascendensque Gedeon per viam eorum, qui in tabernaculis morabantur ad orientalem partem Nobe et Iegbaa, percussit castra hostium, qui securi erant et nihil adversi suspicabantur. 
07O||8||12||67330	Fugeruntque Zebee et Salmana. Persequens Gedeon comprehendit duos reges Madian Zebee et Salmana, turbato omni exercitu eorum.
07O||8||13||67340	Revertensque Gedeon filius Ioas de bello per ascensum Hares, 
07O||8||14||67350	apprehendit puerum de viris Succoth interrogavitque eum nomina principum et seniorum Succoth, qui scripsit ei septuaginta septem viros. 
07O||8||15||67360	Venitque ad viros Succoth et dixit eis: “En Zebee et Salmana, super quibus exprobrastis mihi dicentes: “Forsitan manus Zebee et Salmana in manibus tuis sunt, ut demus viris tuis, qui lassi sunt, panes?” ”. 
07O||8||16||67370	Tulit ergo seniores civitatis et spinas deserti ac tribulos; et trituravit cum eis viros Succoth. 
07O||8||17||67380	Turrim quoque Phanuel subvertit, occisis habitatoribus civitatis.
07O||8||18||67390	Dixitque ad Zebee et Salmana: “ Quales fuerunt viri, quos occidistis in Thabor? ”. Qui responderunt: “ Similes tui, et unusquisque ex eis quasi filius regis ”. 
07O||8||19||67400	Quibus ille ait: “ Fratres mei fuerunt, filii matris meae. Vivit Dominus, si servassetis eos, non vos occiderem! ”. 
07O||8||20||67410	Dixitque Iether primogenito suo: “ Surge et interfice eos! ”. Qui non eduxit gladium; timebat enim, quia adhuc puer erat. 
07O||8||21||67420	Dixeruntque Zebee et Salmana: “ Tu surge et irrue in nos, quia iuxta aetatem robur est hominis ”. Surrexit Gedeon et interfecit Zebee et Salmana et tulit lunulas, quibus colla camelorum eorum decorata erant.
07O||8||22||67430	Dixeruntque viri Israel ad Gedeon: “ Dominare nostri, tu et filius tuus et filius filii tui, quia liberasti nos de manu Madian ”. 
07O||8||23||67440	Quibus ille ait: “ Non dominabor vestri, nec dominabitur in vos filius meus, sed dominabitur Dominus ”. 
07O||8||24||67450	Dixitque ad eos: “ Unam petitionem postulo a vobis: date mihi unusquisque anulum ex praeda sua ”. Anulos enim aureos Ismaelitae habere consuerant. 
07O||8||25||67460	Qui responderunt: “ Libentissime dabimus ”. Expandentesque super terram pallium proiecerunt in eo unusquisque anulum de praeda sua. 
07O||8||26||67470	Et fuit pondus postulatorum anulorum mille septingenti auri sicli absque lunulis et inauribus et vestibus purpureis, quibus Madian reges uti soliti erant, et praeter torques camelorum. 
07O||8||27||67480	Fecitque ex eo Gedeon ephod et posuit illud in civitate sua Ephra. Fornicatusque est omnis Israel in eo, et factum est Gedeoni et omni domui eius in ruinam.
07O||8||28||67490	Humiliatus est autem Madian coram filiis Israel, nec potuerunt ultra elevare cervices, sed quievit terra per quadraginta annos, quibus Gedeon vivebat.
07O||8||29||67500	Abiit itaque Ierobbaal filius Ioas et habitavit in domo sua; 
07O||8||30||67510	habuitque Gedeon septuaginta filios, qui egressi sunt de femore eius, eo quod multas haberet uxores. 
07O||8||31||67520	Concubina quoque illius, quam habebat in Sichem, genuit ei filium, cui ipse nomen imposuit Abimelech.
07O||8||32||67530	Mortuusque est Gedeon filius Ioas in senectute bona et sepultus est in sepulcro Ioas patris sui in Ephra filiorum Abiezer.
07O||8||33||67540	Postquam autem mortuus est Gedeon, aversi sunt filii Israel et fornicati cum Baalim posuerunt sibi Baalberith in deum. 
07O||8||34||67550	Nec recordati sunt Domini Dei sui, qui eruit eos de manu omnium inimicorum suorum per circuitum, 
07O||8||35||67560	nec fecerunt misericordiam cum domo Ierobbaal Gedeon iuxta omnia bona, quae fecerat Israeli.
07O||9||1||67570	Abiit autem Abimelech filius Ierobbaal in Sichem ad fratres matris suae et locutus est ad eos et ad omnem cognationem familiae matris suae dicens: 
07O||9||2||67580	“ Loquimini ad omnes viros Sichem: “Quid vobis est melius, ut dominentur vestri septuaginta viri, omnes filii Ierobbaal, an ut dominetur vobis unus vir? Simulque considerate quod os vestrum et caro vestra sum” ”. 
07O||9||3||67590	Locutique sunt fratres matris eius de eo ad omnes viros Sichem universos sermones istos et inclinaverunt cor eorum post Abimelech dicentes: “ Frater noster est ”. 
07O||9||4||67600	Dederuntque illi septuaginta pondo argenti de fano Baalberith; qui conduxit sibi ex eo viros inopes et vagos, secutique sunt eum. 
07O||9||5||67610	Et venit in domum patris sui Ephra et occidit fratres suos filios Ierobbaal septuaginta viros super lapidem unum. Remansitque Ioatham filius Ierobbaal minimus, quia absconditus erat. 
07O||9||6||67620	Congregati sunt autem omnes viri Sichem et universae domus Mello abieruntque et constituerunt regem Abimelech iuxta quercum, quae stabat in Sichem.
07O||9||7||67630	Quod cum nuntiatum esset Ioatham, ivit et stetit in vertice montis Garizim elevataque voce clamavit et dixit: “ Audite me, viri Sichem, ut audiat vos Deus. 
07O||9||8||67640	Ierunt ligna, ut ungerent super se regem, dixeruntque olivae: “Impera nobis”. 
07O||9||9||67650	Quae respondit: “Numquid possum deserere pinguedinem meam, qua et dii honorantur et homines, et venire, ut super ligna movear?”. 
07O||9||10||67660	Dixeruntque ligna ad arborem ficum: “Veni et super nos regnum accipe”.
07O||9||11||67670	Quae respondit eis: “Numquid possum deserere dulcedinem meam fructusque suavissimos et ire, ut super cetera ligna movear?”. 
07O||9||12||67680	Locuta quoque sunt ligna ad vitem: “Veni et impera nobis”. 
07O||9||13||67690	Quae respondit: “Numquid possum deserere vinum meum, quod laetificat deos et homines, et super ligna cetera commoveri?”. 
07O||9||14||67700	Dixeruntque omnia ligna ad rhamnum: “Veni et impera super nos”. 
07O||9||15||67710	Quae respondit eis: “Si vere me regem vobis constituitis, venite et sub mea umbra requiescite; sin autem non vultis, egrediatur ignis de rhamno et devoret cedros Libani!”. 
07O||9||16||67720	Nunc igitur, si recte et absque peccato constituistis super vos regem Abimelech et bene egistis cum Ierobbaal et cum domo eius et reddidistis vicem beneficiis eius, 
07O||9||17||67730	qui pugnavit pro vobis et animam suam dedit periculis, ut erueret vos de manu Madian, 
07O||9||18||67740	qui nunc surrexistis contra domum patris mei et interfecistis filios eius septuaginta viros super unum lapidem et constituistis regem Abimelech filium ancillae eius super habitatores Sichem, eo quod frater vester sit; 
07O||9||19||67750	si ergo recte et absque vitio egistis cum Ierobbaal et domo eius hodie, laetamini in Abimelech, et ille laetetur in vobis. 
07O||9||20||67760	Sin autem perverse, egrediatur ignis ex Abimelech et consumat habitatores Sichem et domum Mello, egrediaturque ignis de viris Sichem et de domo Mello et devoret Abimelech! ”. 
07O||9||21||67770	Quae cum Ioatham dixisset, fugit et abiit in Bera habitavitque ibi metu Abimelech fratris sui.
07O||9||22||67780	Regnavit itaque Abimelech super Israel tribus annis. 
07O||9||23||67790	Misitque Deus spiritum pessimum inter Abimelech et habitatores Sichem, qui rebellaverunt contra eum, 
07O||9||24||67800	ut scelus interfectionis septuaginta filiorum Ierobbaal et effusio sanguinis eorum veniret super Abimelech fratrem suum et in viros Sichimorum, qui eum adiuverant. 
07O||9||25||67810	Posueruntque insidias adversus eum in montium summitate et exercebant latrocinia agentes praedas de omnibus praetereuntibus. Nuntiatumque est Abimelech.
07O||9||26||67820	Venit autem Gaal filius Ebed cum fratribus suis et transivit in Sichimam, et confisi sunt habitatores Sichem in eo. 
07O||9||27||67830	Egressi in agros vindemiaverunt vineas uvasque calcaverunt et, factis cantantium choris, ingressi sunt fanum dei sui et inter epulas et pocula maledicebant Abimelech, 
07O||9||28||67840	clamante Gaal filio Ebed: “ Quis est Abimelech, et quae est Sichem, ut serviamus ei? Numquid non est filius Ierobbaal et Zebul praefectus eius? Servite viris Hemmor patris Sichem! Cur serviemus ei? 
07O||9||29||67850	Utinam daret aliquis populum istum sub manu mea, ut auferrem de medio Abimelech et dicerem ei: Congrega exercitus multitudinem et veni ”.
07O||9||30||67860	Zebul princeps civitatis, auditis sermonibus Gaal filii Ebed, iratus est valde 
07O||9||31||67870	et misit clam ad Abimelech nuntios dicens: “ Ecce Gaal filius Ebed venit in Sichimam cum fratribus suis et excitant adversum te civitatem. 
07O||9||32||67880	Surge itaque nocte cum populo, qui tecum est, et latita in agro. 
07O||9||33||67890	Et primo mane, oriente sole, irrue super civitatem; illo autem egrediente adversum te cum populo suo, fac ei, quod potueris ”.
07O||9||34||67900	Surrexit itaque Abimelech cum omni exercitu suo nocte et tetendit insidias iuxta Sichimam in quattuor locis. 
07O||9||35||67910	Egressusque est Gaal filius Ebed et stetit in introitu portae civitatis; surrexit autem Abimelech et omnis exercitus cum eo de insidiarum loco. 
07O||9||36||67920	Cumque vidisset populum Gaal, dixit ad Zebul: “ Ecce de montibus multitudo descendit ”. Cui ille respondit: “ Umbras montium vides quasi homines ”. 
07O||9||37||67930	Rursumque Gaal ait: “ Ecce populus de Umbilico terrae descendit, et unus cuneus venit per viam Quercus Augurum ”. 
07O||9||38||67940	Cui dixit Zebul: “ Ubi est nunc os tuum, quo loquebaris: “Quis est Abimelech, ut serviamus ei?”. Nonne iste est populus, quem despiciebas? Egredere et pugna contra eum ”. 
07O||9||39||67950	Abiit ergo Gaal, spectante Sichimorum populo, et pugnavit contra Abimelech. 
07O||9||40||67960	Qui persecutus est eum fugientem, cecideruntque ex parte eius plurimi usque ad portam civitatis. 
07O||9||41||67970	Et Abimelech sedit in Aruma; Zebul autem Gaal et fratres eius expulit de urbe nec in ea passus est commorari.
07O||9||42||67980	Sequenti ergo die egressus est populus in campum. Quod cum nuntiatum esset Abimelech, 
07O||9||43||67990	tulit exercitum suum et divisit in tres turmas tendens insidias in agris. Vidensque quod egrederetur populus de civitate, surrexit et percussit eos. 
07O||9||44||68000	Irruensque cum cuneo suo obsedit ingressum portae civitatis; duae autem turmae palantes per campum adversarios percusserunt. 
07O||9||45||68010	Porro Abimelech omni illo die oppugnabat urbem, quam cepit, interfectis habitatoribus eius ipsaque destructa, ita ut sal in ea dispergeret.
07O||9||46||68020	Quod cum audissent, qui habitabant in turre Sichimorum, ingressi sunt cryptam fani Elberith (id est dei Foederis). 
07O||9||47||68030	Abimelech quoque audiens omnes viros turris Sichimorum pariter conglobatos, 
07O||9||48||68040	ascendit in montem Selmon cum omni populo suo et, arrepta securi, praecidit arboris ramum impositumque ferens umero dixit ad socios: “ Quod me viditis facere, cito facite ”. 
07O||9||49||68050	Igitur certatim ramos de arboribus praecidentes sequebantur ducem, quos circumdantes cryptae succenderunt; atque ita factum est, ut fumo et igne omnes homines necarentur, circiter mille viri pariter ac mulieres, habitatores turris Sichem.
07O||9||50||68060	Abimelech autem inde proficiscens venit ad oppidum Thebes, quod obsidebat et cepit. 
07O||9||51||68070	Erat autem turris fortis in media civitate, ad quam confugerant viri simul ac mulieres et omnes cives civitatis, clausa firmissime ianua, et super turris tectum stantes per propugnacula. 
07O||9||52||68080	Accedensque Abimelech iuxta turrim pugnabat fortiter et appropinquans ostio ignem supponere nitebatur.
07O||9||53||68090	Et ecce una mulier superiorem molam desuper iaciens illisit capiti Abimelech et confregit cerebrum eius. 
07O||9||54||68100	Qui vocavit cito armigerum suum et ait ad eum: “ Evagina gladium tuum et percute me, ne forte dicatur quod a femina interfectus sim ”. Qui transfodit eum. 
07O||9||55||68110	Illoque mortuo, omnes viri Israel hoc videntes reversi sunt in sedes suas. 
07O||9||56||68120	Et reddidit Deus malum, quod fecerat Abimelech contra patrem suum, interfectis septuaginta fratribus suis. 
07O||9||57||68130	Sichimitis quoque, quod operati erant, retributum est, et venit super eos maledictio Ioatham filii Ierobbaal.
07O||10||1||68140	Post Abimelech surrexit dux ad salvandum Israel Thola fi lius Phua filii Dodo, vir de Issachar, qui habitavit in Samir montis Ephraim. 
07O||10||2||68150	Et iudicavit Israel viginti et tribus annis mortuusque ac sepultus est in Samir.
07O||10||3||68160	Huic successit Iair Galaadites, qui iudicavit Israel per viginti et duos annos 
07O||10||4||68170	habens triginta filios sedentes super triginta pullos asinarum, et ipsis erant triginta civitates, quae appellatae sunt Havoth Iair (id est villae Iair) usque in praesentem diem, in terra Galaad. 
07O||10||5||68180	Mortuusque est Iair ac sepultus in Camon.
07O||10||6||68190	Filii autem Israel peccatis veteribus iungentes nova fecerunt malum in conspectu Domini et servierunt Baalim et Astharoth et diis Syriae ac Sidonis et Moab et filiorum Ammon et Philisthim; dimiseruntque Dominum et non colebant eum. 
07O||10||7||68200	Contra quos iratus tradidit eos in manu Philisthim et filiorum Ammon. 
07O||10||8||68210	Afflictique sunt et vehementer oppressi per annos decem et octo omnes filii Israel, qui habitabant trans Iordanem in terra Amorraei in Galaad; 
07O||10||9||68220	in tantum ut filii Ammon Iordanem transirent ad pugnandum etiam contra Iudam et Beniamin et domum Ephraim; afflictusque est Israel nimis.
07O||10||10||68230	Et clamantes filii Israel ad Dominum dixerunt: “ Peccavimus tibi, quia dereliquimus Deum nostrum et servivimus Baalim ”.
07O||10||11||68240	Quibus locutus est Dominus: “ Numquid non Aegyptii et Amorraei filiique Ammon et Philisthim, 
07O||10||12||68250	Sidonii quoque et Amalec et Madian oppresserunt vos, et clamastis ad me, et erui vos de manu eorum? 
07O||10||13||68260	Et tamen reliquistis me et coluistis deos alienos; idcirco non addam ut ultra vos liberem. 
07O||10||14||68270	Ite et invocate deos, quos elegistis: ipsi vos liberent in tempore angustiae! ”. 
07O||10||15||68280	Dixeruntque filii Israel ad Dominum: “Peccavimus; redde tu nobis, quidquid tibi placet, tantum nunc libera nos ”. 
07O||10||16||68290	Quae dicentes omnia de finibus suis alienorum deorum idola proiecerunt et servierunt Domino, qui doluit super miseriis Israel.
07O||10||17||68300	Itaque filii Ammon convocati in Galaad fixere tentoria; contra quos congregati filii Israel in Maspha castrametati sunt. 
07O||10||18||68310	Dixeruntque populus, principes Galaad, singuli ad proximos suos: “ Qui primus contra filios Ammon coeperit dimicare, erit dux omnium habitatorum Galaad ”.
07O||11||1||68320	Fuit Iephte Galaadites vir fortissimus, filius meretricis mulieris, quem genuit Galaad. 
07O||11||2||68330	Habuit autem Galaad uxorem, de qua suscepit filios, qui, postquam creverant, eiecerunt Iephte dicentes: “ Heres in domo patris nostri esse non poteris, quia de altera matre generatus es ”. 
07O||11||3||68340	Quos ille fugiens atque devitans habitavit in terra Tob; congregatique sunt ad eum viri inopes et exierunt cum eo.
07O||11||4||68350	In illis diebus pugnabant filii Ammon contra Israel. 
07O||11||5||68360	Quibus acriter instantibus, perrexerunt maiores natu de Galaad, ut tollerent in auxilium sui Iephte de terra Tob. 
07O||11||6||68370	Dixeruntque ad eum: “ Veni et esto princeps noster, et pugnemus contra filios Ammon ”. 
07O||11||7||68380	Quibus ille respondit: “ Nonne vos estis, qui odistis me et eiecistis de domo patris mei? Et nunc venistis ad me necessitate compulsi ”. 
07O||11||8||68390	Dixeruntque principes Galaad ad Iephte: “ Ob hanc igitur causam nunc ad te venimus, ut proficiscaris nobiscum et pugnes contra filios Ammon sisque dux omnium, qui habitant in Galaad ”. 
07O||11||9||68400	Iephte quoque dixit eis: “ Si revocatis me, ut pugnem pro vobis contra filios Ammon, tradideritque eos Dominus in manus meas, ego ero princeps vester ”. 
07O||11||10||68410	Qui responderunt ei: “ Dominus, qui haec audit, ipse mediator ac testis est quod secundum verbum tuum faciemus ”.
07O||11||11||68420	Abiit itaque Iephte cum principibus Galaad, fecitque eum omnis populus principem sui. Locutusque est Iephte omnes sermones suos coram Domino in Maspha.
07O||11||12||68430	Et misit Iephte nuntios ad regem filiorum Ammon, qui ex persona sua dicerent: “ Quid mihi et tibi est, quia venisti contra me, ut invaderes terram meam? ”. 
07O||11||13||68440	Quibus ille respondit: “ Quia tulit Israel terram meam, quando ascendit de Aegypto, a finibus Arnon usque Iaboc atque Iordanem; nunc igitur cum pace redde mihi eam ”. 
07O||11||14||68450	Rursumque Iephte nuntios misit et imperavit eis, ut dicerent regi Ammon: 
07O||11||15||68460	“ Haec dicit Iephte: Non tulit Israel terram Moab nec terram filiorum Ammon. 
07O||11||16||68470	Sed, quando de Aegypto conscenderunt, ambulavit Israel per solitudinem usque ad mare Rubrum et venit in Cades; 
07O||11||17||68480	misitque nuntios ad regem Edom dicens: “Dimitte, ut transeam per terram tuam”. Qui noluit acquiescere precibus eius. Misit quoque et ad regem Moab, qui et ipse transitum praebere contempsit. Mansit itaque Israel in Cades 
07O||11||18||68490	et pertransiens desertum circuivit ex latere terram Edom et terram Moab venitque contra orientalem plagam terrae Moab et castrametatus est trans Arnon nec voluit intrare terminos Moab; Arnon quippe confinium est terrae Moab. 
07O||11||19||68500	Misit itaque Israel nuntios ad Sehon regem Amorraeorum, regem Hesebon, et dixit ei: “Dimitte, ut transeam per terram tuam usque ad locum meum”. 
07O||11||20||68510	Qui et ipse Israel verbis diffidens non dimisit eum transire per terminos suos, sed, omni populo suo congregato, egressus est contra eum in Iasa et fortiter resistebat. 
07O||11||21||68520	Tradiditque eum Dominus in manu Israel cum omni exercitu suo, qui percussit eum et possedit omnem terram Amorraei habitatoris regionis illius, 
07O||11||22||68530	universos fines eius de Arnon usque Iaboc et de solitudine usque ad Iordanem. 
07O||11||23||68540	Dominus ergo, Deus Israel, subvertit Amorraeum coram populo suo Israel; et tu nunc vis possidere terram eius? 
07O||11||24||68550	Nonne ea, quae tibi Chamos deus tuus in possessionem dat, tibi iure debentur? Quae autem Dominus Deus noster victor obtinuit, in nostram cedunt possessionem. 
07O||11||25||68560	Num quid melior es Balac filio Sephor rege Moab? Numquid iurgatus est contra Israel et pugnavit contra eum? 
07O||11||26||68570	Quando habitabat in Hesebon et viculis eius et in Aroer et villis illius et in cunctis civitatibus iuxta Arnon per trecentos annos, quare tanto tempore nihil super hac repetitione tentastis? 
07O||11||27||68580	Igitur non ego pecco in te, sed tu contra me male agis indicens mihi bella non iusta. Iudicet Dominus arbiter huius diei inter filios Israel et inter filios Ammon ”. 
07O||11||28||68590	Noluitque acquiescere rex filiorum Ammon verbis Iephte, quae per nuntios mandaverat.
07O||11||29||68600	Factus est ergo super Iephte spiritus Domini, et pertransiens Galaad et Manasse venit in Maspha Galaad et inde ad filios Ammon. 
07O||11||30||68610	Votum autem vovit Domino dicens: “ Si tradideris filios Ammon in manus meas, 
07O||11||31||68620	quicumque primus fuerit egressus de foribus domus meae mihique occurrerit revertenti cum pace a filiis Ammon, eum holocaustum offeram Domino ”. 
07O||11||32||68630	Transivitque Iephte ad filios Ammon, ut pugnaret contra eos; quos tradidit Dominus in manus eius. 
07O||11||33||68640	Percussitque eos ab Aroer usque dum venias in Mennith viginti civitates et usque ad Abelcharmim plaga magna nimis; humiliatique sunt filii Ammon a filiis Israel.
07O||11||34||68650	Revertenti autem Iephte in Maspha domum suam occurrit unigenita filia cum tympanis et choris: non enim habebat alios liberos. 
07O||11||35||68660	Qua visa, scidit vestimenta sua et ait: “ Heu, filia mi, incurvans incurvasti me! Et tu es in eis, qui me perturbant! Aperui enim os meum ad Dominum et aliud facere non potero ”. 
07O||11||36||68670	Cui illa respondit: “ Pater mi, si aperuisti os tuum ad Dominum, fac mihi, quodcumque pollicitus es, concessa tibi a Domino ultione atque victoria de hostibus tuis filiis Ammon ”. 
07O||11||37||68680	Dixitque ad patrem: “ Hoc solum mihi praesta, quod deprecor: Dimitte me, ut duobus mensibus circumeam montes et plangam virginitatem meam cum sodalibus meis ”. 
07O||11||38||68690	Cui ille respondit: “ Vade! ”. Et dimisit eam duobus mensibus. Cumque abisset cum sodalibus suis, flebat virginitatem suam in montibus. 
07O||11||39||68700	Expletisque duobus mensibus, reversa est ad patrem suum; et fecit ei, sicut voverat, quae non cognoverat virum. Exinde mos increbuit in Israel, et consuetudo servata est, 
07O||11||40||68710	ut post anni circulum conveniant in unum filiae Israel et plangant filiam Iephte Galaaditae diebus quattuor.
07O||12||1||68720	Ecce autem convocatus vir Ephraim transiit contra aqui lonem, et dixerunt ad Iephte: “ Quare vadens ad pugnam contra filios Ammon vocare nos noluisti, ut pergeremus tecum? Igitur incendemus domum tuam super te ”. 
07O||12||2||68730	Quibus ille respondit: “ Disceptatio erat mihi et populo meo contra filios Ammon vehemens, vocavique vos, ut mihi praeberetis auxilium, et facere noluistis. 
07O||12||3||68740	Quod cernens posui in manibus meis animam meam transivique ad filios Ammon, et tradidit eos Dominus in manus meas. Quid commerui, ut hodie adversum me consurgatis in proelium? ”.
07O||12||4||68750	Vocatis itaque ad se cunctis viris Galaad, pugnabat contra Ephraim. Percusseruntque viri Galaad Ephraim, quia dixerat: “ Fugitivi de Ephraim estis; Galaad habitat in medio Ephraim et Manasse ”. 
07O||12||5||68760	Occupaveruntque Galaaditae vada Iordanis, per quae Ephraim reversurus erat. Cumque venisset ad ea de Ephraim numero fugiens atque dixisset: “ Obsecro, ut me transire permittatis ”, dicebant ei Galaaditae: “ Numquid Ephrathaeus es? ”. Quo dicente: “ Non sum ”, 
07O||12||6||68770	interrogabant eum: “ Dic ergo: Scibboleth ” (quod interpretatur Spica). Qui respondebat: “ Sibboleth ”, illud recte exprimere non valens. Statimque apprehensum iugulabant in ipso Iordanis transitu. Et ceciderunt in illo tempore de Ephraim quadraginta duo milia.
07O||12||7||68780	Iudicavitque Iephte Galaadites Israel sex annis et mortuus est ac sepultus in civitate sua in Galaad.
07O||12||8||68790	Post hunc iudicavit Israel Abesan de Bethlehem. 
07O||12||9||68800	Qui habuit triginta filios et totidem filias emittens foras maritis dedit; et eiusdem numeri filiis suis accepit uxores forinsecus. Qui septem annis iudicavit Israel; 
07O||12||10||68810	mortuusque est ac sepultus in Bethlehem.
07O||12||11||68820	Cui successit Ahialon Zabulonites et iudicavit Israel decem annis; 
07O||12||12||68830	mortuusque est ac sepultus in Ahialon terrae Zabulon.
07O||12||13||68840	Post hunc iudicavit Israel Abdon filius Illel Pharathonites. 
07O||12||14||68850	Qui habuit quadraginta filios et triginta ex eis nepotes ascendentes super septuaginta pullos asinarum. Et iudicavit Israel octo annis; 
07O||12||15||68860	mortuusque est ac sepultus in Pharathon terrae Ephraim in monte Amalecite.
07O||13||1||68870	Rursumque filii Israel fece runt malum in conspectu Do mini, qui tradidit eos in manus Philisthinorum quadraginta annis.
07O||13||2||68880	Erat autem vir quidam de Saraa et de stirpe Dan nomine Manue habens uxorem sterilem. 
07O||13||3||68890	Cui apparuit angelus Domini et dixit ad eam: “ Ecce sterilis es et absque liberis, sed concipies et paries filium. 
07O||13||4||68900	Cave ergo, ne vinum bibas ac siceram nec immundum quidquam comedas, 
07O||13||5||68910	quia ecce concipies et paries filium, cuius non tanget caput novacula: erit enim puer nazaraeus Dei ex matris utero et ipse incipiet liberare Israel de manu Philisthinorum ”.
07O||13||6||68920	Quae cum venisset ad maritum, dixit ei: “ Vir Dei venit ad me habens aspectum sicut angelus Domini, terribilis nimis. Non interrogavi eum, unde esset, nec ipse nomen suum mihi indicavit. 
07O||13||7||68930	Et dixit mihi: “Ecce concipies et paries filium; cave, ne vinum bibas et siceram et ne aliquo vescaris immundo: erit enim puer nazaraeus Dei ex utero matris usque ad diem mortis suae” ”.
07O||13||8||68940	Oravit itaque Manue Dominum et ait: “ Obsecro, Domine, ut vir Dei, quem misisti, veniat iterum et doceat nos, quid debeamus facere de puero, qui nasciturus est ”. 
07O||13||9||68950	Exaudivitque Deus precantem Manue, et venit rursum angelus Dei ad mulierem sedentem in agro. Manue autem maritus eius non erat cum ea. 
07O||13||10||68960	Festinavit ergo et cucurrit ad virum suum nuntiavitque ei dicens: “ Ecce apparuit mihi vir, qui illo die venerat ad me ”. 
07O||13||11||68970	Qui surrexit et secutus est uxorem suam veniensque ad virum dixit ei: “ Tu es, qui locutus es mulieri? ”. Et ille respondit: “ Ego sum ”. 
07O||13||12||68980	Cui Manue: “ Quando, inquit, sermo tuus fuerit expletus, quid circa puerum observare et facere debemus? ”. 
07O||13||13||68990	Dixitque angelus Domini ad Manue: “ Ab omnibus, quae locutus sum uxori tuae, abstineat se; 
07O||13||14||69000	et, quidquid ex vinea nascitur, non comedat, vinum et siceram non bibat, nullo vescatur immundo et, quod ei praecepi, custodiat ”.
07O||13||15||69010	Dixitque Manue ad angelum Domini: “ Obsecro, ut retineamus te et faciamus tibi haedum de capris ”. 
07O||13||16||69020	Cui respondit angelus Domini: “ Si me retines, non comedam panes tuos; sin autem vis holocaustum facere, offer illud Domino ”. Et nesciebat Manue quod angelus Domini esset. 
07O||13||17||69030	Dixitque ad eum: “ Quod est tibi nomen, ut, si sermo tuus fuerit expletus, honoremus te? ”. 
07O||13||18||69040	Cui ille respondit: “ Cur quaeris nomen meum, quod est mirabile? ”. 
07O||13||19||69050	Tulit itaque Manue haedum de capris et oblationem similae et posuit super petram offerens Domino, qui facit mirabilia; ipse autem et uxor eius intuebantur. 
07O||13||20||69060	Cumque ascenderet flamma de altari in caelum, angelus Domini in flamma pariter ascendit. Quod cum vidisset Manue et uxor eius, proni ceciderunt in terram; 
07O||13||21||69070	et ultra non eis apparuit angelus Domini. Statimque intellexit Manue angelum esse Domini 
07O||13||22||69080	et dixit ad uxorem suam: “ Morte moriemur, quia vidimus Deum ”. 
07O||13||23||69090	Cui respondit mulier: “ Si Dominus nos vellet occidere, de manibus nostris holocaustum et oblationem non suscepisset nec ostendisset nobis haec omnia neque talia dixisset ”.
07O||13||24||69100	Peperit itaque filium et vocavit nomen eius Samson. Crevitque puer, et benedixit ei Dominus. 
07O||13||25||69110	Coepitque spiritus Domini impellere eum in Castris Dan inter Saraa et Esthaol.
07O||14||1||69120	Descendit igitur Samson in Thamna vidensque ibi mulie rem de filiabus Philisthim 
07O||14||2||69130	ascendit et nuntiavit patri suo et matri dicens: “ Vidi mulierem in Thamna de filiabus Philisthinorum, quam quaeso ut mihi accipiatis uxorem ”. 
07O||14||3||69140	Cui dixerunt pater et mater sua: “ Numquid non est mulier in filiabus fratrum tuorum et in omni populo meo, quia vis accipere uxorem de Philisthim, qui incircumcisi sunt? ”. Dixitque Samson ad patrem suum: “ Hanc mihi accipe, quia placuit oculis meis ”. 
07O||14||4||69150	Parentes autem eius nesciebant quod res a Domino fieret, et quaereret occasionem contra Philisthim. Eo enim tempore Philisthim dominabantur Israeli.
07O||14||5||69160	Descendit itaque Samson cum patre suo et matre in Thamna. Cumque venissent ad vineas oppidi, apparuit catulus leonis rugiens et occurrit ei. 
07O||14||6||69170	Irruit autem spiritus Domini in Samson, et dilaceravit leonem, quasi haedum in frusta concerperet, nihil omnino habens in manu; et hoc patri et matri noluit indicare. 
07O||14||7||69180	Descenditque et locutus est mulieri, quae placuerat oculis eius. 
07O||14||8||69190	Et post aliquot dies revertens, ut acciperet eam, declinavit, ut videret cadaver leonis; et ecce examen apum in corpore leonis erat ac favus mellis. 
07O||14||9||69200	Quem, cum sumpsisset in manibus, comedebat in via; veniensque ad patrem suum et matrem dedit eis partem, qui et ipsi comederunt. Nec tamen eis voluit indicare quod mel de corpore leonis assumpserat.
07O||14||10||69210	Descendit itaque pater eius ad mulierem, et fecit ibi Samson convivium; sic enim iuvenes facere consuerant. 
07O||14||11||69220	Cum ergo cives loci illius vidissent eum, dederunt ei sodales triginta, qui essent cum eo. 
07O||14||12||69230	Quibus locutus est Samson: “ Proponam vobis problema, quod si solveritis mihi intra septem dies convivii, dabo vobis triginta tunicas et totidem vestes mutatorias; 
07O||14||13||69240	sin autem non potueritis solvere, vos dabitis mihi triginta tunicas et eiusdem numeri vestes mutatorias ”. Qui responderunt ei: “ Propone problema, ut audiamus ”. 
07O||14||14||69250	Dixitque eis: “ De comedente exivit cibus, et de forti est egressa dulcedo ”. Nec potuerunt per tres dies propositionem solvere. 
07O||14||15||69260	Cumque adesset dies quartus, dixerunt ad uxorem Samson: “ Blandire viro tuo et suade ei, ut indicet tibi quid significet problema. Quod si facere nolueris, incendemus et te et domum patris tui. An idcirco nos vocastis ad nuptias, ut spoliaretis? ”. 
07O||14||16||69270	Quae fundebat apud Samson lacrimas et querebatur dicens: “ Odisti me et non diligis; idcirco problema, quod proposuisti filiis populi mei, non vis mihi exponere ”. At ille respondit: “ Patri meo et matri nolui dicere et tibi indicare potero? ”. 
07O||14||17||69280	Septem igitur diebus convivii flebat apud eum; tandemque die septimo, cum ei molesta esset, exposuit. Quae statim indicavit civibus suis, 
07O||14||18||69290	et illi dixerunt ei die septimo ante solis occubitum: “ Quid dulcius melle, et quid leone fortius? ”. Qui ait ad eos: “ Si non arassetis in vitula mea, non invenissetis propositionem meam ”.
07O||14||19||69300	Irruit itaque in eo spiritus Domini, descenditque Ascalonem et percussit ibi triginta viros, quorum ablatas vestes dedit iis, qui problema solverant; iratusque nimis ascendit in domum patris sui.
07O||14||20||69310	Uxor autem eius accepit maritum unum de amicis eius, qui erat pronubus.
07O||15||1||69320	Post aliquantum autem tem poris, cum dies triticeae mes sis instarent, venit Samson invisere volens uxorem suam et attulit ei haedum de capris. Cumque ad eam vellet intrare, prohibuit eum pater illius 
07O||15||2||69330	dicens: “ Putavi quod odisses eam et ideo tradidi illam amico tuo; sed habet sororem iuniorem, quae pulchrior illa est; sit tibi pro ea uxor ”. 
07O||15||3||69340	Dixitque eis Samson: “ Hac vice non erit culpa in me contra Philisthaeos, cum faciam eis mala ”. 
07O||15||4||69350	Perrexitque et cepit trecentas vulpes caudasque earum iunxit ad caudas sumensque faces ligavit singulas in medio binarum caudarum; 
07O||15||5||69360	facibusque igne succensis, dimisit vulpes in segetes Philisthinorum. Et comportatae iam fruges et adhuc stantes in stipula concrematae sunt in tantum, ut vineas quoque et oliveta flamma consumeret. 
07O||15||6||69370	Dixeruntque Philisthim: “ Quis fecit hanc rem? ”. Quibus dictum est: “ Samson gener Thamnathaei, quia tulit uxorem eius et alteri tradidit, haec operatus est ”. Ascenderuntque Philisthim et combusserunt tam mulierem quam patrem eius. 
07O||15||7||69380	Quibus ait Samson: “ Si talia facitis, utique ex vobis expetam ultionem et tunc quiescam ”. 
07O||15||8||69390	Percussitque eos ingenti plaga, suram ad femur. Et descendens habitavit in spelunca petrae Etam.
07O||15||9||69400	Igitur ascendentes Philisthim in terra Iudae castrametati sunt, et in Lehi (id est Maxilla) eorum est fusus exercitus. 
07O||15||10||69410	Dixeruntque ad eos viri de tribu Iudae: “ Cur ascendistis adversum nos? ”. Qui responderunt: “ Ut ligemus Samson venimus et reddamus ei, quae in nos operatus est ”. 
07O||15||11||69420	Descenderunt ergo tria milia virorum de Iuda ad specum petrae Etam dixeruntque ad Samson: “ Nescis quod Philisthim imperent nobis? Quare hoc nobis facere voluisti? ”. Quibus ille ait: “ Sicut fecerunt mihi, feci eis ”. 
07O||15||12||69430	“ Ligare, inquiunt, te venimus et tradere in manus Philisthinorum ”. “ Iurate, respondit, mihi quod non me occidatis ”. 
07O||15||13||69440	Dixerunt: “ Non te occidemus, sed vinctum trademus ”. Ligaveruntque eum duobus novis funibus et tulerunt de petra Etam.
07O||15||14||69450	Qui cum venisset in Lehi, et Philisthim vociferantes occurrissent ei, irruit spiritus Domini in eum, et, sicut solent ad odorem ignis lina consumi, ita vincula, quibus brachia eius ligata erant, dissipata sunt et soluta.
07O||15||15||69460	Inventamque maxillam asini recentem arripiens percussit in ea mille viros 
07O||15||16||69470	et ait: “ In maxilla asini acervum feci ex eis! In mandibula asini percussi mille viros! ”.
07O||15||17||69480	Cumque haec canens verba complesset, proiecit mandibulam de manu et vocavit nomen loci illius Ramathlehi (quod interpretatur Elevatio maxillae). 
07O||15||18||69490	Sitiensque valde clamavit ad Dominum et ait: “ Tu dedisti in manu servi tui salutem hanc maximam atque victoriam; et en siti morior incidamque in manus incircumcisorum ”. 
07O||15||19||69500	Aperuit itaque Deus fossam in Lehi, et egressae sunt inde aquae; quibus haustis, refocillavit spiritum et vires recepit. Idcirco appellatum est nomen fontis illius fons Invocantis, qui est in Lehi usque in praesentem diem.
07O||15||20||69510	Iudicavitque Israel in diebus Philisthim viginti annis.
07O||16||1||69520	Abiit Samson in Gazam et vidit ibi meretricem mulie rem ingressusque est ad eam. 
07O||16||2||69530	Cum nuntiatum esset Gazaeis intrasse urbem Samson, circuierunt et insidiabantur ei in porta civitatis; tota autem nocte quieverunt praestolantes, ut, facto mane, exeuntem occiderent. 
07O||16||3||69540	Dormivit autem Samson usque ad noctis medium et inde consurgens apprehendit ambas portae fores cum postibus suis et evellit eas cum sera, impositasque umeris portavit ad verticem montis, qui respicit Hebron.
07O||16||4||69550	Post haec amavit mulierem, quae habitabat in valle Sorec et vocabatur Dalila. 
07O||16||5||69560	Veneruntque ad eam principes Philisthinorum atque dixerunt: “ Decipe eum et disce ab illo in quo tantam habeat fortitudinem, et quomodo eum superare valeamus et vinctum humiliare; quod si feceris, dabimus tibi singuli mille centum argenteos ”.
07O||16||6||69570	Locuta est ergo Dalila ad Samson: “ Dic mihi, obsecro, in quo sit tua maxima fortitudo, et quid sit, quo ligatus humilieris ”. 
07O||16||7||69580	Cui respondit Samson: “ Si septem nerviceis funibus necdum siccis et adhuc humentibus ligatus fuero, deficiam eroque ut ceteri homines ”. 
07O||16||8||69590	Attuleruntque ad eam satrapae Philisthinorum septem funes, ut dixerat; quibus vinxit eum, 
07O||16||9||69600	latentibus apud se insidiis in cubiculo. Clamavitque ad eum: “ Philisthim super te, Samson! ”. Qui rupit vincula, quomodo si rumpat quis filum de stuppa tortum, cum odorem ignis acceperit; et non est cognitum in quo esset fortitudo eius.
07O||16||10||69610	Dixitque ad eum Dalila: “ Ecce illusisti mihi et falsum locutus es; saltem nunc indica mihi quo ligari debeas ”. 
07O||16||11||69620	Cui ille respondit: “ Si ligatus fuero novis funibus, qui numquam fuerunt in opere, infirmus ero et aliorum hominum similis ”. 
07O||16||12||69630	Quibus rursum Dalila vinxit eum et clamavit: “ Philisthim super te, Samson! ”, in cubiculo insidiis praeparatis. Qui ita rupit vincula brachiorum quasi fila telarum.
07O||16||13||69640	Dixitque Dalila rursum ad eum: “ Usquequo decipis me et falsum loqueris? Ostende quo vinciri debeas ”. Cui respondit Samson: “ Si septem crines nexos capitis mei cum licio plexueris et paxillo fixeris, deficiam eroque ut ceteri homines ”. 
07O||16||14||69650	Quae cum dormire eum fecisset et septem crines nexos capitis eius cum licio plexisset et paxillo fixisset, dixit ad eum: “ Philisthim super te, Samson! ”. Qui consurgens de somno extraxit paxillum cum navicula et licio.
07O||16||15||69660	Dixitque ad eum Dalila: “ Quomodo dicis quod ames me, cum animus tuus non sit mecum? Per tres vices mentitus es mihi et noluisti dicere in quo sit tua maxima fortitudo ”. 
07O||16||16||69670	Cumque molesta ei esset et per multos dies iugiter eum urgeret, defecit anima eius et ad mortem usque lassata est. 
07O||16||17||69680	Tunc aperiens ei totum cor suum dixit ad eam: “ Novacula numquam ascendit super caput meum, quia nazaraeus consecratus Deo sum de utero matris meae; si rasum fuerit caput meum, recedet a me fortitudo mea, et deficiam eroque ut ceteri homines ”.
07O||16||18||69690	Videns illa quod confessus ei esset omnem animum suum, misit ad principes Philisthinorum atque mandavit: “ Ascendite adhuc semel, quia nunc mihi aperuit totum cor suum ”. Qui ascenderunt, assumpta pecunia, quam promiserant. 
07O||16||19||69700	At illa dormire eum fecit super genua sua vocavitque tonsorem et fecit radere septem crines eius et coepit humiliare eum; statim enim ab eo fortitudo discessit. 
07O||16||20||69710	Dixitque: “ Philisthim super te, Samson! ”. Qui de somno consurgens dixit in animo suo: “ Egrediar, sicut ante feci, et me excutiam ”, nesciens quod Dominus recessisset ab eo. 
07O||16||21||69720	Quem cum apprehendissent Philisthim, statim eruerunt oculos eius et duxerunt Gazam vinctum duabus catenis aeneis et clausum in carcere molere fecerunt.
07O||16||22||69730	Iamque capilli eius renasci coeperant, postquam rasi sunt. 
07O||16||23||69740	Principes autem Philisthinorum convenerunt in unum, ut immolarent hostias magnificas Dagon deo suo et epularentur dicentes: “ Tradidit deus noster in manus nostras inimicum nostrum Samson ”.
07O||16||24||69750	Quem etiam populus videns laudabat deum suum eademque dicebat: “ Tradidit deus noster in manus nostras adversarium nostrum, qui vastavit terram nostram et occidit plurimos nostrum ”.
07O||16||25||69760	Cum enim iam hilariores essent, postulaverunt, ut vocaretur Samson et ante eos luderet. Qui adductus de carcere ludebat ante eos; feceruntque eum stare inter duas columnas. 
07O||16||26||69770	Qui dixit puero tenenti manum suam: “ Dimitte me, ut tangam columnas, quibus imminet domus, et recliner super eas et paululum requiescam ”. 
07O||16||27||69780	Domus autem plena erat virorum ac mulierum; et erant ibi omnes principes Philisthinorum, ac de tecto circiter tria milia utriusque sexus spectabant ludentem Samson. 
07O||16||28||69790	At ille invocavit Dominum dicens: “ Domine Deus, memento mei! Et redde mihi tantum hac vice fortitudinem pristinam, Deus, ut ulciscar me de Philisthim saltem pro uno duorum luminum meorum! ”. 
07O||16||29||69800	Et tangens ambas columnas medias, quibus innitebatur domus, obnixusque contra alteram earum dextera et contra alteram laeva 
07O||16||30||69810	ait: “ Moriatur anima mea cum Philisthim! ”. Concussisque fortiter columnis, cecidit domus super omnes principes et ceteram multitudinem, quae ibi erat; multoque plures interfecit moriens, quam ante vivus occiderat. 
07O||16||31||69820	Descendentes autem fratres eius et universa cognatio tulerunt corpus eius et sepelierunt inter Saraa et Esthaol in sepulcro patris sui Manue; iudicavitque Israel viginti annis.
07O||17||1||69830	Fuit vir quidam de monte Ephraim nomine Michas, 
07O||17||2||69840	qui dixit matri suae: “ Mille centum argenteos, qui ablati sunt a te et super quibus, me audiente, maledicens iuraveras, ecce ego habeo; ego abstuli ”. Cui illa respondit: “ Benedictus filius meus Domino! ”. 
07O||17||3||69850	Reddidit ergo eos matri suae, quae dixit ei: “ Consecravi et vovi argentum hoc Domino: de manu mea suscipiat pro filio meo, ut faciat sculptile atque conflatile. Et nunc trado illud tibi ”. 
07O||17||4||69860	Reddiditque eos matri suae, quae tulit ducentos argenteos et dedit eos argentario, ut faceret ex eis sculptile atque conflatile, quod fuit in domo Michae, 
07O||17||5||69870	qui aediculam Dei habens fecit ephod ac theraphim implevitque unius filiorum suorum manum, et factus est ei sacerdos. 
07O||17||6||69880	In diebus illis non erat rex in Israel, sed unusquisque, quod sibi rectum videbatur, hoc faciebat. 
07O||17||7||69890	Fuit quoque adulescens de Bethlehem Iudae ex cognatione Iudae; eratque ipse Levites et habitabat ibi ut advena. 
07O||17||8||69900	Egressusque de civitate Bethlehem peregrinari voluit ubicumque sibi commodum repperisset. Cumque iter faciens venisset in monte Ephraim usque ad domum Michae, 
07O||17||9||69910	interrogatus est ab eo unde venisset. Qui respondit: “ Levita sum de Bethlehem Iudae et vado, ut habitem, ubi potuero et utile mihi esse perspexero ”. 
07O||17||10||69920	Dixitque Michas: “ Mane apud me et esto mihi parens ac sacerdos; daboque tibi per annos singulos decem argenteos ac vestium apparatum et quae ad victum sunt necessaria ”. 
07O||17||11||69930	Acquievit et mansit apud hominem fuitque illi quasi unus de filiis. 
07O||17||12||69940	Implevitque Michas manum eius et habuit puerum sacerdotem apud se, 
07O||17||13||69950	“ nunc scio, dicens, quod benefaciet mihi Dominus habenti levitici generis sacerdotem ”.
07O||18||1||69960	In diebus illis non erat rex in Israel, et tribus Dan quaere bat possessionem sibi, ut habitaret in ea; usque ad illum enim diem inter ceteras tribus sortem non acceperat. 
07O||18||2||69970	Miserunt igitur filii Dan stirpis et familiae suae quinque viros fortissimos de Saraa et Esthaol, ut explorarent terram et diligenter inspicerent, dixeruntque eis: “ Ite et considerate terram ”. Qui cum venissent in montem Ephraim usque ad domum Michae, pernoctaverunt ibi. 
07O||18||3||69980	Cum essent prope domum Michae, agnoscentes vocem adulescentis Levitae declinaverant illuc dicentes ad eum: “ Quis te huc adduxit? Quid hic agis? Quam ob causam huc venire voluisti? ”. 
07O||18||4||69990	Qui respondit eis: “ Haec et haec praestitit mihi Michas et me mercede conduxit, ut sim ei sacerdos ”. 
07O||18||5||70000	Rogaveruntque eum, ut consuleret Deum, ut scire possent an prospero itinere pergerent, et res haberet effectum. 
07O||18||6||70010	Qui respondit eis: “ Ite cum pace; Dominus respicit viam vestram et iter, quo pergitis ”.
07O||18||7||70020	Euntes itaque quinque viri venerunt Lais videruntque populum habitantem in ea absque ullo timore iuxta Sidoniorum consuetudinem, securum et quietum, nullo eis penitus resistente, magnarumque opum et procul a Sidoniis neque in societate cum Syria.
07O||18||8||70030	Reversique ad fratres suos in Saraa et Esthaol et quid egissent sciscitantibus, responderunt: 
07O||18||9||70040	“ Surgite, et ascendamus adversus eos. Vidimus enim terram valde opulentam et uberem, et vos neglegetis? Nolite cessare; eamus et possideamus eam. 
07O||18||10||70050	Intrabimus ad securos in regionem latissimam; tradetque nobis Deus locum, in quo nullius rei est penuria eorum, quae sunt in terra ”.
07O||18||11||70060	Profecti igitur sunt de cognatione Dan, de Saraa et Esthaol, sescenti viri accincti armis bellicis. 
07O||18||12||70070	Ascendentesque castrametati sunt in Cariathiarim Iudae, qui locus ex eo tempore Castrorum Dan nomen accepit et est post tergum Cariathiarim. 
07O||18||13||70080	Inde transierunt in montem Ephraim. Cumque venissent usque ad domum Michae, 
07O||18||14||70090	dixerunt quinque viri, qui prius missi fuerant ad considerandam terram Lais, fratribus suis: “ Nostis quod in domibus istis sit ephod et theraphim et sculptile atque conflatile? Videte quid vobis placeat, ut faciatis ”. 
07O||18||15||70100	Et, cum paululum declinassent, ingressi sunt domum adulescentis Levitae, domum Michae, salutaveruntque eum verbis pacificis. 
07O||18||16||70110	Sescenti autem viri, ita ut erant armati, stabant ante ostium. 
07O||18||17||70120	At illi, qui ingressi fuerant domum iuvenis, sculptile et ephod et theraphim atque conflatile tulerunt; et sacerdos stabat ante ostium et sescenti viri armati. 
07O||18||18||70130	Tulerunt igitur, qui intraverant domum, sculptile, ephod et theraphim atque conflatile. Quibus dixit sacerdos: “ Quid facitis? ”. 
07O||18||19||70140	Cui responderunt: “ Tace et pone digitum super os tuum venique nobiscum, ut habeamus te patrem et sacerdotem. Quid tibi melius est, ut sis sacerdos in domo unius viri, an in una tribu et familia in Israel? ”. 
07O||18||20||70150	Et gavisus est sacerdos tulitque ephod et theraphim ac sculptile et profectus est in medio populi.
07O||18||21||70160	Qui cum pergerent et ante se ire fecissent parvulos et iumenta et omne, quod erat pretiosum, 
07O||18||22||70170	iamque a domo Michae essent procul, viri, qui habitabant in aedibus prope domum Michae, convocati secuti sunt filios Dan 
07O||18||23||70180	et post tergum clamare coeperunt. Qui cum respexissent, dixerunt ad Micham: “ Quid tibi vis? Cur concurritis? ”. 
07O||18||24||70190	Qui respondit: “ Deos meos, quos mihi feci, tulistis, et sacerdotem et omnia, quae habeo, et dicitis: “Quid tibi est?” ”. 
07O||18||25||70200	Dixeruntque ei filii Dan: “ Cave, ne ultra loquaris ad nos, et irruant in te viri animo concitati, et ipse cum omni domo tua pereas ”. 
07O||18||26||70210	Et sic, coepto itinere, perrexerunt. Videns autem Michas quod fortiores se essent, reversus est in domum suam.
07O||18||27||70220	Sescenti autem viri tulerunt, quod Michas fecerat, et sacerdotem eius veneruntque in Lais ad populum quiescentem atque securum et percusserunt eos in ore gladii urbemque incendio tradiderunt, 
07O||18||28||70230	nullo penitus ferente praesidium, eo quod procul habitarent a Sidone neque cum Syria haberent quidquam societatis ac negotii. Erat autem civitas sita in regione Rohob; quam rursum exstruentes habitaverunt in ea, 
07O||18||29||70240	vocato nomine civitatis Dan iuxta vocabulum patris sui, quem genuerat Israel, quae prius Lais dicebatur. 
07O||18||30||70250	Posueruntque sibi sculptile; et Ionathan filius Gersam filii Moysi ac filii eius sacerdotes erant in tribu Dan usque ad diem captivitatis terrae; 
07O||18||31||70260	mansitque apud eos idolum Michae omni tempore, quo fuit domus Dei in Silo.
07O||19||1||a	70270	In diebus illis non erat rex in Israel. 
07O||19||1||70280	Fuit quidam vir Levi tes habitans ut advena in extrema parte montis Ephraim, qui accepit concubinam de Bethlehem Iudae. 
07O||19||2||70290	Quae irritata reversa est in domum patris sui in Bethlehem mansitque apud eum quattuor mensibus. 
07O||19||3||70300	Secutusque est eam vir suus volens loqui ad cor eius et secum reducere habens in comitatu puerum et duos asinos. Quae suscepit eum et introduxit in domum patris sui. Quem cum socer eius vidisset, occurrit ei laetus 
07O||19||4||70310	et retinuit hominem. Mansitque gener in domo soceri tribus diebus comedens cum eo et bibens familiariter. 
07O||19||5||70320	Die autem quarto, cum de nocte consurrexissent, et ille proficisci vellet, socer ait ad eum: “ Gusta prius pauxillum panis et conforta cor tuum et sic proficisceris ”. 
07O||19||6||70330	Sederuntque ambo simul et comederunt ac biberunt. Dixitque pater puellae ad generum suum: “ Quaeso te, ut hodie hic maneas, pariterque laetemur ”. 
07O||19||7||70340	At ille consurgens coepit velle proficisci. Et nihilominus obnixe eum socer tenuit et apud se fecit manere. 
07O||19||8||70350	Mane autem facto, quinta die parabat Levites iter; cui socer rursum: “ Oro te, inquit, ut confortes cor tuum”. Et tardabant, donec declinaret dies; et ambo comederunt simul. 
07O||19||9||70360	Surrexitque adulescens, ut pergeret cum uxore sua et puero. Cui rursum locutus est socer eius pater puellae: “ Considera quod dies ad occasum declivior sit et propinquet ad vesperum; manete apud me etiam hodie, pernocta hic et esto laeto animo, et cras mane proficiscemini, ut vadas in domum tuam ”.
07O||19||10||70370	Noluit gener acquiescere sermonibus eius, sed statim perrexit et venit contra Iebus, id est Ierusalem, ducens secum duos asinos onustos et concubinam. 
07O||19||11||70380	Iamque aderant iuxta Iebus, et dies mutabatur in noctem; dixitque puer ad dominum suum: “ Veni, obsecro, declinemus ad urbem Iebusaeorum et maneamus in ea ”. 
07O||19||12||70390	Cui respondit dominus: “ Non ingrediamur oppidum gentis alienae, quae non est de filiis Israel, sed transibimus usque Gabaa ”. 
07O||19||13||70400	Dixitque puero suo: “Veni, accedamus ad unum de locis et manebimus in Gabaa aut Rama ”.
07O||19||14||70410	Transierunt igitur Iebus et coeptum carpebant iter; occubuitque eis sol iuxta Gabaa, quae est in tribu Beniamin. 
07O||19||15||70420	Diverteruntque ad eam, ut manerent ibi; quo cum intrassent, sedebant in platea civitatis, et nullus eos recipere volebat hospitio. 
07O||19||16||70430	Et ecce apparuit homo senex revertens de agro et de opere suo vespere, qui et ipse erat de monte Ephraim et peregrinus habitabat in Gabaa; homines autem loci illius erant de tribu Beniamin. 
07O||19||17||70440	Elevatisque oculis, vidit senex sedentem hominem viatorem in platea civitatis et dixit ad eum: “ Unde venis et quo vadis? ”. 
07O||19||18||70450	Qui respondit ei: “ Profecti sumus de Bethlehem Iudae et pergimus ad locum meum, qui est in extrema parte montis Ephraim, unde profectus sum in Bethlehem. Et nunc vado ad domum meam, nullusque sub tectum suum me vult recipere 
07O||19||19||70460	habentem paleas et pabulum pro asinis nostris et panem ac vinum in meos et ancillae tuae usus et pueri, qui cum servo tuo sunt; nulla re indigemus nisi hospitio ”. 
07O||19||20||70470	Cui respondit senex: “ Pax tecum sit! Ego praebebo omnia, quae necessaria sunt; tantum, quaeso, ne in platea maneas ”. 
07O||19||21||70480	Introduxitque eum in domum suam et commixtum migma asinis praebuit; ac, postquam laverunt pedes suos, recepit eos in convivium.
07O||19||22||70490	Illis laeto corde epulantibus, venerunt viri civitatis illius filii Belial et circumdantes domum senis fores pulsare coeperunt clamantes ad dominum domus atque dicentes: “ Educ virum, qui ingressus est domum tuam, ut abutamur eo ”. 
07O||19||23||70500	Egressusque est ad eos senex et ait: “ Nolite, fratres, nolite facere malum hoc, quia ingressus est homo hospitium meum, et cessate ab hac stultitia. 
07O||19||24||70510	Habeo filiam virginem, et hic homo habet concubinam; educam eas ad vos, ut humilietis eas et faciatis eis, quod vobis placuerit; tantum, obsecro, ne scelus hoc operemini in virum ”. 
07O||19||25||70520	Nolebant acquiescere sermonibus eius; quod cernens homo apprehendit et eduxit ad eos concubinam suam. Qua cum abusi essent et tota nocte ei illusissent, dimiserunt eam mane. 
07O||19||26||70530	At mulier, recedentibus tenebris, venit ad ostium domus, ubi manebat dominus suus, et ibi corruit. 
07O||19||27||70540	Mane facto surrexit homo et aperuit ostium, ut coeptam expleret viam; et ecce concubina eius iacebat ante ostium, sparsis in limine manibus. 
07O||19||28||70550	Cui ille loquebatur: “ Surge, ut ambulemus ”. Qua nihil respondente, intellegens quod erat mortua, tulit eam et imposuit asino; reversusque est in domum suam. 
07O||19||29||70560	Quam cum esset ingressus, arripuit gladium et cadaver uxoris secundum ossa sua in duodecim partes ac frusta concidens misit in omnes terminos Israel. 
07O||19||30||70570	Quod cum vidissent singuli, conclamabant: “ Numquam res talis facta et visa est in Israel ex eo die, quo ascenderunt patres nostri de Aegypto, usque in praesens tempus! ”. Praeceperat enim viris, quos miserat, dicens: “ Haec dicite omni viro Israel: Si factum est quidquam tale ex die, quo ascenderunt filii Israel de terra Aegypti, usque ad praesentem diem? Attendite ad hoc, consiliamini et decernite quid facto opus sit!”.
07O||20||1||70580	Egressi sunt itaque omnes fi lii Israel et pariter congrega ti, quasi vir unus, de Dan usque Bersabee et terra Galaad ad Dominum in Maspha. 
07O||20||2||70590	Omnisque populi anguli et cunctae tribus Israel in ecclesiam populi Dei convenerunt: quadringenta milia peditum pugnatorum. 
07O||20||3||70600	Nec latuit filios Beniamin, quod ascendissent filii Israel in Maspha. Interrogatusque Levita maritus mulieris interfectae quo modo tantum scelus perpetratum esset, 
07O||20||4||70610	respondit: “ Veni in Gabaa Beniamin cum uxore mea illucque diverti. 
07O||20||5||70620	Et ecce homines civitatis illius circumdederunt nocte domum, in qua manebam, volentes me occidere et uxorem meam incredibili libidinis furore vexantes; denique mortua est. 
07O||20||6||70630	Quam arreptam in frusta concidi misique partes in omnes terminos possessionis Israel, quia fecerunt nefas et piaculum in Israel. 
07O||20||7||70640	Adestis omnes, filii Israel: decernite quid facere debeatis ”.
07O||20||8||70650	Stansque omnis populus quasi unius hominis sermone respondit: “ Non recedemus in tabernacula nostra, nec suam quisquam intrabit domum, 
07O||20||9||70660	sed hoc contra Gabaa in commune faciemus secundum sortem: 
07O||20||10||70670	decem viri eligantur e centum ex omnibus tribubus Israel et centum de mille et mille de decem milibus, ut comportent exercitui cibaria illis, qui venerunt, ut reddant Gabaa Beniamin pro scelere, quod meretur ”. 
07O||20||11||70680	Convenitque universus Israel ad civitatem quasi unus homo, eadem mente unoque consilio, 
07O||20||12||70690	et miserunt nuntios ad omnem tribum Beniamin, qui dicerent: “ Quale nefas in vobis repertum est! 
07O||20||13||70700	Tradite homines filios Belial in Gabaa, qui hoc flagitium perpetrarunt, ut moriantur, et auferatur malum de Israel ”. Qui noluerunt fratrum suorum filiorum Israel audire mandatum, 
07O||20||14||70710	sed ex cunctis urbibus, quae suae sortis erant, convenerunt in Gabaa, ut illis ferrent auxilium et contra universum Israel populum dimicarent. 
07O||20||15||70720	Recensitique sunt in die illa viginti sex milia de civitatibus Beniamin educentium gladium, praeter habitatores Gabaa, qui septingenti erant viri fortissimi. 
07O||20||16||70730	In universo hoc populo erant septingenti viri electi, qui sinistra pro dextra utebantur et sic fundis lapides ad certum iaciebant, ut capillum quoque possent percutere, et nequaquam in alteram partem ictus lapidis deferretur.
07O||20||17||70740	Virorum quoque Israel, absque filiis Beniamin, recensita sunt quadringenta milia educentium gladios et paratorum ad pugnam. 
07O||20||18||70750	Qui surgentes venerunt in Bethel consulueruntque Deum atque dixerunt: “ Quis erit in exercitu nostro princeps certaminis contra filios Beniamin? ”. Quibus respondit Dominus: “ Iuda ascendet primus ”.
07O||20||19||70760	Statimque filii Israel surgentes mane castrametati sunt contra Gabaa; 
07O||20||20||70770	et inde procedentes ad pugnam contra Beniamin, contra urbem aciem direxerunt. 
07O||20||21||70780	Egressique filii Beniamin de Gabaa occiderunt de filiis Israel die illo viginti duo milia viros. 
07O||20||22||70790	Rursum filii Israel confortati in eodem loco, in quo prius certaverant, aciem direxerunt, 
07O||20||23||70800	ita tamen ut prius ascenderent et flerent coram Domino usque ad noctem consulerentque eum et dicerent: “ Debeo ultra procedere ad dimicandum contra filios Beniamin fratres meos, an non? ”. Quibus ille respondit: “ Ascendite ad eos ”. 
07O||20||24||70810	Cumque filii Israel altero die contra filios Beniamin ad proelium processissent, 
07O||20||25||70820	eruperunt filii Beniamin de Gabaa et occurrentes eis iterum decem et octo milia virorum educentium gladium prostraverunt.
07O||20||26||70830	Quam ob rem omnes filii Israel, universus populus, venerunt in Bethel et sedentes flebant coram Domino ieiunaveruntque die illo usque ad vesperam et obtulerunt ei holocausta et pacificas victimas 
07O||20||27||70840	et super statu suo interrogaverunt. Eo tempore ibi erat arca foederis Dei, 
07O||20||28||70850	et Phinees filius Eleazari filii Aaron stabat coram eo. Consuluerunt igitur Dominum atque dixerunt: “ Exire ultra debemus ad pugnam contra filios Beniamin fratres nostros, an quiescere? ”. Quibus ait Dominus: “ Ascendite, cras enim tradam eos in manus vestras ”.
07O||20||29||70860	Posueruntque filii Israel insidias per circuitum urbis Gabaa 
07O||20||30||70870	et tertia vice sicut semel et bis contra Beniamin et Gabaa exercitum produxerunt. 
07O||20||31||70880	Sed et filii Beniamin eruperunt in occursum populi et abstracti de civitate coeperunt caedere ex eis sicut primo et secundo die, per duas semitas terga vertentes, quarum una ferebat in Bethel, altera in Gabaa, atque prosternere in campo triginta circiter viros. 
07O||20||32||70890	Putaverunt enim solito eos more percussos cedere; qui fugam simulaverunt, ut abstraherent eos de civitate et quasi fugientes ad supradictas semitas perducerent. 
07O||20||33||70900	Omnes itaque viri Israel surgentes de sedibus suis tetenderunt aciem in loco, qui vocatur Baalthamar. Insidiae quoque eruperunt de loco suo, de regione in occidente Gabaa. 
07O||20||34||70910	Venerunt ergo adversus Gabaa decem milia virorum electorum de universo Israel. Ingravatumque est bellum contra filios Beniamin, et non intellexerunt quod ex omni parte illis instaret interitus. 
07O||20||35||70920	Percussitque eos Dominus in conspectu filiorum Israel, et interfecerunt ex eis in illo die viginti quinque milia et centum viros, omnes bellatores et educentes gladium.
07O||20||36||70930	Filii autem Beniamin, cum se inferiores esse vidissent, coeperunt fugere. Quod cernentes filii Israel, dederunt eis ad fugiendum locum, quia confidebant in insidiis, quas iuxta urbem posuerant. 
07O||20||37||70940	Qui cum repente de latibulis surrexissent, irruerunt super Gabaa et ingressi celeriter percusserunt totam civitatem in ore gladii. 
07O||20||38||70950	Signum autem dederant filii Israel his, quos in insidiis collocaverant, ut ignem accenderent et, ascendente in altum fumo, captam urbem demonstrarent. 
07O||20||39||70960	Verterant ergo terga filii Israel in ipso certamine positi, et filii Beniamin putantes quod percussissent eos sicut in priore pugna, coeperant de exercitu eorum caedere triginta fere viros. 
07O||20||40||70970	Cum autem columna fumi de civitate conscendere coepisset, et Beniamin quoque retro aspiciens cerneret de civitate flammas in sublime ferri, 
07O||20||41||70980	cumque vir Israel versa facie aggrederetur, vir Beniamin conturbatus est, quia vidit se apprehensum a malo. 
07O||20||42||70990	Et ad viam deserti ire coeperunt, illuc quoque eos adversariis persequentibus. Sed et hi, qui urbem succenderant, occurrerunt eis, 
07O||20||43||71000	atque ita factum est ut ex utraque parte ab hostibus caederentur, nec erat eis ulla requies. Prostrati sunt usque ad orientalem plagam urbis Gabaa. 
07O||20||44||71010	Fuerunt autem, qui interfecti sunt de Beniamin, decem et octo milia virorum omnes robustissimi pugnatores. 
07O||20||45||71020	Qui remanserant, fugerunt in solitudinem et pergebant ad petram, cuius vocabulum est Remmon. Quasi racemos colligentes occiderunt in viis quinque milia viros. Et cum instantius eos persequerentur usque Gadaam, interfecerunt etiam alios duo milia. 
07O||20||46||71030	Et sic factum est ut omnes, qui ceciderant de Beniamin in die illa, essent viginti quinque milia pugnatores ad bella promptissimi. 
07O||20||47||71040	Remanserunt itaque, qui evadere potuerant et fugere in solitudinem, sescenti viri; sederuntque in petra Remmon mensibus quattuor. 
07O||20||48||71050	Regressi autem filii Israel ex civitatibus a viris usque ad iumenta, usque ad omne, quod inveniri poterat, gladio percusserunt, cunctasque urbes et viculos Beniamin vorax flamma consumpsit.
07O||21||1||71060	Iuraverunt autem filii Israel in Maspha et dixerunt: “ Nullus nostrum dabit filiis Beniamin de filiabus suis uxorem ”.
07O||21||2||71070	Venitque populus in Bethel, et in conspectu Dei sedentes usque ad vesperam levaverunt vocem et magno ululatu coeperunt flere dicentes: 
07O||21||3||71080	“ Quare, Domine, Deus Israel, factum est hoc in populo tuo, ut hodie una tribus auferretur de Israel? ”. 
07O||21||4||71090	Altera autem die diluculo consurgentes exstruxerunt altare obtuleruntque ibi holocausta et pacificas victimas 
07O||21||5||71100	et dixerunt: “ Quis non ascendit in congregationem ad Dominum de universis tribubus Israel? ”. Grandi enim se iuramento constrinxerant interfici eos, qui non ascendissent ad Dominum in Maspha.
07O||21||6||71110	Ductique paenitentia filii Israel super fratre suo Beniamin coeperunt dicere: “ Ablata est hodie una tribus de Israel. 
07O||21||7||71120	Quid faciemus, ut, qui remanserunt, uxores accipiant? Omnes enim in commune iuravimus per Dominum non daturos nos his filias nostras ”. 
07O||21||8||71130	Idcirco dixerunt: “ Quis est de universis tribubus Israel, qui non ascendit ad Dominum in Maspha? ”. Et ecce nemo de Iabes Galaad in castra venerat ad congregationem, 
07O||21||9||71140	et, cum populus recenseretur, nullus ex eis repertus est. 
07O||21||10||71150	Misit itaque coetus decem milia viros robustissimos et praeceperunt eis: “ Ite et percutite habitatores Iabes Galaad in ore gladii tam uxores quam parvulos eorum. 
07O||21||11||71160	Et hoc erit, quod observare debetis: Omne generis masculini et mulieres, quae cognoverunt viros, interficite; virgines autem reservate ”. 
07O||21||12||71170	Inventaeque sunt de Iabes Galaad quadringentae virgines, quae nescierunt viri torum, et adduxerunt eas in castra in Silo in terra Chanaan.
07O||21||13||71180	Misitque coetus nuntios ad filios Beniamin, qui erant in petra Remmon, et dederunt eis pacem. 
07O||21||14||71190	Veneruntque filii Beniamin in illo tempore, et datae sunt eis uxores de filiabus Iabes Galaad; alias autem non reppererunt, quas simili modo traderent.
07O||21||15||71200	Populusque valde doluit de Beniamin, quia fecerat Dominus confractionem in tribubus Israel. 
07O||21||16||71210	Dixeruntque seniores coetus: “ Quid faciemus reliquis, qui non acceperunt uxores? Omnes in Beniamin feminae conciderunt ”. 
07O||21||17||71220	Et dixerunt: “ Possessio eorum, qui effugerunt, erit Beniamin, ne una tribus deleatur ex Israel. 
07O||21||18||71230	Filias autem nostras eis dare non possumus, constricti hoc iuramento: “Maledictus, qui dederit de filiabus suis uxorem Beniamin!” ”. 
07O||21||19||71240	Ceperuntque consilium atque dixerunt: “ Ecce sollemnitas Domini est in Silo anniversaria, quae sita est ad septentrionem urbis Bethel et ad orientalem plagam viae, quae de Bethel tendit ad Sichimam et ad meridiem oppidi Lebona ”. 
07O||21||20||71250	Praeceperuntque filiis Beniamin atque dixerunt: “Ite et latitate in vineis; 
07O||21||21||71260	cumque videritis filias Silo ad ducendos choros ex more procedere, exite repente de vineis et rapite ex eis singuli uxores singulas et pergite in terram Beniamin ”. 
07O||21||22||71270	Cumque venerint patres earum ac fratres et apud nos queri coeperint, dicemus eis: “ Miseremini nostri et eorum; non enim acceperunt unusquisque uxorem in bello, et vos, si dedissetis eis, deliquissetis ”.
07O||21||23||71280	Feceruntque filii Beniamin, ut sibi fuerat imperatum, et iuxta numerum suum rapuerunt sibi de his, quae ducebant choros, uxores singulas; abieruntque in possessionem suam aedificantes urbes et habitantes in eis. 
07O||21||24||71290	Filii quoque Israel reversi sunt inde illo tempore unusquisque ad tribum et familiam suam in possessionem suam.
07O||21||25||71300	In diebus illis non erat rex in Israel, sed unusquisque, quod sibi rectum videbatur, hoc faciebat.
08O||1||1||71310	In diebus, quando iudices praeerant, facta est fames in ter ra. Abiitque homo de Bethlehem Iudae, ut peregrinaretur in regione Moabitide cum uxore sua ac duobus liberis. 
08O||1||2||71320	Ipse vocabatur Elimelech et uxor eius Noemi et duo filii alter Mahalon et alter Chelion Ephrathaei de Bethlehem Iudae. Ingressique regionem Moabitidem morabantur ibi. 
08O||1||3||71330	Et mortuus est Elimelech maritus Noemi, remansitque ipsa cum filiis, 
08O||1||4||71340	qui acceperunt uxores Moabitidas, quarum una vocabatur Orpha, altera Ruth; manseruntque ibi decem fere annis. 
08O||1||5||71350	Et ambo mortui sunt, Mahalon videlicet et Chelion; remansitque mulier orbata duobus liberis ac marito.
08O||1||6||71360	Et surrexit, ut in patriam pergeret cum utraque nuru sua de regione Moabitide; audierat enim quod respexisset Dominus populum suum et dedisset eis escas. 
08O||1||7||71370	Egressa est itaque de loco peregrinationis suae cum utraque nuru et, iam in via posita revertendi in terram Iudae, 
08O||1||8||71380	dixit ad eas: “ Ite in domum matris vestrae; faciat Dominus vobiscum misericordiam, sicut fecistis cum mortuis et mecum: 
08O||1||9||71390	det vobis invenire requiem in domibus virorum, quos sortiturae estis ”. Et osculata est eas. Quae elevata voce flere coeperunt 
08O||1||10||71400	et dicere: “ Tecum pergemus ad populum tuum ”. 
08O||1||11||71410	Quibus illa respondit: “ Revertimini, filiae meae; cur venitis mecum? Num ultra habeo filios in utero meo, ut viros ex me sperare possitis? 
08O||1||12||71420	Revertimini, filiae meae, abite; iam enim senectute confecta sum nec apta vinculo coniugali; etiamsi possem hac nocte concipere et parere filios, 
08O||1||13||71430	numquid exspectare velitis et abstinere vos a matrimonio, donec crescant et annos impleant pubertatis? Nolite, quaeso, filiae meae; quia amaritudo est mihi magis quam vobis, et egressa est manus Domini contra me ”. 
08O||1||14||71440	Elevata igitur voce, rursum flere coeperunt. Orpha osculata socrum est ac reversa; Ruth autem adhaesit socrui suae.
08O||1||15||71450	Cui dixit Noemi: “ En reversa est cognata tua ad populum suum et ad deos suos; vade cum ea”. 
08O||1||16||71460	Quae respondit: “Noli instare mihi, ut relinquam te et abeam; quocumque perrexeris, pergam; ubi morata fueris, et ego pariter morabor: populus tuus populus meus et Deus tuus Deus meus. 
08O||1||17||71470	Quae te morientem terra susceperit, in ea moriar ibique locum accipiam sepulturae. Haec mihi faciat Dominus et haec addat, si non sola mors me et te separaverit ”. 
08O||1||18||71480	Videns ergo Noemi quod obstinato Ruth animo decrevisset secum pergere, adversari noluit nec ultra ad suos reditum persuadere.
08O||1||19||71490	Profectaeque sunt simul et venerunt in Bethlehem. Quibus urbem ingressis, tota urbs commota est super eas; dicebantque mulieres: “Haec est illa Noemi!”. 
08O||1||20||71500	Quibus ait: “Ne vocetis me Noemi (id est Pulchram), sed vocate me Mara (hoc est Amaram), quia valde me amaritudine replevit Omnipotens. 
08O||1||21||71510	Egressa sum plena, et vacuam reduxit me Dominus; cur igitur vocatis me Noemi, quam humiliavit Dominus, et afflixit Omnipotens? ”.
08O||1||22||71520	Venit ergo Noemi cum Ruth Moabitide nuru sua de terra peregrinationis suae ac reversa est in Bethlehem, quando hordea metere incipiebant.
08O||2||1||71530	Erat autem Noemi consangui neus viri sui homo potens et for tis nomine Booz. 
08O||2||2||71540	Dixitque Ruth Moabitis ad socrum suam: “ Si permittis, vadam in agrum et colligam spicas, quae fugerint manus metentium, ubicumque clementis in me patris familias repperero gratiam”. Cui illa respondit: “ Vade, filia mea ”.
08O||2||3||71550	Abiit itaque et colligebat spicas post terga metentium. Accidit autem ut ager ille haberet dominum nomine Booz, qui erat de cognatione Elimelech. 
08O||2||4||71560	Et ecce ipse veniebat de Bethlehem dixitque messoribus: “Dominus vobiscum”. Qui responderunt ei: “ Benedicat tibi Dominus ”. 
08O||2||5||71570	Dixitque Booz iuveni, qui messoribus praeerat: “ Cuius est haec puella? ”. 
08O||2||6||71580	Qui respondit: “ Haec est Moabitis, quae venit cum Noemi de regione Moabitide 
08O||2||7||71590	et rogavit, ut spicas colligeret remanentes sequens messorum vestigia; et de mane usque nunc stat in agro et nunc tantum ad momentum requievit ”.
08O||2||8||71600	Et ait Booz ad Ruth: “ Audi, filia: ne vadas ad colligendum in alterum agrum nec recedas ab hoc loco, sed iungere puellis meis. 
08O||2||9||71610	Vide et, ubi messuerint, sequere eas; mandavi enim pueris, ut nemo tibi molestus sit; sed, si sitieris, vade ad sarcinulas et bibe de aqua, quam pueri hauserint ”. 
08O||2||10||71620	Quae cadens in faciem suam et adorans super terram dixit ad eum: “ Unde mihi hoc, ut invenirem gratiam ante oculos tuos, et nosse me dignareris peregrinam mulierem? ”. 
08O||2||11||71630	Cui ille respondit: “ Nuntiata sunt mihi omnia, quae feceris socrui tuae post mortem viri tui et quod dereliqueris parentes tuos et terram, in qua nata es, et veneris ad populum, quem ante nesciebas. 
08O||2||12||71640	Reddat tibi Dominus pro opere tuo, et plenam mercedem recipias a Domino, Deo Israel, ad quem venisti et sub cuius confugisti alas ”. 
08O||2||13||71650	Quae ait: “ Inveniam gratiam ante oculos tuos, domine mi, qui consolatus es me et locutus es ad cor ancillae tuae, quae non sum similis unius puellarum tuarum ”.
08O||2||14||71660	Dixitque ad eam Booz hora vescendi: “Veni huc et comede panem et intinge buccellam tuam in aceto ”. Sedit itaque ad messorum latus, et porrexit ei polentam, comeditque et saturata est et tulit reliquias. 
08O||2||15||71670	Atque inde surrexit, ut spicas ex more colligeret. Praecepit autem Booz pueris suis dicens: “Etiam inter manipulos colligat, ne prohibeatis eam; 
08O||2||16||71680	quin et de fasciculis spicas proicite et remanere permittite, ut colligat, et colligentem nemo corripiat ”.
08O||2||17||71690	Collegit ergo in agro usque ad vesperam; et, quae collegerat virga excutiens, invenit hordei quasi ephi mensuram (id est tres modios). 
08O||2||18||71700	Quos portans reversa est in civitatem et ostendit socrui suae, quae collegerat; insuper protulit et dedit ei de reliquiis cibi sui, quo saturata fuerat.
08O||2||19||71710	Dixitque ei socrus: “ Ubi hodie collegisti et ubi fecisti opus? Sit benedictus, qui misertus est tui! ”. Indicavitque ei apud quem esset operata et dixit: “ Nomen viri est Booz ”. 
08O||2||20||71720	Cui respondit Noemi: “ Benedictus sit a Domino, quia non subtraxit gratiam suam nec vivis nec mortuis! ”. Rursumque ait: “ Propinquus noster est homo ex eis, qui pro nobis ius redemptionis habent ”. 
08O||2||21||71730	Et Ruth: “ Hoc quoque, inquit, praecepit mihi, ut tamdiu messoribus eius iungerer, donec omnes segetes meterentur ”. 
08O||2||22||71740	Cui dixit socrus: “ Melius est, filia mea, ut cum puellis eius exeas ad metendum, ne in alieno agro quispiam tibi molestus sit ”.
08O||2||23||71750	Iuncta est itaque puellis Booz usque ad finem messis hordei et tritici; et mansit cum socru sua.
08O||3||1||71760	Et dixit ad eam Noemi socrus sua: “ Filia mea, quaeram tibi requiem et providebo, ut bene sit tibi. 
08O||3||2||71770	Booz propinquus noster, cuius puellis in agro iuncta eras, ecce ipse hac nocte aream hordei ventilat. 
08O||3||3||71780	Lavare igitur, ungere et induere pallio tuo ac descende in aream; non te videat homo, donec esum potumque finierit. 
08O||3||4||71790	Quando autem ierit ad dormiendum, nota locum, in quo dormiat; veniesque et discooperies pallium, quo operitur a parte pedum, et ibi iacebis. Ipse autem dicet tibi quid agere debeas ”. 
08O||3||5||71800	Quae respondit: “ Quidquid praeceperis, faciam ”.
08O||3||6||71810	Descenditque in aream et fecit omnia, quae sibi imperaverat socrus.
08O||3||7||71820	Cumque comedisset Booz et bibisset et factus esset hilarior issetque ad dormiendum in extrema parte acervi manipulorum, venit abscondite et, discooperto a pedibus eius pallio, se proiecit. 
08O||3||8||71830	Et ecce, nocte iam media, expavit homo et erexit se viditque mulierem iacentem ad pedes suos. 
08O||3||9||71840	Et ait illi: “ Quae es? ”. Illaque respondit: “ Ego sum Ruth ancilla tua. Expande pallium tuum super famulam tuam, quia tibi est ius redemptionis ”. 
08O||3||10||71850	Et ille: “ Benedicta, inquit, es a Domino, filia; et priorem pietatem posteriore superasti, quia non es secuta iuvenes pauperes sive divites. 
08O||3||11||71860	Noli ergo metuere, sed, quidquid dixeris mihi, faciam tibi; scit enim omnis populus, qui habitat intra portas urbis meae, mulierem te esse fortem. 
08O||3||12||71870	Nec abnuo me propinquum, sed est alius me propinquior. 
08O||3||13||71880	Quiesce hac nocte et, facto mane, si te voluerit propinquitatis iure suscipere, bene, suscipiat; sin autem ille noluerit, vivit Dominus, ego te absque ulla dubitatione suscipiam! Dormi usque mane ”.
08O||3||14||71890	Dormivit itaque ad pedes eius usque ad noctis abscessum. Surrexitque, antequam homines se cognoscerent mutuo, et dixit Booz: “ Cave, ne quis noverit quod huc veneris ”. 
08O||3||15||71900	Et rursum: “ Expande, inquit, palliolum tuum, quo operiris, et tene utraque manu ”. Qua extendente et tenente, mensus est sex modios hordei et posuit super eam; quae portans ingressa est civitatem 
08O||3||16||71910	et venit ad socrum suam. Quae dixit ei: “ Quid egisti, filia? ”. Narravitque ei omnia, quae sibi fecisset homo, 
08O||3||17||71920	et ait: “ Ecce sex modios hordei dedit mihi et ait: “ Nolo vacuam te reverti ad socrum tuam ”. 
08O||3||18||71930	Dixitque Noemi: “ Exspecta, filia, donec videamus quem res exitum habeat; neque enim cessabit homo, nisi compleverit hodie, quod locutus est ”.
08O||4||1||71940	Ascendit ergo Booz ad portam et sedit ibi. Cumque vidisset propinquum praeterire, de quo locutus erat, dixit ad eum: “ Declina paulisper et sede hic ”, vocans eum nomine suo. Qui divertit et sedit. 
08O||4||2||71950	Tollens autem Booz decem viros de senioribus civitatis dixit ad eos: “ Sedete hic ”. 
08O||4||3||71960	Quibus sedentibus, locutus est ad propinquum: “ Partem agri fratris nostri Elimelech vendit Noemi, quae reversa est de regione Moabitide. 
08O||4||4||71970	Quod audire te volui et tibi dicere: Coram cunctis sedentibus et maioribus natu de populo meo, si vis possidere iure propinquitatis, eme et posside; sin autem tibi displicet, hoc ipsum indica mihi, ut sciam quid facere debeam. Nullus est enim propinquus, excepto te, qui prior es, et me, qui secundus sum ”. At ille respondit: “ Ego agrum emam ”. 
08O||4||5||71980	Cui dixit Booz: “ Quando emeris agrum de manu Noemi, Ruth quoque Moabitidem, quae uxor defuncti fuit, debes accipere, ut suscites nomen defuncti propinqui tui in hereditate sua ”. 
08O||4||6||71990	Qui respondit: “ Cedo iure propinquitatis; neque enim possessionem familiae meae delere debeo. Tu meo utere privilegio, quo me libenter carere profiteor ”.
08O||4||7||72000	Hic autem erat mos antiquitus in Israel pro redemptione et commutatione: ut esset firma concessio, solvebat homo calceamentum suum et dabat proximo suo. Hoc erat testimonium cessionis in Israel. 
08O||4||8||72010	Dixit ergo propinquus ad Booz: “ Eme tibi ”. Et solvit calceamentum suum de pede suo. 
08O||4||9||72020	Et Booz maioribus natu et universo populo: “ Testes, inquit, vos estis hodie quod acquisierim omnia, quae fuerunt Elimelech et Chelion et Mahalon, tradente Noemi, 
08O||4||10||72030	et etiam Ruth Moabitidem uxorem Mahalon in coniugium sumpserim, ut suscitem nomen defuncti in hereditate sua, ne vocabulum eius de fratribus suis et de porta loci sui deleatur. Vos, inquam, huius rei hodie testes estis ”. 
08O||4||11||72040	Respondit omnis populus, qui erat in porta, et maiores natu: “ Nos testes sumus; faciat Dominus hanc mulierem, quae ingreditur domum tuam, sicut Rachel et Liam, quae aedificaverunt ambae domum Israel. Fortiter age in Ephratha et fac tibi celebre nomen in Bethlehem!
08O||4||12||72050	Fiatque domus tua sicut domus Phares, quem Thamar peperit Iudae, de semine, quod dederit Dominus tibi ex hac puella! ”.
08O||4||13||72060	Tulit itaque Booz Ruth et accepit uxorem; ingressusque est ad eam, et dedit illi Dominus, ut conciperet et pareret filium. 
08O||4||14||72070	Dixeruntque mulieres ad Noemi: “ Benedictus Dominus, qui non est passus, ut deficeret tibi hodie, qui redimit familiam tuam, et vocetur nomen eius in Israel 
08O||4||15||72080	et consoletur animam tuam et enutriat senectutem; de nuru enim tua natus est, quae te diligit et multo tibi est melior quam septem filii ”. 
08O||4||16||72090	Susceptumque Noemi puerum posuit in sinu suo et gerulae officio fungebatur. 
08O||4||17||72100	Vicinae autem mulieres congratulantes ei et dicentes: “ Natus est filius Noemi! ”, vocaverunt nomen eius Obed. Hic est pater Isai patris David.
08O||4||18||72110	Hae sunt generationes Phares: Phares genuit Esrom, 
08O||4||19||72120	Esrom genuit Aram, Aram genuit Aminadab, 
08O||4||20||72130	Aminadab genuit Naasson, Naasson genuit Salmon, 
08O||4||21||72140	Salmon genuit Booz, Booz genuit Obed, 
08O||4||22||72150	Obed genuit Iesse, Iesse genuit David.
09O||1||1||72160	Fuit vir unus de Ramathaim Suphita de monte Ephraim, et nomen eius Elcana filius Ieroham filii Eliu filii Thohu filii Suph, Ephrathaeus. 
09O||1||2||72170	Et habuit duas uxores: nomen uni Anna et nomen secundae Phenenna. Fueruntque Phenennae filii, Annae autem non erant liberi.
09O||1||3||72180	Et ascendebat vir ille de civitate sua singulis annis, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini.
09O||1||4||72190	Venit ergo dies, et immolavit Elcana dabatque Phenennae uxori suae et cunctis filiis eius et filiabus partes; 
09O||1||5||72200	Annae autem dabat unam partem electam, quia Annam diligebat; Dominus autem concluserat vulvam eius. 
09O||1||6||72210	Affligebat quoque eam aemula eius et vehementer angebat, ut conturbaret eam, quod conclusisset Dominus vulvam eius. 
09O||1||7||72220	Sicque faciebat per singulos annos, cum, redeunte tempore, ascenderent templum Domini, et sic provocabat eam. Porro illa flebat et non capiebat cibum. 
09O||1||8||72230	Dixit ergo ei Elcana vir suus: “ Anna, cur fles et quare non comedis? Et quam ob rem affligitur cor tuum? Numquid non ego melior sum tibi quam decem filii? ”.
09O||1||9||72240	Surrexit autem Anna, postquam comederant et biberant in Silo, et Heli sacerdote sedente super sellam ante postes templi Domini. 
09O||1||10||72250	Cum esset Anna amaro animo, oravit Dominum flens largiter 
09O||1||11||72260	et votum vovit dicens: “ Domine exercituum, si respiciens videris afflictionem famulae tuae et recordatus mei fueris nec oblitus ancillae tuae dederisque servae tuae sexum virilem, dabo eum Domino omnes dies vitae eius, et novacula non ascendet super caput eius ”.
09O||1||12||72270	Factum est ergo, cum illa multiplicaret preces coram Domino, ut Heli observaret os eius. 
09O||1||13||72280	Porro Anna loquebatur in corde suo; tantumque labia illius movebantur, et vox penitus non audiebatur. Aestimavit igitur eam Heli temulentam 
09O||1||14||72290	dixitque ei: “ Usquequo ebria eris? Digere paulisper vinum, quo mades! ”. 
09O||1||15||72300	Respondens Anna: “ Nequaquam, inquit, domine mi; nam mulier infelix nimis ego sum: vinumque et omne, quod inebriare potest, non bibi, sed effudi animam meam in conspectu Domini. 
09O||1||16||72310	Ne reputes ancillam tuam quasi unam de filiabus Belial, quia ex multitudine doloris et maeroris mei locuta sum usque in praesens ”. 
09O||1||17||72320	Tunc Heli ait ei: “ Vade in pace, et Deus Israel det tibi petitionem, quam rogasti eum ”. 
09O||1||18||72330	Et illa dixit: “ Utinam inveniat ancilla tua gratiam in oculis tuis ”. Et abiit mulier in viam suam et comedit; vultusque illius non fuerunt amplius sicut prius. 
09O||1||19||72340	Et surrexerunt mane et adoraverunt coram Domino. Reversique sunt et venerunt in domum suam in Rama. Cognovit autem Elcana Annam uxorem suam, et recordatus est eius Dominus. 
09O||1||20||72350	Et factum est post circulum dierum concepit Anna et peperit filium vocavitque nomen eius Samuel, eo quod a Domino postulasset eum.
09O||1||21||72360	Ascendit autem vir Elcana et omnis domus eius, ut immolaret Domino hostiam annuam et votum suum. 
09O||1||22||72370	Et Anna non ascendit; dixit enim viro suo: “ Non vadam, donec ablactetur infans, et ducam eum, et appareat ante conspectum Domini et maneat ibi iugiter ”. 
09O||1||23||72380	Et ait ei Elcana vir suus: “ Fac, quod bonum tibi videtur, et mane, donec ablactes eum; precorque, ut impleat Dominus verbum suum ”. Mansit ergo mulier et lactavit filium suum, donec amoveret eum a lacte.
09O||1||24||72390	Et adduxit eum secum, postquam ablactaverat, cum vitulo trium annorum et tribus modiis farinae et utre vini; et adduxit eum ad domum Domini in Silo. Puer autem erat adhuc infantulus. 
09O||1||25||72400	Et immolaverunt vitulum et obtulerunt puerum Heli, 
09O||1||26||72410	et ait Anna: “ Obsecro, mi domine; vivit anima tua, domine, ego sum illa mulier, quae steti coram te hic orans Dominum. 
09O||1||27||72420	Pro puero isto oravi, et dedit mihi Dominus petitionem meam, quam postulavi eum. 
09O||1||28||72430	Idcirco et ego commodavi eum Domino; cunctis diebus, quibus vivet, postulatus erit pro Domino ”. Et adoraverunt ibi Dominum.
09O||2||1||72440	Et oravit Anna et ait: “ Exsultavit cor meum in Do mino, exaltatum est cornu meum in Deo meo; dilatatum est os meum super inimicos meos, quoniam laetata sum in salutari tuo.
09O||2||2||72450	Non est sanctus ut est Dominus; neque enim est alius extra te, et non est fortis sicut Deus noster.
09O||2||3||72460	Nolite multiplicare loqui sublimia gloriantes. Recedant superba de ore vestro, quia Deus scientiarum Dominus est, et ab eo ponderantur actiones.
09O||2||4||72470	Arcus fortium confractus est, et infirmi accincti sunt robore.
09O||2||5||72480	Saturati prius pro pane se locaverunt, et famelici non eguerunt amplius. Sterilis peperit plurimos, et, quae multos habebat filios, emarcuit.
09O||2||6||72490	Dominus mortificat et vivificat, deducit ad infernum et reducit.
09O||2||7||72500	Dominus pauperem facit et ditat, humiliat et sublevat;
09O||2||8||72510	suscitat de pulvere egenum et de stercore elevat pauperem, ut sedeat cum principibus et solium gloriae teneat. Domini enim sunt cardines terrae, et posuit super eos orbem.
09O||2||9||72520	Pedes sanctorum suorum servabit, et impii in tenebris conticescent, quia non in fortitudine sua roborabitur vir.
09O||2||10||72530	Dominus conteret adversarios suos; super ipsos in caelis tonabit. Dominus iudicabit fines terrae et dabit imperium regi suo et sublimabit cornu christi sui ”.
09O||2||11||72540	Et abiit Elcana in Rama in domum suam. Puer autem erat minister in conspectu Domini ante faciem Heli sacerdotis.
09O||2||12||72550	Porro filii Heli filii Belial nescientes Dominum 
09O||2||13||72560	neque officium sacerdotum ad populum, sed, quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua 
09O||2||14||72570	et mittebat eam in lebetem vel in caldariam aut in ollam sive in cacabum et omne, quod levabat fuscinula, tollebat sacerdos sibi. Sic faciebant universo Israeli venienti in Silo. 
09O||2||15||72580	Etiam, antequam adolerent adipem, veniebat puer sacerdotis et dicebat immolanti: “ Da mihi carnem, ut coquam sacerdoti; non enim accipiet a te carnem coctam sed crudam ”. 
09O||2||16||72590	Dicebatque illi immolans: “ Incendatur primum iuxta morem hodie adeps, et tolle tibi, quantumcumque desiderat anima tua ”. Qui respondens aiebat ei: “ Nequaquam; nunc enim dabis, alioquin tollam vi ”. 
09O||2||17||72600	Erat ergo peccatum puerorum grande nimis coram Domino, quia detrahebant sacrificio Domini.
09O||2||18||72610	Samuel autem ministrabat ante faciem Domini, puer accinctus ephod lineo. 
09O||2||19||72620	Et tunicam parvam faciebat ei mater sua, quam afferebat ei singulis annis ascendens cum viro suo, ut immolaret hostiam annuam. 
09O||2||20||72630	Et benedicebat Heli Elcanae et uxori eius dicebatque: “ Reddat tibi Dominus semen de muliere hac pro petitione, quae postulata est pro Domino ”. Et abierunt in locum suum. 
09O||2||21||72640	Visitavit ergo Dominus Annam, et concepit et peperit tres filios et duas filias. Et crevit puer Samuel apud Dominum.
09O||2||22||72650	Heli autem erat senex valde et audivit omnia, quae faciebant filii sui universo Israeli et quomodo dormiebant cum mulieribus, quae ministrabant ad ostium tabernaculi, 
09O||2||23||72660	et dixit eis: “ Quare facitis res huiuscemodi, quas ego audio, res pessimas, ab omni populo? 
09O||2||24||72670	Nolite, filii mei; non enim est bona fama, quam ego audio, ut transgredi faciatis populum Domini.
09O||2||25||72680	Si peccaverit vir in virum, arbiter ei potest esse Deus; si autem in Dominum peccaverit vir, quis intercedet pro eo? ”. Et non audierunt vocem patris sui, quia voluit Dominus occidere eos.
09O||2||26||72690	Puer autem Samuel proficiebat atque crescebat et placebat tam Domino quam hominibus.
09O||2||27||72700	Venit autem vir Dei ad Heli et ait ad eum: “ Haec dicit Dominus: Numquid non aperte revelatus sum domui patris tui, cum esset in Aegypto in domo pharaonis? 
09O||2||28||72710	Et elegi eum ex omnibus tribubus Israel mihi in sacerdotem, ut ascenderet ad altare meum et adoleret mihi incensum et portaret ephod coram me; et dedi domui patris tui omnia de sacrificiis filiorum Israel. 
09O||2||29||72720	Quare calce abicitis victimam meam et munera mea, quae praecepi, ut offerrentur in templo, et magis honorasti filios tuos quam me, ut impinguaremini primitiis omnis sacrificii Israel populi mei?
09O||2||30||72730	Propterea ait Dominus, Deus Israel: Loquens locutus sum, ut domus tua et domus patris tui ministraret in conspectu meo usque in sempiternum. Nunc autem, dicit Dominus, absit hoc a me. Sed quicumque glorificaverit me, glorificabo eum; qui autem contemnunt me, erunt ignobiles. 
09O||2||31||72740	Ecce dies veniunt, et praecidam brachium tuum et brachium domus patris tui, ut non sit senex in domo tua. 
09O||2||32||72750	Et videbis aemulum tuum in templo in universis prosperis Israel; et non erit senex in domo tua omnibus diebus. 
09O||2||33||72760	Verumtamen non auferam penitus virum ex te ab altari meo; sed ut deficiant oculi tui, et tabescat anima tua, et pars magna domus tuae morietur, cum ad virilem aetatem venerit. 
09O||2||34||72770	Hoc autem erit tibi signum, quod venturum est duobus filiis tuis Ophni et Phinees: in die uno morientur ambo.
09O||2||35||72780	Et suscitabo mihi sacerdotem fidelem, qui iuxta cor meum et animam meam faciat; et aedificabo ei domum fidelem, et ambulabit coram christo meo cunctis diebus. 
09O||2||36||72790	Futurum est autem ut quicumque remanserit in domo tua, veniat, ut procidat ante illum pro nummo argenteo et torta panis dicatque: “Dimitte me, obsecro, ad unam partem sacerdotalem, ut comedam buccellam panis” ”.
09O||3||1||72800	Puer autem Samuel ministrabat Domino coram Heli. Et sermo Domini erat pretiosus in diebus illis: non erat visio frequens. 
09O||3||2||72810	Factum est ergo in die quadam, Heli iacebat in loco suo, et oculi eius caligaverant, nec poterat videre. 
09O||3||3||72820	Lucerna Dei nondum exstincta erat, et Samuel dormiebat in templo Domini, ubi erat arca Dei. 
09O||3||4||72830	Et vocavit Dominus Samuel, qui respondens ait: “ Ecce ego ”. 
09O||3||5||72840	Et cucurrit ad Heli et dixit: “ Ecce ego; vocasti enim me ”. Qui dixit: “ Non vocavi. Revertere; dormi! ”. Et abiit et dormivit.
09O||3||6||72850	Et Dominus rursum vocavit Samuel. Consurgensque Samuel abiit ad Heli et dixit: “ Ecce ego, quia vocasti me ”. Qui respondit: “ Non vocavi te, fili mi. Revertere et dormi! ”. 
09O||3||7||72860	Porro Samuel necdum sciebat Dominum, neque revelatus fuerat ei sermo Domini.
09O||3||8||72870	Et Dominus rursum vocavit Samuel tertio, qui consurgens abiit ad Heli 
09O||3||9||72880	et ait: “ Ecce ego, quia vocasti me ”. Intellexit igitur Heli quia Dominus vocaret puerum, et ait ad Samuel: “ Vade et dormi; et, si deinceps vocaverit te, dices: “ Loquere, Domine, quia audit servus tuus” ”. Abiit ergo Samuel et dormivit in loco suo.
09O||3||10||72890	Et venit Dominus et stetit et vocavit, sicut vocaverat prius: “ Samuel, Samuel ”. Et ait Samuel: “ Loquere, quia audit servus tuus ”. 
09O||3||11||72900	Et dixit Dominus ad Samuel: “ Ecce ego facio verbum in Israel, quod quicumque audierit, tinnient ambae aures eius. 
09O||3||12||72910	In die illo suscitabo adversum Heli omnia, quae locutus sum super domum eius: incipiam et complebo. 
09O||3||13||72920	Praedixi enim ei quod iudicaturus essem domum eius in aeternum propter iniquitatem, eo quod noverat filios suos contemnere Deum et non corripuit eos. 
09O||3||14||72930	Idcirco iuravi domui Heli quod non expietur iniquitas domus eius victimis et muneribus usque in aeternum ”.
09O||3||15||72940	Dormivit autem Samuel usque mane aperuitque ostia domus Domini. Et Samuel timebat indicare visionem Heli. 
09O||3||16||72950	Vocavit ergo Heli Samuelem et dixit: “ Samuel, fili mi ”. Qui respondens ait: “ Praesto sum ”. 
09O||3||17||72960	Et interrogavit eum: “ Quis est sermo, quem locutus est ad te? Oro te, ne celaveris me. Haec faciat tibi Deus et haec addat, si absconderis a me sermonem ex omnibus verbis, quae dicta sunt tibi ”. 
09O||3||18||72970	Indicavit itaque ei Samuel universos sermones et non abscondit ab eo. Et ille respondit: “ Dominus est! Quod bonum est in oculis suis, faciat ”.
09O||3||19||72980	Crevit autem Samuel, et Dominus erat cum eo, et non cecidit ex omnibus verbis eius in terram. 
09O||3||20||72990	Et cognovit universus Israel a Dan usque Bersabee quod constitutus esset Samuel propheta Domini. 
09O||3||21||73000	Et addidit Dominus ut appareret in Silo, quoniam revelatus fuerat Dominus Samueli in Silo iuxta verbum Domini. Et evenit sermo Samuelis universo Israeli.
09O||4||1||73010	Et factum est in diebus illis, convenerunt Philisthim in pu gnam; et egressus est Israel obviam Philisthim in proelium et castrametatus est iuxta Abenezer. Porro Philisthim venerunt in Aphec 
09O||4||2||73020	et instruxerunt aciem contra Israel. Crescente autem certamine, terga vertit Israel Philisthaeis; et caesi sunt in illo certamine passim per agros quasi quattuor milia virorum.
09O||4||3||73030	Et reversus est populus ad castra, dixeruntque maiores natu de Israel: “ Quare percussit nos Dominus hodie coram Philisthim? Afferamus ad nos de Silo arcam foederis Domini, et veniat in medium nostri, ut salvet nos de manu inimicorum nostrorum ”. 
09O||4||4||73040	Misit ergo populus in Silo, et tulerunt inde arcam foederis Domini exercituum sedentis super cherubim; erantque duo filii Heli cum arca foederis Dei, Ophni et Phinees.
09O||4||5||73050	Cumque venisset arca foederis Domini in castra, vociferatus est omnis Israel clamore grandi, et personuit terra. 
09O||4||6||73060	Et audierunt Philisthim vocem clamoris dixeruntque: “ Quaenam est haec vox clamoris magni in castris Hebraeorum? ”. Et cognoverunt quod arca Domini venisset in castra. 
09O||4||7||73070	Timueruntque Philisthim dicentes: “ Venit Deus in castra! ”. Et ingemuerunt dicentes: 
09O||4||8||73080	“ Vae nobis! Non enim fuit tanta exsultatio heri et nudiustertius. Vae nobis! Quis nos servabit de manu deorum sublimium istorum? Hi sunt dii, qui percusserunt Aegyptum omni plaga in deserto. 
09O||4||9||73090	Confortamini et estote viri, Philisthim, ne serviatis Hebraeis, sicut illi servierunt vobis. Estote viri et bellate! ”.
09O||4||10||73100	Pugnaverunt ergo Philisthim, et caesus est Israel, et fugit unusquisque in tabernaculum suum; et facta est plaga magna nimis, et ceciderunt de Israel triginta milia peditum. 
09O||4||11||73110	Et arca Dei capta est; duoque filii Heli mortui sunt, Ophni et Phinees.
09O||4||12||73120	Currens autem vir de Beniamin ex acie venit in Silo in die illo scissa veste et conspersus pulvere caput. 
09O||4||13||73130	Cumque ille venisset, Heli sedebat super sellam iuxta portam aspectans viam; erat enim cor eius pavens pro arca Dei. Vir autem ille, postquam ingressus est, nuntiavit urbi; et ululavit omnis civitas. 
09O||4||14||73140	Et audivit Heli sonitum clamoris dixitque: “ Quis est hic sonitus tumultus huius? ”. At ille festinavit et venit et nuntiavit Heli. 
09O||4||15||73150	Heli autem erat nonaginta et octo annorum, et oculi eius caligaverant, et videre non poterat. 
09O||4||16||73160	Et dixit ad Heli: “ Ego sum qui veni de proelio et ego qui de acie fugi hodie ”. Cui ille ait: “ Quid actum est, fili mi? ”. 
09O||4||17||73170	Respondens autem, qui nuntiabat: “ Fugit, inquit, Israel coram Philisthim, et ruina magna facta est in populo; insuper et duo filii tui mortui sunt, Ophni et Phinees, et arca Dei capta est ”.
09O||4||18||73180	Cumque ille nominasset arcam Dei, cecidit de sella retrorsum iuxta ostium et, fractis cervicibus, mortuus est; senex enim erat vir et gravis. Et ipse iudicavit Israel quadraginta annis.
09O||4||19||73190	Nurus autem eius, uxor Phinees, praegnans erat vicinaque partui. Et, audito nuntio quod capta esset arca Dei et mortuus socer suus et vir suus, incurvavit se et peperit; irruerant enim in eam dolores subiti. 
09O||4||20||73200	In ipso autem momento mortis eius dixerunt ei, quae stabant circa eam: “ Ne timeas, quia filium peperisti ”. Quae non respondit eis neque animadvertit. 
09O||4||21||73210	Et vocavit puerum Ichabod dicens: “ Translata est gloria de Israel! ”, quia capta est arca Dei et pro socero suo et pro viro suo. 
09O||4||22||73220	Et ait: “ Translata est gloria ab Israel, eo quod capta est arca Dei! ”.
09O||5||1||73230	Philisthim autem tulerunt arcam Dei et asportaverunt eam a Abenezer in Azotum. 
09O||5||2||73240	Tulerunt Philisthim arcam Dei et intulerunt eam in templum Dagon et statuerunt eam iuxta Dagon. 
09O||5||3||73250	Cumque surrexissent Azotii altera die, ecce Dagon iacebat pronus in terram ante arcam Domini; et tulerunt Dagon et restituerunt eum in loco suo. 
09O||5||4||73260	Rursumque mane die altera consurgentes invenerunt Dagon iacentem super faciem suam in terram coram arca Domini; caput autem Dagon et duae palmae manuum eius abscisae erant super limen: 
09O||5||5||73270	porro Dagon truncus solus remanserat in loco suo. Propter hanc causam non calcant sacerdotes Dagon et omnes, qui ingrediuntur templum eius, super limen Dagon in Azoto usque in hodiernum diem.
09O||5||6||73280	Aggravata est autem manus Domini super Azotios, et demolitus est eos et percussit eos tumoribus, Azotum et fines eius. 
09O||5||7||73290	Videntes autem viri Azotii huiuscemodi plagam dixerunt: “ Non maneat arca Dei Israel apud nos, quoniam dura est manus eius super nos et super Dagon deum nostrum ”. 
09O||5||8||73300	Et mittentes congregaverunt omnes principes Philisthinorum ad se et dixerunt: “ Quid faciemus de arca Dei Israel? ”. Responderuntque: “ In Geth circumducatur arca Dei Israel ”. Et circumduxerunt arcam Dei Israel. 
09O||5||9||73310	Postquam autem circumduxerunt eam, facta est manus Domini super civitatem, pavor magnus nimis; et percussit viros urbis a parvo usque ad maiorem, et eruperunt eis tumores. 
09O||5||10||73320	Miserunt ergo arcam Dei in Accaron. Cumque venisset arca Dei in Accaron, exclamaverunt Accaronitae dicentes: “ Adduxerunt ad nos arcam Dei Israel, ut interficiat nos et populum nostrum! ”. 
09O||5||11||73330	Miserunt itaque et congregaverunt omnes principes Philisthinorum et dixerunt: “ Dimittite arcam Dei Israel, et revertatur in locum suum et non interficiat nos cum populo nostro ”. 
09O||5||12||73340	Fiebat enim pavor mortis in tota civitate, et gravissima valde manus Dei. Viri quoque, qui mortui non fuerant, percutiebantur tumoribus, et ascendebat ululatus civitatis in caelum.
09O||6||1||73350	Fuit ergo arca Domini in regio ne Philisthinorum septem mensi bus; 
09O||6||2||73360	et vocaverunt Philisthim sacerdotes et divinos dicentes: “ Quid faciemus de arca Domini? Indicate nobis quomodo remittemus eam in locum suum ”. Qui dixerunt: 
09O||6||3||73370	“ Si remittitis arcam Dei Israel, nolite dimittere eam vacuam, sed, quod debetis, reddite ei pro peccato, et tunc curabimini; scietis quare non recedat manus eius a vobis ”. 
09O||6||4||73380	Qui dixerunt: “ Quid est quod pro delicto reddere debeamus ei? ”. Responderuntque illi: 
09O||6||5||73390	“ Iuxta numerum principum Philisthinorum quinque tumores aureos facietis et quinque mures aureos, quia plaga una fuit omnibus vobis et principibus vestris. Facietisque similitudines tumorum vestrorum et similitudines murium, qui demoliti sunt terram, et dabitis Deo Israel gloriam, si forte relevet manum suam a vobis et a diis vestris et a terra vestra. 
09O||6||6||73400	Quare gravatis corda vestra, sicut aggravavit Aegyptus et pharao cor suum? Nonne, postquam percussit eos, tunc dimiserunt eos, et abierunt? 
09O||6||7||73410	Nunc ergo arripite et facite plaustrum novum unum et duas vaccas fetas, quibus non est impositum iugum, iungite in plaustro; et recludite vitulos earum domi. 
09O||6||8||73420	Tolletisque arcam Domini et ponetis in plaustro; et similitudines aureas, quas exsolvistis ei pro delicto, ponetis in capsella ad latus eius et dimittite eam, ut vadat, 
09O||6||9||73430	et aspicietis. Et siquidem per viam finium suorum ascenderit contra Bethsames, ipse fecit nobis hoc malum grande; sin autem minime, sciemus quia nequaquam manus eius tetigit nos, sed casu accidit ”.
09O||6||10||73440	Fecerunt ergo illi hoc modo et tollentes duas vaccas, quae lactabant vitulos, iunxerunt ad plaustrum vitulosque earum concluserunt domi; 
09O||6||11||73450	et posuerunt arcam Dei super plaustrum et capsellam, quae habebat mures aureos et similitudines tumorum.
09O||6||12||73460	Ibant autem in directum vaccae per viam, quae ducit Bethsames, et itinere uno gradiebantur pergentes et mugientes et non declinabant neque ad dextram neque ad sinistram. Sed et principes Philisthim sequebantur usque ad terminos Bethsames. 
09O||6||13||73470	Porro Bethsamitae metebant triticum in valle; et elevantes oculos viderunt arcam et gavisi sunt, cum vidissent.
09O||6||14||73480	Et plaustrum venit in agrum Iosue Bethsamitae et stetit ibi. Erat autem ibi lapis magnus; et conciderunt ligna plaustri vaccasque imposuerunt super ea holocaustum Domino. 
09O||6||15||73490	Levitae autem deposuerunt arcam Dei et capsellam, quae erat iuxta eam, in qua erant similitudines aureae; et posuerunt super lapidem grandem. Viri autem Bethsamitae obtulerunt holocausta et immolaverunt victimas in die illa Domino. 
09O||6||16||73500	Et quinque principes Philisthinorum viderunt et reversi sunt in Accaron in die illa.
09O||6||17||73510	Hi sunt autem tumores aurei, quos reddiderunt Philisthim pro delicto Domino: Azotus unum, Gaza unum, Ascalon unum, Geth unum, Accaron unum; 
09O||6||18||73520	et mures aureos secundum numerum urbium Philisthim quinque principum, ab urbe murata usque ad villam, quae erat absque muro; et lapis ille magnus, super quem posuerunt arcam Domini, testis est usque in hunc diem in agro Iosue Bethsamitis.
09O||6||19||73530	Filii autem Iechoniae non sunt gavisi super viros Bethsamites quia viderant arcam Domini; et percussit Dominus de populo septuaginta viros. Luxitque populus eo quod Dominus percussisset plebem plaga magna; 
09O||6||20||73540	et dixerunt viri Bethsamitae: “ Quis poterit stare in conspectu Domini, Dei sancti huius? Et ad quem ascendet a nobis? ”. 
09O||6||21||73550	Miseruntque nuntios ad habitatores Cariathiarim dicentes: “ Reduxerunt Philisthim arcam Domini. Descendite et ducite eam sursum ad vos ”.
09O||7||1||73560	Venerunt ergo viri Cariathiarim et duxerunt arcam Domini sursum et intulerunt eam in domum Abinadab in colle; Eleazarum autem filium eius sanctificaverunt, ut custodiret arcam Domini.
09O||7||2||73570	Et factum est, ex qua die mansit arca Domini in Cariathiarim, multiplicati sunt dies; erat quippe iam annus vicesimus, et ingemuit omnis domus Israel post Dominum. 
09O||7||3||73580	Ait autem Samuel ad universam domum Israel dicens: “ Si in toto corde vestro revertimini ad Dominum, auferte deos alienos de medio vestri et Astharoth et praeparate corda vestra Domino et servite ei soli, et eruet vos de manu Philisthim ”. 
09O||7||4||73590	Abstulerunt ergo filii Israel Baalim et Astharoth et servierunt Domino soli.
09O||7||5||73600	Dixit autem Samuel: “ Congregate universum Israel in Maspha, ut orem pro vobis Dominum ”. 
09O||7||6||73610	Et convenerunt in Maspha hauseruntque aquam et effuderunt in conspectu Domini et ieiunaverunt in die illa et dixerunt ibi: “ Peccavimus Domino ”. Iudicavitque Samuel filios Israel in Maspha.
09O||7||7||73620	Et audierunt Philisthim quod congregati essent filii Israel in Maspha, et ascenderunt principes Philisthinorum ad Israel. Quod cum audissent filii Israel, timuerunt a facie Philisthinorum 
09O||7||8||73630	dixeruntque ad Samuel: “ Ne cesses pro nobis clamare ad Dominum Deum nostrum, ut salvet nos de manu Philisthinorum ”. 
09O||7||9||73640	Tulit ergo Samuel agnum lactantem unum et obtulit illum holocaustum integrum Domino; et clamavit Samuel ad Dominum pro Israel, et exaudivit eum Dominus. 
09O||7||10||73650	Factum est autem cum Samuel offerret holocaustum, Philisthim iniere proelium contra Israel. Intonuit autem Dominus fragore magno in die illa super Philisthim et exterruit eos, et caesi sunt a facie Israel. 
09O||7||11||73660	Egressique viri Israel de Maspha persecuti sunt Philisthaeos et percusserunt eos usque ad locum, qui erat subter Bethchar. 
09O||7||12||73670	Tulit autem Samuel lapidem unum et posuit eum inter Maspha et inter Sen et vocavit nomen loci illius Abenezer (id est Lapis adiutorii) dixitque: “ Hucusque auxiliatus est nobis Dominus ”.
09O||7||13||73680	Et humiliati sunt Philisthim nec apposuerunt ultra ut venirent in terminos Israel. Facta est itaque manus Domini super Philisthaeos cunctis diebus Samuel. 
09O||7||14||73690	Et redditae sunt urbes, quas tulerant Philisthim ab Israel, Israeli ab Accaron usque Geth; et terminos earum liberavit Israel de manu Philisthinorum. Eratque pax inter Israel et Amorraeum.
09O||7||15||73700	Iudicabat quoque Samuel Israel cunctis diebus vitae suae 
09O||7||16||73710	et ibat per singulos annos circumiens Bethel et Galgala et Maspha et iudicabat Israelem in supradictis locis. Revertebaturque in Rama; ibi enim erat domus eius, et ibi iudicabat Israelem. Aedificavit etiam ibi altare Domino.
09O||8||1||73720	Factum est autem cum senuis set, Samuel posuit filios suos iu dices Israel. 
09O||8||2||73730	Fuitque nomen filii eius primogeniti Ioel et nomen secundi Abia; iudicabant in Bersabee. 
09O||8||3||73740	Et non ambulaverunt filii illius in viis eius, sed declinaverunt post avaritiam acceperuntque munera et perverterunt iudicium.
09O||8||4||73750	Congregati ergo universi maiores natu Israel venerunt ad Samuel in Rama 
09O||8||5||73760	dixeruntque ei: “ Ecce tu senuisti, et filii tui non ambulant in viis tuis; nunc ergo constitue nobis regem, ut iudicet nos, sicut universae habent nationes ”. 
09O||8||6||73770	Displicuitque sermo in oculis Samuelis, eo quod dixissent: “ Da nobis regem, ut iudicet nos ”. Et oravit Samuel ad Dominum. 
09O||8||7||73780	Dixit autem Dominus ad Samuel: “ Audi vocem populi in omnibus, quae loquuntur tibi; non enim te abiecerunt, sed me abiecerunt, ne regnem super eos. 
09O||8||8||73790	Iuxta omnia opera sua, quae fecerunt a die, qua eduxi eos de Aegypto, usque ad diem hanc, sicut dereliquerunt me et servierunt diis alienis, sic faciunt etiam tibi. 
09O||8||9||73800	Nunc ergo audi vocem eorum; verumtamen contestare eos et praedic eis ius regis, qui regnaturus est super eos ”.
09O||8||10||73810	Dixit itaque Samuel omnia verba Domini ad populum, qui petierat a se regem, 
09O||8||11||73820	et ait: “ Hoc erit ius regis, qui imperaturus est vobis: Filios vestros tollet et ponet in curribus suis facietque sibi equites, et current ante quadrigas eius; 
09O||8||12||73830	et constituet sibi tribunos et centuriones et aratores agrorum suorum et messores segetum et fabros armorum et curruum suorum. 
09O||8||13||73840	Filias quoque vestras faciet sibi unguentarias et focarias et panificas. 
09O||8||14||73850	Agros quoque vestros et vineas et oliveta optima tollet et dabit servis suis. 
09O||8||15||73860	Sed et segetes vestras et vinearum reditus addecimabit, ut det eunuchis et famulis suis. 
09O||8||16||73870	Servos etiam vestros et ancillas et boves vestros optimos et asinos auferet et ponet in opere suo. 
09O||8||17||73880	Greges vestros addecimabit, vosque eritis ei servi. 
09O||8||18||73890	Et clamabitis in die illa a facie regis vestri, quem elegistis vobis, et non exaudiet vos Dominus in die illa ”.
09O||8||19||73900	Noluit autem populus audire vocem Samuel, sed dixerunt: “ Nequaquam: rex enim erit super nos, 
09O||8||20||73910	et erimus nos quoque sicut omnes gentes; et iudicabit nos rex noster et egredietur ante nos et pugnabit bella nostra pro nobis ”. 
09O||8||21||73920	Et audivit Samuel omnia verba populi et locutus est ea in auribus Domini. 
09O||8||22||73930	Dixit autem Dominus ad Samuel: “ Audi vocem eorum et constitue super eos regem ”. Et ait Samuel ad viros Israel: “ Vadat unusquisque in civitatem suam ”.
09O||9||1||73940	Et erat vir de Beniamin nomine Cis filius Abiel filii Seror filii Be chorath filii Aphia, Beniaminita vir potens. 
09O||9||2||73950	Et erat ei filius vocabulo Saul electus et bonus, et non erat vir de filiis Israel melior illo; ab umero et sursum eminebat super omnem populum.
09O||9||3||73960	Perierant autem asinae Cis patris Saul, et dixit Cis ad Saul filium suum: “ Tolle tecum unum de pueris et consurgens vade et quaere asinas ”. Qui cum transissent per montem Ephraim 
09O||9||4||73970	et per terram Salisa et non invenissent, transierunt etiam per terram Salim, et non erant, sed et per terram Iemini et minime reppererunt. 
09O||9||5||73980	Cum autem venissent in terram Suph, dixit Saul ad puerum suum, qui erat cum eo: “ Veni, et revertamur, ne forte dimiserit pater meus asinas et sollicitus sit pro nobis ”. 
09O||9||6||73990	Qui ait ei: “ Ecce est vir Dei in civitate hac, vir nobilis. Omne quod loquitur, absque ambiguitate venit. Nunc ergo eamus illuc, si forte indicet nobis de via nostra, propter quam venimus ”. 
09O||9||7||74000	Dixitque Saul ad puerum suum: “ Ecce ibimus; quid feremus ad virum? Panis defecit in sitarciis nostris, et sportulam non habemus, ut demus homini Dei. Quid habemus? ”. 
09O||9||8||74010	Rursum puer respondit Sauli et ait: “ Ecce inventa est in manu mea quarta pars sicli argenti; demus homini Dei, ut indicet nobis viam nostram ”. — 
09O||9||9||74020	Olim in Israel sic loquebatur unusquisque vadens consulere Deum: “ Venite, et eamus ad videntem ”; qui enim propheta dicitur hodie, vocabatur olim videns. — 
09O||9||10||74030	Et dixit Saul ad puerum suum: “ Optimus sermo tuus; veni, eamus ”. Et ierunt in civitatem, in qua erat vir Dei.
09O||9||11||74040	Cumque ascenderent clivum civitatis, invenerunt puellas egredientes ad hauriendam aquam et dixerunt eis: “ Num hic est videns? ”. 
09O||9||12||74050	Quae respondentes dixerunt illis: “ Hic est: ecce ante te, festina nunc; hodie enim venit in civitatem, quia sacrificium est hodie populo in excelso. 
09O||9||13||74060	Ingredientes urbem statim invenietis eum, antequam ascendat excelsum ad vescendum; neque enim comesurus est populus, donec ille veniat, quia ipse benedicit hostiae, et deinceps comedunt, qui vocati sunt. Nunc ergo conscendite, quia statim reperietis eum ”.
09O||9||14||74070	Et ascenderunt in civitatem. Cumque illi intrarent in urbem, apparuit Samuel egrediens obviam eis, ut ascenderet in excelsum.
09O||9||15||74080	Dominus autem revelaverat Samuel, ante unam diem quam veniret Saul, dicens: 
09O||9||16||74090	“ Hac ipsa, quae nunc est hora, cras mittam ad te virum de terra Beniamin, et unges eum ducem super populum meum Israel, et salvabit populum meum de manu Philisthinorum, quia respexi populum meum; venit enim clamor eorum ad me ”. 
09O||9||17||74100	Cumque aspexisset Samuel Saulem, Dominus ait ei: “ Ecce vir, quem dixeram tibi; iste dominabitur populo meo ”.
09O||9||18||74110	Accessit autem Saul ad Samuelem in medio portae et ait: “ Indica, oro, mihi: Ubi est domus videntis? ”. 
09O||9||19||74120	Et respondit Samuel Sauli dicens: “ Ego sum videns. Ascende ante me in excelsum, ut comedatis mecum hodie. Et dimittam te mane et omnia, quae sunt in corde tuo, indicabo tibi; 
09O||9||20||74130	et de asinis, quas perdidisti nudiustertius, ne sollicitus sis, quia inventae sunt. Et cuius erunt optima quaeque Israel? Nonne tibi et omni domui patris tui? ”. 
09O||9||21||74140	Respondens autem Saul ait: “Numquid non Beniaminita ego sum de minima tribu Israel, et cognatio mea novissima inter omnes familias de tribu Beniamin? Quare ergo locutus es mihi sermonem istum? ”.
09O||9||22||74150	Assumens itaque Samuel Saulem et puerum eius introduxit eos in triclinium et dedit eis locum in capite eorum, qui fuerant invitati: erant enim quasi triginta viri. 
09O||9||23||74160	Dixitque Samuel coco: “ Da partem, quam dedi tibi et praecepi, ut reponeres seorsum apud te ”. 
09O||9||24||74170	Levavit autem cocus armum et caudam et posuit ante Saul. Dixitque Samuel: “ Ecce quod remansit; pone ante te et comede, quia de industria servatum est tibi, quando populum vocavi ”. Et comedit Saul cum Samuel in die illa.
09O||9||25||74180	Et descenderunt de excelso in oppidum. Et straverunt pro Saul in solario, et dormivit.
09O||9||26||74190	Cumque mane surrexissent, et iam elucesceret, vocavit Samuel Saul in solario dicens: “ Surge, ut dimittam te ”. Et surrexit Saul. Egressique sunt ambo, ipse videlicet et Samuel. 
09O||9||27||74200	Cumque descenderent in extrema parte civitatis, Samuel dixit ad Saul: “ Dic puero, ut antecedat nos — et ille antecessit C; tu autem subsiste paulisper, ut indicem tibi verbum Domini ”.
09O||10||1||74210	Tulit autem Samuel lenticulam olei et effudit super caput eius et deosculatus eum ait: “ Ecce unxit te Dominus in principem super populum suum, super Israel. Et tu dominaberis populo Domini et tu liberabis eum de manu inimicorum eius, qui in circuitu eius sunt. Et hoc tibi signum quia unxit te Deus in principem super hereditatem suam: 
09O||10||2||74220	cum abieris hodie a me, invenies duos viros iuxta sepulcrum Rachel in finibus Beniamin, dicentque tibi: “Inventae sunt asinae, ad quas ieras perquirendas; et intermissis pater tuus asinis sollicitus est pro vobis et dicit: Quid faciam de filio meo?”. 
09O||10||3||74230	Cumque abieris inde et ultra transieris et veneris ad quercum Thabor, invenient te ibi tres viri ascendentes ad Deum in Bethel: unus portans tres haedos et alius tres tortas panis et alius portans utrem vini. 
09O||10||4||74240	Cumque te salutaverint, dabunt tibi duos panes, et accipies de manu eorum. 
09O||10||5||74250	Post haec venies in Gabaa Dei, ubi est statio Philisthinorum; et, cum ingressus fueris ibi urbem, obviam habebis gregem prophetarum descendentium de excelso et ante eos psalterium et tympanum et tibiam et citharam ipsosque prophetantes. 
09O||10||6||74260	Et insiliet in te spiritus Domini, et prophetabis cum eis et mutaberis in virum alium. 
09O||10||7||74270	Quando ergo evenerint signa haec omnia tibi, fac, quaecumque invenerit manus tua, quia Dominus tecum est. 
09O||10||8||74280	Et descendes ante me in Galgala. Ego quippe descendam ad te, ut offeram oblationem et immolem victimas pacificas. Septem diebus exspectabis, donec veniam ad te et ostendam tibi, quae facias ”.
09O||10||9||74290	Itaque, cum avertisset umerum suum, ut abiret a Samuele, immutavit ei Deus cor aliud, et venerunt omnia signa haec in die illa. 
09O||10||10||74300	Veneruntque inde in Gabaa, et ecce grex prophetarum obvius ei; et insiluit super eum spiritus Dei, et prophetavit in medio eorum. 
09O||10||11||74310	Videntes autem omnes, qui noverant eum heri et nudiustertius, quod esset cum prophetis et prophetaret, dixerunt ad invicem: “ Quaenam res accidit filio Cis? Num et Saul inter prophetas? ”. 
09O||10||12||74320	Responditque vir loci illius dicens: “ Et quis pater eorum? ”. Propterea versum est in proverbium: “ Num et Saul inter prophetas? ”.
09O||10||13||74330	Cessavit autem prophetare et venit in Gabaa; 
09O||10||14||74340	dixitque patruus Saul ad eum et ad puerum eius: “ Quo abistis? ”. Qui respondit: “ Quaerere asinas; quas cum non repperissemus, venimus ad Samuelem”. 
09O||10||15||74350	Et dixit ei patruus suus: “Indica mihi quid dixerit tibi Samuel”. 
09O||10||16||74360	Et ait Saul ad patruum suum: “ Indicavit nobis quia inventae essent asinae ”. De sermone autem regni non indicavit ei, quem locutus illi fuerat Samuel.
09O||10||17||74370	Et convocavit Samuel populum ad Dominum in Maspha 
09O||10||18||74380	et ait ad filios Israel: “ Haec dicit Dominus, Deus Israel: Ego eduxi Israel de Aegypto et erui vos de manu Aegyptiorum et de manu omnium regnorum, quae affligebant vos. 
09O||10||19||74390	Vos autem hodie proiecistis Deum vestrum, qui solus salvavit vos de universis malis et tribulationibus vestris, et dixistis: “Nequaquam, sed regem constitue super nos!”. Nunc ergo state coram Domino per tribus vestras et per familias ”.
09O||10||20||74400	Et applicuit Samuel omnes tribus Israel; et cecidit sors in tribum Beniamin. 
09O||10||21||74410	Et applicuit tribum Beniamin et cognationes eius; et cecidit in cognationem Metri et pervenit usque ad Saul filium Cis. Quaesierunt ergo eum, et non est inventus. 
09O||10||22||74420	Et consuluerunt post haec Dominum, utrumnam venisset illuc vir. Responditque Dominus: “ Ecce absconditus est inter sarcinas ”. 
09O||10||23||74430	Cucurrerunt itaque et tulerunt eum inde; stetitque in medio populi et altior fuit universo populo ab umero et sursum. 
09O||10||24||74440	Et ait Samuel ad omnem populum: “ Certe videtis, quem elegit Dominus, quoniam non sit similis ei in omni populo ”. Et clamavit cunctus populus et ait: “ Vivat rex! ”.
09O||10||25||74450	Locutus est autem Samuel ad populum legem regni et scripsit in libro et reposuit coram Domino; et dimisit Samuel omnem populum, singulos in domum suam.
09O||10||26||74460	Sed et Saul abiit in domum suam in Gabaa; et abierunt cum eo viri fortes, quorum tetigerat Deus corda. 
09O||10||27||74470	Filii vero Belial dixerunt: “ Num salvare nos poterit iste? ”. Et despexerunt eum et non attulerunt ei munera; ille vero dissimulabat se audire.
09O||11||1||74480	Ascendit autem Naas Am monites et pugnare coepit ad versum Iabes Galaad. Dixeruntque omnes viri Iabes ad Naas: “ Habeto nos foederatos, et serviemus tibi ”. 
09O||11||2||74490	Et respondit ad eos Naas Ammonites: “ In hoc feriam vobiscum foedus, ut eruam omnium vestrum oculos dextros ponamque vos opprobrium in universo Israel ”. 
09O||11||3||74500	Et dixerunt ad eum seniores Iabes: “ Concede nobis septem dies, ut mittamus nuntios in universos terminos Israel; et, si non fuerit qui defendat nos, egrediemur ad te ”. 
09O||11||4||74510	Venerunt ergo nuntii in Gabaa Saulis et locuti sunt verba audiente populo; et levavit omnis populus vocem suam et flevit.
09O||11||5||74520	Et ecce Saul veniebat sequens boves de agro et ait: “ Quid habet populus quod plorat? ”. Et narraverunt ei verba virorum Iabes. 
09O||11||6||74530	Et insilivit spiritus Domini in Saul, cum audisset verba haec; et iratus est furor eius nimis. 
09O||11||7||74540	Et assumens par boum concidit in frusta misitque in omnes terminos Israel per manum nuntiorum dicens: “ Quicumque non exierit secutusque fuerit Saul et Samuel, sic fiet bobus eius ”. Invasit ergo timor Domini populum, et egressi sunt quasi vir unus. 
09O||11||8||74550	Et recensuit eos in Bezec: fueruntque filiorum Israel trecenta milia; virorum autem Iudae triginta milia. 
09O||11||9||74560	Et dixit nuntiis, qui venerant: “ Sic dicetis viris, qui sunt in Iabes Galaad: Cras erit vobis salus, cum incaluerit sol ”. Venerunt ergo nuntii et annuntiaverunt viris Iabes, qui laetati sunt 
09O||11||10||74570	et dixerunt: “Mane exibimus ad vos, et facietis nobis omne, quod placuerit vobis ”.
09O||11||11||74580	Et factum est, cum venisset dies crastinus, constituit Saul populum in tres partes; et ingressi sunt media castra in vigilia matutina et percusserunt Ammon, usque dum incalesceret dies. Reliqui autem dispersi sunt, ita ut non relinquerentur in eis duo pariter.
09O||11||12||74590	Et ait populus ad Samuel: “ Quis est iste qui dixit: “Saul num regnabit super nos?”. Date viros, et interficiemus eos ”. 
09O||11||13||74600	Et ait Saul: “ Non occidetur quisquam in die hac, quia hodie fecit Dominus salutem in Israel”. 
09O||11||14||74610	Dixit autem Samuel ad populum: “ Venite, et eamus in Galgala et innovemus ibi regnum ”.
09O||11||15||74620	Et perrexit omnis populus in Galgala, et fecerunt ibi regem Saul coram Domino in Galgala; et immolaverunt ibi victimas pacificas coram Domino. Et laetatus est ibi Saul et cuncti viri Israel nimis.
09O||12||1||74630	Dixit autem Samuel ad universum Israel: “ Ecce audivi vocem vestram iuxta omnia, quae locuti estis ad me, et constitui super vos regem; 
09O||12||2||74640	et nunc rex graditur ante vos. Ego autem senui et incanui; porro filii mei vobiscum sunt. Itaque conversatus coram vobis ab adulescentia mea usque ad hanc diem; 
09O||12||3||74650	ecce praesto sum. Loquimini contra me coram Domino et coram christo eius, utrum bovem cuiusquam tulerim an asinum, si quempiam calumniatus sum, si oppressi aliquem, si de manu cuiusquam munus accepi, ut oculos meos clauderem in eius causa. Restituam vobis ”. 
09O||12||4||74660	Et dixerunt: “ Non es calumniatus nos neque oppressisti neque tulisti de manu alicuius quippiam ”. 
09O||12||5||74670	Dixitque ad eos: “ Testis Dominus adversum vos, et testis christus eius in die hac, quia non inveneritis in manu mea quippiam ”. Et dixerunt: “ Testis ”.
09O||12||6||74680	Et ait Samuel ad populum: “ Testis est Dominus, qui fecit Moysen et Aaron et eduxit patres nostros de terra Aegypti. 
09O||12||7||74690	Nunc ergo state, ut iudicio contendam adversum vos coram Domino de omnibus misericordiis Domini, quas fecit vobiscum et cum patribus vestris: 
09O||12||8||74700	quomodo ingressus est Iacob in Aegyptum, et oppresserunt eos Aegyptii; et clamaverunt patres vestri ad Dominum, et misit Dominus Moysen et Aaron et eduxit patres vestros ex Aegypto et collocavit eos in loco hoc; 
09O||12||9||74710	qui obliti sunt Domini Dei sui, et tradidit eos in manu Sisarae magistri militiae Asor et in manu Philisthinorum et in manu regis Moab, et pugnaverunt adversum eos.
09O||12||10||74720	Postea autem clamaverunt ad Dominum et dixerunt: “Peccavimus, quia dereliquimus Dominum et servivimus Baalim et Astharoth; nunc ergo erue nos de manu inimicorum nostrorum, et serviemus tibi”. 
09O||12||11||74730	Et misit Dominus Ierobbaal et Barac et Iephte et Samuel et eruit vos de manu inimicorum vestrorum per circuitum; et habitastis confidenter.
09O||12||12||74740	Videntes autem quod Naas rex filiorum Ammon venisset adversum vos, dixistis mihi: “Nequaquam, sed rex imperabit nobis!”, cum Dominus Deus vester regnaret in vobis. 
09O||12||13||74750	Nunc ergo praesto est rex vester, quem elegistis et petistis; ecce dedit vobis Dominus regem. 
09O||12||14||74760	Si timueritis Dominum et servieritis ei et audieritis vocem eius et non contempseritis sermonem Domini, eritis et vos et rex, qui imperat vobis, sequentes Dominum Deum vestrum. 
09O||12||15||74770	Si autem non audieritis vocem Domini, sed contempseritis sermonem Domini, erit manus Domini super vos et super regem vestrum, ut disperdat vos.
09O||12||16||74780	Sed et nunc state et videte rem istam grandem, quam facturus est Dominus in conspectu vestro. 
09O||12||17||74790	Numquid non messis tritici est hodie? Invocabo Dominum, et dabit tonitrua et pluvias; et scietis et videbitis quia grande malum feceritis vobis in conspectu Domini petentes super vos regem ”.
09O||12||18||74800	Et clamavit Samuel ad Dominum, et dedit Dominus tonitrua et pluviam in die illa. 
09O||12||19||74810	Et timuit omnis populus nimis Dominum et Samuel; dixitque universus populus ad Samuel: “ Ora pro servis tuis ad Dominum Deum tuum, ut non moriamur: addidimus enim universis peccatis nostris malum, ut peteremus nobis regem ”.
09O||12||20||74820	Dixit autem Samuel ad populum: “ Nolite timere. Vos fecistis universum malum hoc; verumtamen nolite recedere a tergo Domini et servite Domino in omni corde vestro; 
09O||12||21||74830	et nolite declinare post vana, quae non proderunt vobis neque eruent vos, quia vana sunt; 
09O||12||22||74840	profecto non derelinquet Dominus populum suum propter nomen suum magnum, quia dignatus est Dominus facere vos sibi populum. 
09O||12||23||74850	Absit autem a me hoc peccatum in Dominum, ut cessem orare pro vobis et docere vos viam bonam et rectam. 
09O||12||24||74860	Igitur timete Dominum et servite ei in veritate et ex toto corde vestro; vidistis enim magnifica, quae in vobis gesserit. 
09O||12||25||74870	Quod si perseveraveritis in malitia, et vos et rex vester pariter peribitis ”.
09O||13||1||74880	Filius annorum Saul, cum regnare coepisset; duobus au tem annis regnavit super Israel.
09O||13||2||74890	Et elegit sibi Saul tria milia de Israel: et erant cum Saul duo milia in Machmas et in monte Bethel, mille autem cum Ionathan in Gabaa Beniamin. Porro ceterum populum remisit unumquemque in tabernacula sua. 
09O||13||3||74900	Et percussit Ionathan stationem Philisthinorum, quae erat in Gabaa. Quod audierunt Philisthim; Saul autem cecinit bucina in omni terra dicens: “ Audiant Hebraei! ”. 
09O||13||4||74910	Et universus Israel audivit huiuscemodi famam: “ Percussit Saul stationem Philisthinorum; et factus est Israel odiosus Philisthim ”. Ergo populus congregatus est post Saul in Galgala.
09O||13||5||74920	Et Philisthim congregati sunt ad proeliandum contra Israel: tria milia curruum et sex milia equitum et reliquum vulgus plurimum sicut arena, quae est in litore maris. Et ascendentes castrametati sunt in Machmas ad orientem Bethaven. 
09O||13||6||74930	Quod cum vidissent viri Israel se in arto sitos — afflictus est enim populus — absconderunt se in speluncis et in abditis, in petris quoque et in antris et in cisternis. 
09O||13||7||74940	Hebraei autem transierunt Iordanem in terram Gad et Galaad. Cumque adhuc esset Saul in Galgalis, universus populus perterritus est, qui sequebatur eum. 
09O||13||8||74950	Et exspectavit septem diebus iuxta placitum Samuel, et non venit Samuel in Galgala; dilapsusque est populus ab eo. 
09O||13||9||74960	Ait ergo Saul: “ Afferte mihi holocaustum et pacifica ”. Et obtulit holocaustum.
09O||13||10||74970	Cumque complesset offerens holocaustum, ecce Samuel veniebat; et egressus est Saul obviam ei, ut salutaret eum. 
09O||13||11||74980	Locutusque est ad eum Samuel: “ Quid fecisti? ”. Respondit Saul: “ Quia vidi quod dilaberetur populus a me, et tu non veneras iuxta placitos dies, porro Philisthim congregati fuerant in Machmas, 
09O||13||12||74990	dixi: Nunc descendent Philisthim ad me in Galgala, et faciem Domini non placavi. Necessitate compulsus obtuli holocaustum ”.
09O||13||13||75000	Dixitque Samuel ad Saul: “ Stulte egisti. Utinam custodisses mandata Domini Dei tui, quae praecepit tibi! Profecto nunc confirmasset Dominus regnum tuum super Israel in sempiternum; 
09O||13||14||75010	sed nequaquam regnum tuum ultra consurget. Quaesivit sibi Dominus virum iuxta cor suum; et constituit eum Dominus ducem super populum suum, eo quod non servaveris, quae praecepit Dominus ”.
09O||13||15||75020	Surrexit autem Samuel et ascendit de Galgalis et abiit per viam suam. Et reliquus populus ascendit post Saul obviam exercitui bellatorum. Et venerunt de Galgalis in Gabaa Beniamin. Et recensuit Saul populum, qui inventi fuerant cum eo, quasi sescentos viros.
09O||13||16||75030	Et Saul et Ionathan filius eius populusque, qui erat cum eis, erat in Gabaa Beniamin; porro Philisthim consederant in Machmas. 
09O||13||17||75040	Et egressi sunt ad praedandum de castris Philisthinorum tres cunei: unus cuneus pergebat contra viam Ophra ad terram Sual, 
09O||13||18||75050	porro alius ingrediebatur per viam Bethoron, tertius autem verterat se ad iter termini imminentis valli Seboim contra desertum.
09O||13||19||75060	Porro faber ferrarius non inveniebatur in omni terra Israel; caverant enim Philisthim, ne forte facerent Hebraei gladium aut lanceam. 
09O||13||20||75070	Descendebat ergo omnis Israel ad Philisthim, ut exacueret unusquisque vomerem suum et ligonem et securim et falcem. 
09O||13||21||75080	Pretium autem exacutionis erat: pro vomeribus et ligonibus duae partes sicli, et tertia pars sicli ad acuendas secures et ad stimulum corrigendum. 
09O||13||22||75090	Cumque venisset dies proelii Machmas, non est inventus ensis et lancea in manu totius populi, qui erat cum Saul et cum Ionathan, excepto Saul et Ionathan filio eius.
09O||13||23||75100	Egressa est autem statio Philisthim ad fauces Machmas.
09O||14||1||75110	Et accidit quadam die, ut diceret Ionathan filius Saul ad adulescentem armigerum suum: “ Veni, et transeamus ad stationem Philisthim, quae est ibi ex adverso ”. Patri autem suo hoc ipsum non indicavit. 
09O||14||2||75120	Porro Saul morabatur in extrema parte Gabaa sub malogranato, quae erat in Magron; et erat populus cum eo quasi sescentorum virorum. 
09O||14||3||75130	Et Ahias filius Achitob fratris Ichabod filii Phinees, qui ortus fuerat ex Heli sacerdote Domini in Silo, portabat ephod. Sed et populus ignorabat quod isset Ionathan.
09O||14||4||75140	Erant autem inter ascensus, per quos nitebatur Ionathan transire ad stationem Philisthinorum, dens rupis hinc ex una parte et dens rupis illinc ex altera parte: nomen uni Boses et nomen alteri Sene; 
09O||14||5||75150	unus scopulus prominens ad aquilonem ex adverso Machmas et alter a meridie contra Gabaa. 
09O||14||6||75160	Dixit autem Ionathan ad adulescentem armigerum suum: “ Veni, transeamus ad stationem incircumcisorum horum, si forte faciat Dominus pro nobis; quia non est Domino difficile salvare vel in multitudine vel in paucis ”. 
09O||14||7||75170	Dixitque ei armiger suus: “ Fac omnia, quae placent animo tuo. Perge quo cupis; ego ero tecum ubicumque volueris ”. 
09O||14||8||75180	Et ait Ionathan: “ Ecce nos transimus ad viros istos. Cumque apparuerimus eis, 
09O||14||9||75190	si taliter locuti fuerint ad nos: “Manete, donec veniamus ad vos”, stemus in loco nostro nec ascendamus ad eos. 
09O||14||10||75200	Si autem dixerint: “Ascendite ad nos”, ascendamus, quia tradidit eos Dominus in manibus nostris; hoc erit nobis signum ”.
09O||14||11||75210	Apparuit igitur uterque stationi Philisthinorum. Dixeruntque Philisthim: “ En Hebraei egrediuntur de cavernis, in quibus absconditi fuerant ”. 
09O||14||12||75220	Et locuti sunt viri de statione ad Ionathan et ad armigerum eius dixeruntque: “ Ascendite ad nos, et ostendimus vobis rem ”. Et ait Ionathan ad armigerum suum: “ Ascendamus; sequere me, tradidit enim eos Dominus in manu Israel ”. 
09O||14||13||75230	Ascendit autem Ionathan reptans manibus et pedibus et armiger eius post eum; Philisthim cadebant ante Ionathan, et eos armiger eius interficiebat sequens eum. 
09O||14||14||75240	Et facta est plaga prima, qua percussit Ionathan et armiger eius quasi viginti viros in media fere parte iugeri. 
09O||14||15||75250	Et factus est terror in castris per agros; sed et omnis populus stationis eorum et, qui ierant ad praedandum, obstupuerunt; et conturbata est terra, et factus est terror a Deo.
09O||14||16||75260	Et respexerunt speculatores Saul, qui erant in Gabaa Beniamin; et ecce multitudo fluctuabat huc illucque diffugiens. 
09O||14||17||75270	Et ait Saul populo, qui erat cum eo: “ Requirite et videte quis abierit ex nobis ”. Cumque requisissent, repertum est non adesse Ionathan et armigerum eius. 
09O||14||18||75280	Et ait Saul ad Ahiam: “ Applica ephod ”. Ipse enim portabat ephod in die illa in conspectu filiorum Israel. 
09O||14||19||75290	Cumque loqueretur Saul ad sacerdotem, tumultus maior fiebat in castris Philisthinorum, crescebatque paulatim et clarius reboabat. Et ait Saul ad sacerdotem: “ Contrahe manum tuam ”.
09O||14||20||75300	Congregati ergo sunt Saul et omnis populus, qui erat cum eo, et venerunt usque ad locum certaminis. Et ecce versus fuerat gladius uniuscuiusque ad proximum suum: perturbatio magna nimis. 
09O||14||21||75310	Sed et Hebraei, qui fuerant cum Philisthim heri et nudiustertius ascenderantque cum eis in castris, reversi sunt et ipsi, ut essent cum Israel, qui erant cum Saul et Ionathan. 
09O||14||22||75320	Omnes quoque Israelitae, qui se absconderant in monte Ephraim, audientes quod fugissent Philisthim, sociaverunt se et ipsi cum suis in proelio. 
09O||14||23||75330	Et salvavit Dominus in die illa Israel; pugna autem pervenit ultra Bethaven.
09O||14||24||75340	Et viri Israel comprimebant se in die illa. Adiuravit autem Saul populum dicens: “ Maledictus vir, qui comederit panem usque ad vesperam, donec ulciscar de inimicis meis! ”. Et non manducavit universus populus panem. 
09O||14||25||75350	Omneque terrae vulgus venit in saltum, in quo erat mel super faciem agri. 
09O||14||26||75360	Ingressus est itaque populus saltum, et apparuit fluens mel. Nullusque applicuit manum ad os suum; timebat enim populus iuramentum.
09O||14||27||75370	Porro Ionathan non audierat, cum adiuraret pater eius populum; extenditque summitatem virgae, quam habebat in manu, et intinxit in favo mellis et convertit manum suam ad os suum, et illuminati sunt oculi eius. 
09O||14||28||75380	Respondensque unus de populo ait: “ Iureiurando constrinxit pater tuus populum dicens: “Maledictus, qui comederit panem hodie!”. Defecit autem populus ”. 
09O||14||29||75390	Dixitque Ionathan: “ Turbavit pater meus terram! Videte quia illuminati sunt oculi mei, eo quod gustaverim paululum de melle isto; 
09O||14||30||75400	quanto magis si comedisset hodie populus de praeda inimicorum suorum, quam repperit? Nonne nunc maior facta fuisset plaga in Philisthim? ”.
09O||14||31||75410	Percusserunt ergo in die illa Philisthaeos a Machmis usque in Aialon; defatigatus est autem populus nimis. 
09O||14||32||75420	Et versus ad praedam tulit oves et boves et vitulos; et mactaverunt in terra, comeditque populus cum sanguine. 
09O||14||33||75430	Nuntiaverunt autem Saul dicentes: “ Ecce populus peccat Domino comedens cum sanguine ”. Qui ait: “ Praevaricati estis! Volvite ad me huc saxum grande ”. 
09O||14||34||75440	Et dixit Saul: “ Dispergimini in vulgus et dicite eis, ut adducat ad me unusquisque bovem suum et arietem, et occidite super istud et vescimini; et non peccabitis Domino comedentes cum sanguine ”. Adduxit itaque omnis populus, unusquisque quod erat in manu sua illa nocte, et occiderunt ibi. 
09O||14||35||75450	Aedificavit autem Saul altare Domino. Tuncque primum coepit aedificare altare Domino.
09O||14||36||75460	Et dixit Saul: “ Irruamus super Philisthim nocte et vastemus eos, usquedum illucescat mane; nec relinquamus de eis virum ”. Dixitque populus: “ Omne, quod bonum videtur in oculis tuis, fac ”. Et ait sacerdos: “ Accedamus huc ad Deum ”. 
09O||14||37||75470	Et consuluit Saul Deum: “ Num persequar Philisthim? Numquid trades eos in manu Israel? ”. Et non respondit ei in die illa. 
09O||14||38||75480	Dixitque Saul: “ Accedite huc, universi duces populi, et scitote et videte per quem acciderit peccatum hoc hodie. 
09O||14||39||75490	Vivit Dominus, salvator Israel, quia si per Ionathan filium meum factum est, absque retractatione morietur ”. Ad quod nullus contradixit ei de omni populo.
09O||14||40||75500	Et ait ad universum Israel: “ Separamini vos in partem unam, et ego cum Ionathan filio meo ero in parte altera ”. Respondit populus ad Saul: “ Quod bonum videtur in oculis tuis, fac ”. 
09O||14||41||75510	Et dixit Saul ad Dominum, Deum Israel: “ Quid est quod non responderis servo tuo hodie? Si est in me aut in Ionathan filio meo iniquitas ista, Domine, Deus Israel, da Urim; sed, si est haec iniquitas in populo tuo Israel, da Tummim ”. Et deprehensus est Ionathan et Saul; populus autem salvus evasit. 
09O||14||42||75520	Et ait Saul: “ Mittite sortem inter me et inter Ionathan filium meum ”. Et captus est Ionathan.
09O||14||43||75530	Dixit autem Saul ad Ionathan: “ Indica mihi quid feceris ”. Et indicavit ei Ionathan et ait: “ Gustans gustavi in summitate virgae, quae erat in manu mea, paululum mellis et ecce ego morior ”. 
09O||14||44||75540	Et ait Saul: “ Haec faciat mihi Deus et haec addat, nisi morte morieris, Ionathan ”. 
09O||14||45||75550	Dixitque populus ad Saul: “ Ergone Ionathan morietur, qui fecit salutem hanc magnam in Israel? Hoc nefas est; vivit Dominus, quia non cadet capillus de capite eius in terram, quia cum Deo operatus est hodie ”. Liberavit ergo populus Ionathan, ut non moreretur.
09O||14||46||75560	Recessitque Saul nec persecutus est Philisthim; porro Philisthim abierunt in loca sua.
09O||14||47||75570	At Saul, confirmato regno super Israel, pugnabat per circuitum adversum omnes inimicos eius: contra Moab et filios Ammon et Edom et reges Soba et Philisthaeos; et, quocumque se verterat, superabat. 
09O||14||48||75580	Fortiter egit et percussit Amalec et eruit Israel de manu vastatorum eius.
09O||14||49||75590	Fuerunt autem filii Saul Ionathan et Isui et Melchisua. Nomina duarum filiarum eius: nomen primogenitae Merob et nomen minoris Michol. 
09O||14||50||75600	Et nomen uxoris Saul Achinoam filia Achimaas, et nomen principis militiae eius Abner filius Ner patrui Saul. 
09O||14||51||75610	Porro Cis pater Saul et Ner pater Abner fuerunt filii Abiel.
09O||14||52||75620	Erat autem bellum potens adversum Philisthaeos omnibus diebus Saul; nam, quemcumque viderat Saul virum fortem et aptum ad proelium, sociabat eum sibi.
09O||15||1||75630	Et dixit Samuel ad Saul: “ Me misit Dominus, ut unge rem te in regem super populum eius Israel. Nunc ergo audi vocem Domini. 
09O||15||2||75640	Haec dicit Dominus exercituum: “Recensui, quaecumque fecit Amalec Israeli, quomodo restitit ei in via, cum ascenderet de Aegypto. 
09O||15||3||75650	Nunc igitur vade et demolire Amalec et percute anathemate universa eius; non parcas ei, sed interfice a viro usque ad mulierem et parvulum atque lactantem, bovem et ovem, camelum et asinum” ”.
09O||15||4||75660	Convocavit itaque Saul populum et recensuit eos in Telem: ducenta milia peditum et decem milia virorum Iudae. 
09O||15||5||75670	Cumque venisset Saul usque ad civitatem Amalec, tetendit insidias in torrente 
09O||15||6||75680	dixitque Saul Cinaeo: “ Abite, recedite atque descendite ab Amalec, ne forte perdam te cum eo; tu enim fecisti misericordiam cum omnibus filiis Israel, cum ascenderent de Aegypto ”. Et recessit Cinaeus de medio Amalec.
09O||15||7||75690	Percussitque Saul Amalec ab Hevila usque ad Sur, quae est e regione Aegypti. 
09O||15||8||75700	Et apprehendit Agag regem Amalec vivum; omne autem vulgus interfecit in ore gladii. 
09O||15||9||75710	Et pepercit Saul et populus Agag et optimis gregibus ovium et armentorum, pinguibus scilicet pecoribus et agnis et universis, quae pulchra erant, nec voluerunt disperdere ea; quidquid vero vile fuit et reprobum, hoc demoliti sunt.
09O||15||10||75720	Factum est autem verbum Domini ad Samuel dicens: 
09O||15||11||75730	“ Paenitet me quod constituerim Saul regem, quia dereliquit me et verba mea opere non implevit ”. Contristatusque est Samuel et clamavit ad Dominum tota nocte.
09O||15||12||75740	Cumque de nocte surrexisset Samuel, ut iret ad Saul mane, nuntiatum est Samueli quod venisset Saul in Carmel et erexisset sibi trophaeum et reversus transisset descendissetque in Galgala. 
09O||15||13||75750	Et cum venisset Samuel ad Saul, dixit ei Saul: “ Benedictus tu Domino; implevi verbum Domini ”. 
09O||15||14||75760	Dixitque Samuel: “ Et quae est haec vox gregum, quae resonat in auribus meis, et armentorum, quam ego audio? ”. 
09O||15||15||75770	Et ait Saul: “ De Amalec adduxerunt ea; pepercit enim populus melioribus ovibus et armentis, ut immolarentur Domino Deo tuo; reliqua vero occidimus ”.
09O||15||16||75780	Dixit autem Samuel ad Saul: “ Sine me, et indicabo tibi, quae locutus sit Dominus ad me nocte ”. Dixitque ei: “ Loquere ”. 
09O||15||17||75790	Et ait Samuel: “ Nonne, cum parvulus esses in oculis tuis, caput in tribubus Israel factus es? Unxitque te Dominus regem super Israel 
09O||15||18||75800	et misit te Dominus in viam et ait: “ Vade et interfice peccatores Amalec et pugnabis contra eos usque ad internecionem eorum ”. 
09O||15||19||75810	Quare ergo non audisti vocem Domini, sed versus ad praedam es et fecisti malum in oculis Domini? ”. 
09O||15||20||75820	Et ait Saul ad Samuelem: “ Immo audivi vocem Domini et ambulavi in via, per quam misit me Dominus; et adduxi Agag regem Amalec et Amalec interfeci. 
09O||15||21||75830	Tulit autem populus de praeda oves et boves, primitias eorum, quae caesa sunt, ut immolet Domino Deo tuo in Galgalis ”.
09O||15||22||75840	Et ait Samuel: “ Numquid vult Dominus holocausta aut victimas et non potius ut oboediatur voci Domini? Melior est enim oboedientia quam victimae, et auscultare magis quam offerre adipem arietum. 
09O||15||23||75850	Vere peccatum hariolandi est repugnare, et scelus idololatriae nolle acquiescere: pro eo ergo quod abiecisti sermonem Domini, abiecit te, ne sis rex ”.
09O||15||24||75860	Dixitque Saul ad Samuelem: “ Peccavi, quia praevaricatus sum sermonem Domini et verba tua timens populum et oboediens voci eorum; 
09O||15||25||75870	sed nunc tolle, quaeso, peccatum meum et revertere mecum, ut adorem Dominum ”. 
09O||15||26||75880	Et ait Samuel ad Saul: “ Non revertar tecum, quia proiecisti sermonem Domini; et proiecit te Dominus, ne sis rex super Israel ”. 
09O||15||27||75890	Et conversus est Samuel, ut abiret; ille autem apprehendit summitatem pallii eius, quae et scissa est.
09O||15||28||75900	Et ait ad eum Samuel: “ Scidit Dominus regnum Israel a te hodie et tradidit illud proximo tuo meliori te. 
09O||15||29||75910	Porro Gloria Israel non mentitur et paenitudine non flectitur; neque enim homo est, ut agat paenitentiam ”.
09O||15||30||75920	At ille ait: “ Peccavi, sed nunc honora me coram senibus populi mei et coram Israel; et revertere mecum, ut adorem Dominum Deum tuum ”. 
09O||15||31||75930	Reversus ergo Samuel secutus est Saulem et adoravit Saul Dominum.
09O||15||32||75940	Dixitque Samuel: “ Adducite ad me Agag regem Amalec ”. Et oblatus est ei Agag tremens. Et dixit Agag: “ Certe secessit amaritudo mortis! ”. 
09O||15||33||75950	Et ait Samuel: “ Sicut fecit absque liberis mulieres gladius tuus, sic absque liberis erit inter mulieres mater tua ”. Et in frusta concidit Samuel Agag coram Domino in Galgalis.
09O||15||34||75960	Abiit autem Samuel in Rama; Saul vero ascendit in domum suam in Gabaa Saulis. 
09O||15||35||75970	Et non vidit Samuel ultra Saul usque ad diem mortis suae; verumtamen lugebat Samuel Saul, quoniam Dominum paenitebat quod constituisset Saul regem super Israel.
09O||16||1||75980	Dixitque Dominus ad Samuelem: “ Usquequo tu luges Saul, cum ego proiecerim eum, ne regnet super Israel? Imple cornu tuum oleo et veni, ut mittam te ad Isai Bethlehemitem; providi enim in filiis eius mihi regem ”. 
09O||16||2||75990	Et ait Samuel: “ Quomodo vadam? Audiet enim Saul et interficiet me ”. Et ait Dominus: “ Vitulam de armento tolles in manu tua et dices: “Ad immolandum Domino veni”. 
09O||16||3||76000	Et vocabis Isai ad victimam; et ego ostendam tibi quid facias, et unges quemcumque monstravero tibi ”.
09O||16||4||76010	Fecit ergo Samuel, sicut locutus est ei Dominus, venitque in Bethlehem. Et expaverunt seniores civitatis occurrentes ei dixeruntque: “ Pacificusne ingressus tuus? ”. 
09O||16||5||76020	Et ait: “ Pacificus; ad immolandum Domino veni. Sanctificamini et venite mecum, ut immolem ”. Sanctificavit ergo Isai et filios eius et vocavit eos ad sacrificium.
09O||16||6||76030	Cumque ingressi essent, vidit Eliab et ait: “ Absque dubio coram Domino est christus eius! ”. 
09O||16||7||76040	Et dixit Dominus ad Samuelem: “ Ne respicias vultum eius neque altitudinem staturae eius, quoniam abieci eum; nec iuxta intuitum hominis iudico: homo enim videt ea, quae parent, Dominus autem intuetur cor ”. 
09O||16||8||76050	Et vocavit Isai Abinadab et adduxit eum coram Samuele, qui dixit: “ Nec hunc elegit Dominus ”. 
09O||16||9||76060	Adduxit autem Isai Samma, de quo ait: “ Etiam hunc non elegit Dominus ”. 
09O||16||10||76070	Adduxit itaque Isai septem filios suos coram Samuele, et ait Samuel ad Isai: “ Non elegit Dominus ex istis ”.
09O||16||11||76080	Dixitque Samuel ad Isai: “ Numquid iam completi sunt filii? ”. Qui respondit: “ Adhuc reliquus est minimus et pascit oves ”. Et ait Samuel ad Isai: “ Mitte et adduc eum; nec enim discumbemus prius quam huc ille venerit ”. 
09O||16||12||76090	Misit ergo et adduxit eum; erat autem rufus et pulcher aspectu decoraque facie. Et ait Dominus: “ Surge, unge eum; ipse est enim ”. 
09O||16||13||76100	Tulit igitur Samuel cornu olei et unxit eum in medio fratrum eius; et directus est spiritus Domini in David a die illa et in reliquum. Surgensque Samuel abiit in Rama.
09O||16||14||76110	Spiritus autem Domini recessit a Saul, et exagitabat eum spiritus nequam a Domino. 
09O||16||15||76120	Dixeruntque servi Saul ad eum: “ Ecce spiritus Dei malus exagitat te. 
09O||16||16||76130	Iubeat dominus noster, et servi tui, qui coram te sunt, quaerant hominem scientem psallere cithara, ut, quando arripuerit te spiritus Dei malus, psallat manu sua, et levius feras ”. 
09O||16||17||76140	Et ait Saul ad servos suos: “ Providete mihi aliquem bene psallentem et adducite eum ad me ”. 
09O||16||18||76150	Et respondens unus de pueris ait: “ Ecce vidi filium Isai Bethlehemitae scientem psallere et fortissimum robore et virum bellicosum et prudentem in verbis et virum pulchrum; et Dominus est cum eo ”. 
09O||16||19||76160	Misit ergo Saul nuntios ad Isai dicens: “ Mitte ad me David filium tuum, qui est in pascuis ”. 
09O||16||20||76170	Tulitque Isai asinum cum pane et utre vini et haedo de capris uno et misit per manum David filii sui Sauli. 
09O||16||21||76180	Et venit David ad Saul et stetit coram eo; at ille dilexit eum nimis, et factus est eius armiger. 
09O||16||22||76190	Misitque Saul ad Isai dicens: “ Stet David in conspectu meo; invenit enim gratiam in oculis meis ”. 
09O||16||23||76200	Igitur, quandocumque spiritus Dei arripiebat Saul, David tollebat citharam et percutiebat manu sua; et refocillabatur Saul et levius habebat: recedebat enim ab eo spiritus malus.
09O||17||1||76210	Congregantes vero Phili sthim agmina sua in proe lium, convenerunt in Socho Iudae et castrametati sunt inter Socho et Azeca in Aphesdommim. 
09O||17||2||76220	Porro Saul et viri Israel congregati venerunt in vallem Terebinthi et instruxerunt aciem ad pugnandum contra Philisthim. 
09O||17||3||76230	Et Philisthim stabant super montem ex hac parte, et Israel stabat super montem ex altera parte; vallisque erat inter eos.
09O||17||4||76240	Et egressus est vir propugnator de castris Philisthinorum nomine Goliath de Geth altitudinis sex cubitorum et palmi. 
09O||17||5||76250	Et cassis aerea super caput eius, et lorica squamata induebatur; porro pondus loricae eius quinque milia siclorum aeris. 
09O||17||6||76260	Et ocreas aereas habebat in cruribus, et acinaces aereus erat inter umeros eius. 
09O||17||7||76270	Hastile autem hastae eius erat quasi liciatorium texentium, ipsum autem ferrum hastae eius sescentos siclos habebat ferri; et armiger eius antecedebat eum. 
09O||17||8||76280	Stansque clamabat adversum agmina Israel et dicebat eis: “ Quare venitis parati ad proelium? Numquid ego non sum Philisthaeus, et vos servi Saul? Eligite ex vobis virum, et descendat ad singulare certamen! 
09O||17||9||76290	Si quiverit pugnare mecum et percusserit me, erimus vobis servi; si autem ego praevaluero et percussero eum, vos servi eritis et servietis nobis ”. 
09O||17||10||76300	Et aiebat Philisthaeus: “ Ego exprobravi agminibus Israel hodie: Date mihi virum, et ineat mecum singulare certamen! ”.
09O||17||11||76310	Audiens autem Saul et omnes Israelitae sermones Philisthaei huiuscemodi stupebant et metuebant nimis.
09O||17||12||76320	David autem erat filius viri Ephrathaei, de quo supra dictum est, de Bethlehem Iudae, cui erat nomen Isai; qui habebat octo filios et erat vir in diebus Saul senex et grandaevus inter viros. 
09O||17||13||76330	Abierunt autem tres filii eius maiores post Saul in proelium; et nomina trium filiorum eius, qui perrexerant ad bellum: Eliab primogenitus et secundus Abinadab tertiusque Samma. 
09O||17||14||76340	David autem erat minimus; tribus ergo maioribus secutis Saulem, 
09O||17||15||76350	ibat David et revertebatur a Saul, ut pasceret gregem patris sui in Bethlehem.
09O||17||16||76360	Procedebat vero Philisthaeus mane et vespere et stabat quadraginta diebus.
09O||17||17||76370	Dixit autem Isai ad David filium suum: “ Accipe fratribus tuis ephi frumenti tosti et decem panes istos et curre in castra ad fratres tuos. 
09O||17||18||76380	Et decem formellas casei has deferes ad tribunum, et fratres tuos visitabis, si recte agant; et pignus ab eis referes ”. 
09O||17||19||76390	Saul autem et illi et omnes filii Israel in valle Terebinthi pugnabant adversum Philisthim.
09O||17||20||76400	Surrexit itaque David mane et commendavit gregem custodi et onustus abiit, sicut praeceperat ei Isai. Et venit ad carraginem, dum exercitus egrediebatur ad pugnam et vociferabatur in certamine. 
09O||17||21||76410	Direxerunt ergo Israel et Philisthim aciem adversus aciem. 
09O||17||22||76420	Derelinquens autem David vasa, quae attulerat, sub manu custodis ad sarcinas, cucurrit ad locum certaminis et interrogabat, si omnia recte agerentur erga fratres suos.
09O||17||23||76430	Cumque adhuc ille loqueretur eis, apparuit vir ille propugnator ascendens, Goliath nomine, Philisthaeus de Geth, ex castris Philisthinorum; et loquente eo haec eadem verba, audivit David. 
09O||17||24||76440	Omnes autem Israelitae, cum vidissent virum, fugerunt a facie eius timentes eum valde. 
09O||17||25||76450	Et dixit unus quispiam de Israel: “ Num vidistis virum hunc, qui ascendit? Ad exprobrandum enim Israeli ascendit. Virum ergo, qui percusserit eum, ditabit rex divitiis magnis et filiam suam dabit ei; et domum patris eius faciet absque tributo in Israel ”.
09O||17||26||76460	Et ait David ad viros, qui stabant secum, dicens: “ Quid dabitur viro, qui percusserit Philisthaeum hunc et tulerit opprobrium de Israel? Quis est enim hic Philisthaeus incircumcisus, qui exprobravit acies Dei viventis? ”. 
09O||17||27||76470	Referebat autem ei populus eundem sermonem dicens: “ Haec dabuntur viro, qui percusserit eum ”. 
09O||17||28||76480	Quod cum audisset Eliab frater eius maior, loquente eo cum aliis, iratus est contra David et ait: “ Quare venisti et cui dereliquisti pauculas oves illas in deserto? Ego novi superbiam tuam et nequitiam cordis tui, quia ut videres proelium descendisti ”. 
09O||17||29||76490	Et dixit David: “ Quid feci? Numquid non verbum est? ”. 
09O||17||30||76500	Et declinavit paululum ab eo ad alium dixitque eundem sermonem; et respondit ei populus verbum sicut prius.
09O||17||31||76510	Audita sunt autem verba, quae locutus est David, et annuntiata in conspectu Saul. 
09O||17||32||76520	Ad quem cum fuisset adductus, locutus est ei: “ Non concidat cor cuiusquam in eo; ego servus tuus vadam et pugnabo adversus Philisthaeum istum ”. 
09O||17||33||76530	Et ait Saul ad David: “ Non vales resistere Philisthaeo isti nec pugnare adversus eum, quia puer es; hic autem vir bellator ab adulescentia sua ”. 
09O||17||34||76540	Dixitque David ad Saul: “ Pascebat servus tuus patris sui gregem, et veniebat leo vel ursus tollebatque arietem de medio gregis. 
09O||17||35||76550	Et sequebar eos et percutiebam eruebamque de ore eorum; et illi consurgebant adversum me, et apprehendebam mentum eorum et percutiebam interficiebamque eos. 
09O||17||36||76560	Nam et leonem et ursum interfecit servus tuus; erit igitur et Philisthaeus hic incircumcisus quasi unus ex eis, quia ausus est maledicere exercitum Dei viventis ”. 
09O||17||37||76570	Et ait David: “ Dominus, qui eruit me de manu leonis et de manu ursi, ipse liberabit me de manu Philisthaei huius ”. Dixit autem Saul ad David: “ Vade, et Dominus tecum sit ”.
09O||17||38||76580	Et induit Saul David vestimentis suis et imposuit galeam aeream super caput eius et vestivit eum lorica. 
09O||17||39||76590	Accinctus ergo David gladio eius super vestem suam coepit tentare, si armatus posset incedere; non enim habebat consuetudinem. Dixitque David ad Saul: “ Non possum sic incedere, quia nec usum habeo ”. Et deposuit ea 
09O||17||40||76600	et tulit baculum suum in manu sua; et elegit sibi quinque levissimos lapides de torrente et misit eos in peram pastoralem, qua ut sacculo lapidum utebatur, et fundam manu tulit et processit adversum Philisthaeum.
09O||17||41||76610	Ibat autem Philisthaeus incedens et appropinquans adversum David, et armiger eius ante eum. 
09O||17||42||76620	Cumque inspexisset Philisthaeus et vidisset David, despexit eum; erat enim adulescens rufus et pulcher aspectu. 
09O||17||43||76630	Et dixit Philisthaeus ad David: “ Numquid ego canis sum, quod tu venis ad me cum baculo? ”. Et maledixit Philisthaeus David in diis suis; 
09O||17||44||76640	dixitque ad David: “ Veni ad me, et dabo carnes tuas volatilibus caeli et bestiis terrae ”. 
09O||17||45||76650	Dixit autem David ad Philisthaeum: “ Tu venis ad me cum gladio et hasta et acinace; ego autem venio ad te in nomine Domini exercituum, Dei agminum Israel, quibus exprobrasti. 
09O||17||46||76660	Hodie dabit te Dominus in manu mea, et percutiam te et auferam caput tuum a te; et dabo cadaver tuum et cadavera castrorum Philisthim hodie volatilibus caeli et bestiis terrae, ut sciat omnis terra quia est Deus in Israel, 
09O||17||47||76670	et noverit universa ecclesia haec quia non in gladio nec in hasta salvat Dominus: ipsius enim est bellum, et tradet vos in manus nostras ”.
09O||17||48||76680	Cum ergo surrexisset Philisthaeus et veniret et appropinquaret contra David, festinavit David et cucurrit ad pugnam adversum Philisthaeum. 
09O||17||49||76690	Et misit manum suam in peram tulitque unum lapidem et funda iecit; et percussit Philisthaeum in fronte, et infixus est lapis in fronte eius, et cecidit in faciem suam super terram. 
09O||17||50||76700	Praevaluitque David adversum Philisthaeum in funda et in lapide; percussumque Philisthaeum interfecit. Cumque gladium non haberet in manu, David 
09O||17||51||76710	cucurrit et stetit super Philisthaeum; et tulit gladium eius et eduxit eum de vagina sua et interfecit eum praeciditque caput eius. Videntes autem Philisthim quod mortuus esset fortissimus eorum fugerunt. 
09O||17||52||76720	Et consurgentes viri Israel et Iudae vociferati sunt et persecuti Philisthaeos usque dum venirent ad Geth et usque ad portas Accaron. Cecideruntque vulnerati de Philisthim in via a Saarim usque ad Geth et usque ad Accaron. 
09O||17||53||76730	Et revertentes filii Israel, postquam persecuti fuerant Philisthaeos, praedati sunt castra eorum. 
09O||17||54||76740	Assumens autem David caput Philisthaei attulit illud in Ierusalem; arma vero eius posuit in tabernaculo.
09O||17||55||76750	Eo autem tempore, quo viderat Saul David egredientem contra Philisthaeum, ait ad Abner principem militiae: “ De qua stirpe descendit hic adulescens, Abner? ”. Dixitque Abner: “ Vivit anima tua, rex, quia non novi ”. 
09O||17||56||76760	Et ait rex: “ Interroga tu, cuius filius sit iste puer ”. 
09O||17||57||76770	Cumque regressus esset David, percusso Philisthaeo, tulit eum Abner et introduxit coram Saul caput Philisthaei habentem in manu. 
09O||17||58||76780	Et ait ad eum Saul: “ De qua progenie es, o adulescens? ”. Dixitque David: “ Filius servi tui Isai Bethlehemitae ego sum ”.
09O||18||1||76790	Et factum est cum complesset loqui ad Saul, anima Ionathan colligata est animae David, et dilexit eum Ionathan quasi animam suam. 
09O||18||2||76800	Tulitque eum Saul in die illa et non concessit ei, ut reverteretur in domum patris sui. 
09O||18||3||76810	Inierunt autem Ionathan et David foedus; diligebat enim eum quasi animam suam. 
09O||18||4||76820	Et exspoliavit se Ionathan tunicam, qua erat vestitus, et dedit eam David et reliqua vestimenta sua usque ad gladium et arcum suum et usque ad balteum. 
09O||18||5||76830	Egrediebatur quoque David ad omnia, quaecumque misisset eum Saul, et prospere agebat; posuitque eum Saul super viros belli, et acceptus erat in oculis universi populi, etiam in conspectu famulorum Saul.
09O||18||6||76840	Porro cum reverterentur, cum rediret David, percusso Philisthaeo, egressae sunt mulieres de universis urbibus Israel cantantes chorosque ducentes in occursum Saul regis in tympanis et in canticis laetitiae et in sistris. 
09O||18||7||76850	Et praecinebant mulieres ludentes atque dicentes: “ Percussit Saul milia sua, et David decem milia sua ”.
09O||18||8||76860	Iratus est autem Saul nimis, et displicuit in oculis eius iste sermo, dixitque: “ Dederunt David decem milia et mihi dederunt milia; quid ei superest nisi solum regnum? ”. 
09O||18||9||76870	Non rectis ergo oculis Saul aspiciebat David ex die illa et deinceps.
09O||18||10||76880	Post diem autem alteram invasit spiritus Dei malus Saul, et vaticinabatur in medio domus suae; David autem psallebat manu sua sicut per singulos dies, tenebatque Saul lanceam. 
09O||18||11||76890	Et sustulit eam putans quod configere posset David cum pariete; et declinavit David a facie eius secundo.
09O||18||12||76900	Et timuit Saul David, eo quod esset Dominus cum eo et a se recessisset. 
09O||18||13||76910	Amovit ergo eum Saul a se et fecit eum tribunum super mille viros; et egrediebatur et intrabat in conspectu populi. 
09O||18||14||76920	In omnibus quoque viis suis David prospere agebat, et Dominus erat cum eo. 
09O||18||15||76930	Vidit itaque Saul quod prospere ageret nimis et coepit pavere eum; 
09O||18||16||76940	omnis autem Israel et Iuda diligebat David; ipse enim egrediebatur et ingrediebatur ante eos.
09O||18||17||76950	Dixit autem Saul ad David: “ Ecce filia mea maior Merob, ipsam dabo tibi uxorem; tantummodo esto mihi vir fortis et proeliare bella Domini ”. Saul autem reputabat dicens: “ Non sit manus mea in eo, sed sit super illum manus Philisthinorum ”. 
09O||18||18||76960	Ait autem David ad Saul: “ Quis ego sum, aut quae est vita mea aut cognatio patris mei in Israel, ut fiam gener regis? ”. 
09O||18||19||76970	Factum est autem tempus, cum deberet dari Merob filia Saul David, data est Hadriel Molathitae uxor.
09O||18||20||76980	Dilexit autem Michol filia Saul altera David, et nuntiatum est Saul, et placuit ei; 
09O||18||21||76990	dixitque Saul: “ Dabo eam illi, ut fiat ei in scandalum, et sit super eum manus Philisthinorum ”. Dixit ergo Saul ad David altera vice: “ Gener meus eris hodie ”. 
09O||18||22||77000	Et mandavit Saul servis suis: “ Loquimini ad David secreto dicentes: “Ecce places regi, et omnes servi eius diligunt te; nunc ergo esto gener regis” ”. 
09O||18||23||77010	Et locuti sunt servi Saul in auribus David omnia verba haec, et ait David: “ Num parum vobis videtur generum esse regis? Ego autem sum vir pauper et tenuis ”. 
09O||18||24||77020	Et renuntiaverunt servi Saul dicentes: “ Huiuscemodi verba locutus est David ”. 
09O||18||25||77030	Dixit autem Saul: “ Sic loquimini ad David: “Non habet necesse rex sponsalia, nisi tantum centum praeputia Philisthinorum, ut fiat ultio de inimicis regis” ”. Porro Saul cogitabat tradere David in manibus Philisthinorum.
09O||18||26||77040	Cumque renuntiassent servi eius David verba, quae dixerat Saul, placuit sermo in oculis David, ut fieret gener regis. 
09O||18||27||77050	Et nondum erant dies impleti, cum David surgens abiit cum viris, qui sub eo erant, et percussit ex Philisthim ducentos viros; et attulit praeputia eorum, et annumeraverunt ea regi, ut esset gener eius. Dedit itaque ei Saul Michol filiam suam uxorem. 
09O||18||28||77060	Et vidit Saul et intellexit quia Dominus esset cum David; Michol autem filia Saul diligebat eum. 
09O||18||29||77070	Et Saul magis coepit timere David; factusque est Saul inimicus David cunctis diebus. 
09O||18||30||77080	Et egressi sunt principes Philisthinorum; et, quotiescumque egrediebantur, prospere agebat David magis quam omnes servi Saul, et celebre factum est nomen eius nimis.
09O||19||1||77090	Locutus est autem Saul ad Ionathan filium suum et ad omnes servos suos de occisione David; porro Ionathan filius Saul diligebat David valde. 
09O||19||2||77100	Et indicavit Ionathan David dicens: “ Quaerit Saul pater meus occidere te; quapropter observa te, quaeso, mane; et manebis clam et absconderis. 
09O||19||3||77110	Ego autem egrediens stabo iuxta patrem meum in agro, ubicumque fueris; et ego loquar de te ad patrem meum et, quodcumque videro, nuntiabo tibi ”. 
09O||19||4||77120	Locutus est ergo Ionathan de David bona ad Saul patrem suum dixitque ad eum: “ Ne peccet rex in servum suum David, quia non peccavit tibi, et opera eius bona sunt tibi valde. 
09O||19||5||77130	Et posuit animam suam in manu sua et percussit Philisthaeum, et fecit Dominus victoriam magnam universo Israeli; vidisti et laetatus es. Quare ergo peccas in sanguine innoxio interficiens David, qui est absque culpa? ”. 
09O||19||6||77140	Quod cum audisset Saul, placatus voce Ionathan iuravit: “ Vivit Dominus quia non occidetur ”. 
09O||19||7||77150	Vocavit itaque Ionathan David et indicavit ei omnia verba haec; et introduxit lonathan David ad Saul, et fuit ante eum, sicut fuerat heri et nudiustertius.
09O||19||8||77160	Motum est autem rursum bellum, et egressus David pugnavit adversum Philisthim percussitque eos plaga magna; et fugerunt a facie eius. 
09O||19||9||77170	Et factus est spiritus Domini malus in Saul; sedebat autem in domo sua et tenebat lanceam, porro David psallebat in manu sua. 
09O||19||10||77180	Nisusque est Saul configere lancea David in pariete; et declinavit David a facie Saul, lancea autem, casso vulnere, perlata est in parietem. Et David fugit et salvatus est nocte illa. 
09O||19||11||77190	Misit ergo Saul satellites suos in domum David, ut custodirent eum, et interficeretur mane. Quod cum annuntiasset David Michol uxor sua dicens: “ Nisi salvaveris te nocte hac, cras morieris ”, 
09O||19||12||77200	deposuit eum per fenestram. Porro ille abiit et aufugit atque salvatus est.
09O||19||13||77210	Tulit autem Michol theraphim et posuit eum super lectum; et pellem pilosam caprarum posuit ad caput eius et operuit eum vestimentis. 
09O||19||14||77220	Misit autem Saul nuntios, qui raperent David, et responsum est quod aegrotaret. 
09O||19||15||77230	Rursumque misit Saul nuntios, ut viderent David, dicens: “ Afferte eum ad me in lecto, ut occidatur ”. 
09O||19||16||77240	Cumque venissent nuntii, inventus est theraphim super lectum, et pellis caprarum ad caput eius. 
09O||19||17||77250	Dixitque Saul ad Michol: “ Quare sic illusisti mihi et dimisisti inimicum meum, ut fugeret? ”. Et respondit Michol ad Saul: “ Quia ipse locutus est mihi: “Dimitte me, alioquin interficiam te” ”.
09O||19||18||77260	David autem fugiens salvatus est et venit ad Samuel in Rama et nuntiavit ei omnia, quae fecerat sibi Saul. Et abierunt ipse et Samuel et morati sunt in Naioth.
09O||19||19||77270	Nuntiatum est autem Sauli a dicentibus: “ Ecce David in Naioth in Rama ”. 
09O||19||20||77280	Misit ergo Saul nuntios, ut raperent David. Qui cum vidissent cuneum prophetarum vaticinantium et Samuel stantem super eos, factus est in illis spiritus Dei, et vaticinari coeperunt etiam ipsi. 
09O||19||21||77290	Quod cum nuntiatum esset Sauli, misit alios nuntios; vaticinati sunt autem et illi. Et rursum Saul misit tertios nuntios, qui et ipsi vaticinati sunt.
09O||19||22||77300	Abiit autem etiam ipse in Rama et venit usque ad cisternam magnam, quae est in Socho; et interrogavit et dixit: “ In quo loco sunt Samuel et David? ”. Dictumque est ei: “ Ecce in Naioth sunt in Rama ”. 
09O||19||23||77310	Et abiit inde in Naioth in Rama; et factus est etiam super eum spiritus Dei, et ambulabat ingrediens et vaticinans, usquedum veniret in Naioth in Rama. 
09O||19||24||77320	Et exspoliavit se etiam ipse vestimentis suis et vaticinatus est cum ceteris coram Samuel; et cecidit nudus tota die illa et nocte, unde et exivit proverbium: “ Num et Saul inter prophetas? ”.
09O||20||1||77330	Fugit autem David de Naioth, quae est in Rama, veniensque locutus est coram Ionathan: “ Quid feci? Quae est iniquitas mea et quod peccatum meum in patrem tuum, quia quaerit animam meam? ”. 
09O||20||2||77340	Qui dixit ei: “ Absit, non morieris; neque enim faciet pater meus quidquam grande vel parvum, nisi prius indicaverit mihi; hoc ergo celavit me pater meus tantummodo? Nequaquam erit istud ”. 
09O||20||3||77350	Et rursum respondit David et ait: “ Scit profecto pater tuus quia inveni gratiam in oculis tuis et dixit: “Nesciat hoc Ionathan, ne forte tristetur”. Quinimmo vivit Dominus, et vivit anima tua, quia uno tantum gradu ego morsque dividimur ”.
09O||20||4||77360	Et ait Ionathan ad David: “ Quid desiderat anima tua, ut faciam tibi? ”. 
09O||20||5||77370	Dixit autem David ad Ionathan: “ Ecce neomenia est crastino, et ego ex more sedere soleo iuxta regem ad vescendum; dimitte ergo me, ut abscondar in agro usque ad vesperam diei tertiae. 
09O||20||6||77380	Si requisierit me pater tuus, respondebis ei: “Rogavit me David, ut iret celeriter in Bethlehem civitatem suam, quia victimae annuae ibi sunt universis contribulibus eius”. 
09O||20||7||77390	Si dixerit: “Bene”, pax erit servo tuo; si autem fuerit iratus, scito quia malum decretum est ab eo. 
09O||20||8||77400	Fac ergo misericordiam in servum tuum, quia foedus Domini me famulum tuum tecum inire fecisti; si autem est in me aliqua iniquitas, tu me interfice et ad patrem tuum ne introducas me ”. 
09O||20||9||77410	Et ait Ionathan: “ Absit hoc a te; neque enim fieri potest ut, si certo cognovero malum decretum esse a patre meo contra te, non annuntiem tibi ”. 
09O||20||10||77420	Responditque David ad Ionathan: “ Quis nuntiabit mihi, si quid forte responderit tibi pater tuus dure? ”.
09O||20||11||77430	Et ait Ionathan ad David: “ Veni, egrediamur foras in agrum ”. Cumque exissent ambo in agrum, 
09O||20||12||77440	ait Ionathan ad David: “ Vivit Dominus, Deus Israel, investigabo sententiam patris mei hoc fere tempore cras vel perendie; et si aliquid boni fuerit super David, et non statim miserim ad te et notum tibi fecerim, 
09O||20||13||77450	haec faciat Dominus in Ionathan et haec augeat! Si autem perseveraverit patris mei malitia adversum te, hoc quoque notum faciam tibi et dimittam te, ut vadas in pace. Et sit Dominus tecum, sicut fuit cum patre meo. 
09O||20||14||77460	Et, si vixero, facies mihi misericordiam Domini; si vero mortuus fuero, 
09O||20||15||77470	non auferas misericordiam tuam a domo mea usque in sempiternum, quando eradicaverit Dominus inimicos David unumquemque de terra ”. 
09O||20||16||77480	Pepigit ergo foedus Ionathan cum domo David dicens: “ Requirat Dominus de manu inimicorum David! ”. 
09O||20||17||77490	Et addidit Ionathan ut faceret David iurare per dilectionem suam erga illum; sicut animam enim suam, ita diligebat eum.
09O||20||18||77500	Dixitque ad eum Ionathan: “ Cras neomenia est, et requireris; 
09O||20||19||77510	vacua erit enim sessio tua. Perendie descendes festinus et venies in locum, ubi abscondisti te in die facti illius; et sedebis iuxta acervum illum. 
09O||20||20||77520	Et ego tres sagittas mittam iuxta eum et iaciam quasi exercens me ad signum. 
09O||20||21||77530	Mittam quoque et puerum dicens ei: “Vade et affer mihi sagittas”. 
09O||20||22||77540	Si dixero puero: “Ecce sagittae intra te sunt, tolle eas”, tu veni ad me, quia pax tibi est, et nihil est mali, vivit Dominus. Si autem sic locutus fuero puero: “Ecce sagittae ultra te sunt”, vade, quia dimisit te Dominus. 
09O||20||23||77550	De verbo autem, quod locuti fuimus, ego et tu, sit Dominus inter me et te usque in sempiternum ”.
09O||20||24||77560	Absconditus est ergo David in agro; et venit neomenia, et sedit rex ad mensam ad comedendum. 
09O||20||25||77570	Cumque sedisset rex super cathedram suam secundum consuetudinem, quae erat iuxta parietem, sedit Ionathan ex adverso, et sedit Abner ex latere Saul; vacuusque apparuit locus David. 
09O||20||26||77580	Et non est locutus Saul quidquam in die illa; cogitabat enim quod forte evenisset ei, ut non esset mundus nec purificatus. 
09O||20||27||77590	Cumque illuxisset dies secunda post neomeniam, rursum vacuus apparuit locus David; dixitque Saul ad Ionathan filium suum: “ Cur non venit filius Isai nec heri nec hodie ad vescendum? ”. 
09O||20||28||77600	Et respondit Ionathan Sauli: “ Rogavit me obnixe, ut iret in Bethlehem, 
09O||20||29||77610	et ait: “Dimitte me, quoniam sacrificium familiae est in civitate, et frater meus ipse accersivit me; nunc ergo, si inveni gratiam in oculis tuis, vadam cito et videbo fratres meos”. Ob hanc causam non venit ad mensam regis ”.
09O||20||30||77620	Iratus autem Saul adversum Ionathan dixit ei: “ Fili mulieris perversae, numquid ignoro quia diligis filium Isai in confusionem tuam et in confusionem nuditatis matris tuae? 
09O||20||31||77630	Omnibus enim diebus, quibus filius Isai vixerit super terram, non stabilieris tu neque regnum tuum; itaque iam nunc mitte et adduc eum ad me, quia filius mortis est ”. 
09O||20||32||77640	Respondens autem Ionathan Sauli patri suo ait: “ Quare morietur? Quid fecit? ”. 
09O||20||33||77650	Et arripuit Saul lanceam, ut percuteret eum; et intellexit Ionathan quod definitum esset patri suo, ut interficeret David. 
09O||20||34||77660	Surrexit ergo Ionathan a mensa in ira furoris et non comedit in die neomeniae secunda panem; contristatus est enim super David, eo quod confudisset eum pater suus.
09O||20||35||77670	Cumque illuxisset mane, venit Ionathan in agrum ad locum constitutum a David et puer parvulus cum eo; 
09O||20||36||77680	et ait ad puerum suum: “ Vade et affer mihi sagittas, quas ego iacio ”. Cumque puer cucurrisset, iecit sagittam trans puerum. 
09O||20||37||77690	Venit itaque puer ad locum sagittae, quam miserat Ionathan, et clamavit Ionathan post tergum pueri et ait: “ Ecce ibi est sagitta porro ultra te ”. 
09O||20||38||77700	Clamavitque Ionathan post tergum pueri: “ Festina velociter, ne steteris ”. Sustulit autem puer Ionathae sagittam et attulit ad dominum suum 
09O||20||39||77710	et quid ageretur penitus ignorabat, tantummodo enim Ionathan et David rem noverant.
09O||20||40||77720	Dedit igitur Ionathan arma sua puero et dixit ei: “ Vade, defer in civitatem ”. 
09O||20||41||77730	Cumque abisset puer, surrexit David de latere acervi et cadens pronus in terram adoravit tertio; et osculantes alterutrum fleverunt pariter, David autem amplius. 
09O||20||42||77740	Dixit ergo Ionathan ad David: “ Vade in pace; iuravimus enim ambo in nomine Domini dicentes: Dominus erit inter me et te et inter semen meum et semen tuum usque in sempiternum ”.
09O||21||1||77750	Et surrexit David et abiit; sed et Ionathan ingressus est civitatem. 
09O||21||2||77760	Venit autem David in Nob ad Achimelech sacerdotem, et obstupuit Achimelech eo quod venisset David, et dixit ei: “ Quare tu solus et nullus est tecum? ”. 
09O||21||3||77770	Et ait David ad Achimelech sacerdotem: “ Rex praecepit mihi negotium et dixit: “Nemo sciat rem, propter quam a me missus es, et cuiusmodi tibi praecepta dederim”; pueris vero condixi in illum et illum locum. 
09O||21||4||77780	Nunc igitur, si habes ad manum quinque panes, da mihi, aut quidquid inveneris ”.
09O||21||5||77790	Et respondens sacerdos David ait ei: “ Non habeo panes laicos ad manum, sed tantum panem sanctum; si mundi sunt pueri maxime a mulieribus? ”. 
09O||21||6||77800	Et respondit David sacerdoti et dixit ei: “ Equidem, si de mulieribus agitur, continuimus nos ab heri et nudiustertius. Quando egrediebar, fuerunt corpora puerorum sancta, quamvis iter esset profanum. Quanto magis hodie sunt sancti quoad corpora ”. 
09O||21||7||77810	Dedit ergo ei sacerdos sanctificatum panem; neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi.
09O||21||8||77820	Erat autem ibi vir de servis Saul in die illa retentus ante Dominum; et nomen eius Doeg Idumaeus, potentissimus pastorum Saul.
09O||21||9||77830	Dixit autem David ad Achimelech: “ Si habes hic ad manum hastam aut gladium? Quia gladium meum et arma mea non tuli mecum; negotium enim regis urgebat ”. 
09O||21||10||77840	Et dixit sacerdos: “ Ecce hic gladius Goliath Philisthaei, quem percussisti in valle Terebinthi; est involutus pallio post ephod. Si istum vis tollere, tolle, neque enim est alius hic absque eo ”. Et ait David: “ Non est huic alter similis; da mihi eum ”.
09O||21||11||77850	Surrexit itaque David et fugit in die illa a facie Saul et venit ad Achis regem Geth. 
09O||21||12||77860	Dixeruntque ei servi Achis: “ Numquid non iste est David rex terrae? Nonne huic cantabant per choros dicentes: “Percussit Saul milia sua, et David decem milia sua”? ”.
09O||21||13||77870	Posuit autem David sermones istos in corde suo et extimuit valde a facie Achis regis Geth. 
09O||21||14||77880	Et immutavit os suum coram eis; et insaniebat inter manus eorum et impingebat in ostia portae, defluebantque salivae in barbam. 
09O||21||15||77890	Et ait Achis ad servos suos: “ Vidistis hominem insanum. Quare adduxistis eum ad me? 
09O||21||16||77900	An desunt nobis furiosi, quod introduxistis istum, ut fureret, me praesente? Hicine ingredietur domum meam? ”.
09O||22||1||77910	Abiit ergo inde David et fugit in speluncam Odollam; quod cum audissent fratres eius et omnis domus patris eius, descenderunt ad eum illuc. 
09O||22||2||77920	Et convenerunt ad eum omnes, qui erant in angustia constituti et oppressi aere alieno et amaro animo; et factus est eorum princeps, fueruntque cum eo quasi quadringenti viri.
09O||22||3||77930	Et profectus est David inde in Maspha, quae est Moab, et dixit ad regem Moab: “ Maneat, oro, pater meus et mater mea vobiscum, donec sciam quid faciat mihi Deus ”. 
09O||22||4||77940	Et reliquit eos ante faciem regis Moab; manseruntque apud eum cunctis diebus, quibus David fuit in praesidio.
09O||22||5||77950	Dixitquc Gad propheta ad David: “ Noli manere in praesidio. Proficiscere et vade in terram Iudae ”. Et profectus David venit in saltum Haret.
09O||22||6||77960	Et audivit Saul quod detectus fuisset David et viri, qui erant cum eo. Saul autem, cum maneret in Gabaa et esset sub myrice, quae est in excelso, hastam manu tenens, cunctique servi eius circumstarent eum, 
09O||22||7||77970	ait ad servos suos, qui assistebant ei: “ Audite, Beniaminitae. Etiam omnibus vobis dabit filius Isai agros et vineas et universos vos faciet tribunos et centuriones, 
09O||22||8||77980	quoniam coniurastis omnes adversum me. Et non est qui mihi renuntiet quod filius meus foedus iunxerit cum filio Isai; non est qui vicem meam doleat ex vobis, nec qui annuntiet mihi quod suscitaverit filius meus servum meum adversum me insidiantem mihi sicut hodie ”.
09O||22||9||77990	Respondens autem Doeg Idumaeus, qui assistebat cum servis Saul: “ Vidi, inquit, filium Isai in Nob apud Achimelech filium Achitob; 
09O||22||10||78000	qui consuluit pro eo Dominum et cibaria dedit ei, sed et gladium Goliath Philisthaei dedit illi ”.
09O||22||11||78010	Misit ergo rex ad accersendum Achimelech sacerdotem filium Achitob et omnem domum patris eius, sacerdotum, qui erant in Nob; qui venerunt universi ad regem. 
09O||22||12||78020	Et ait Saul: “ Audi, fili Achitob ”. Qui respondit: “ Praesto sum, domine ”. 
09O||22||13||78030	Dixitque ad eum Saul: “ Quare coniurastis adversum me, tu et filius Isai, et dedisti ei panes et gladium et consuluisti pro eo Deum, ut consurgeret adversum me insidiator, sicut est hodie? ”. 
09O||22||14||78040	Respondensque Achimelech regi ait: “ Et quis in omnibus servis tuis sicut David fidelis et gener regis et dux satellitum tuorum et gloriosus in domo tua? 
09O||22||15||78050	Num hodie coepi consulere pro eo Deum? Absit hoc a me, ne suspicetur rex adversus servum suum rem huiuscemodi, adversus universam domum patris mei; non enim scivit servus tuus quidquam super hoc negotio, vel modicum vel grande ”. 
09O||22||16||78060	Dixitque rex: “ Morte morieris, Achimelech, tu et omnis domus patris tui ”.
09O||22||17||78070	Et ait rex emissariis, qui circumstabant eum: “ Convertimini et interficite sacerdotes Domini, nam manus eorum cum David est; scientes quod fugisset, non indicaverunt mihi ”. Noluerunt autem servi regis extendere manum suam in sacerdotes Domini. 
09O||22||18||78080	Et ait rex ad Doeg: “ Convertere tu et irrue in sacerdotes ”. Conversusque Doeg Idumaeus irruit in sacerdotes; et trucidavit in die illa octoginta quinque viros vestitos ephod lineo. 
09O||22||19||78090	Nob autem civitatem sacerdotum percussit in ore gladii, viros et mulieres, parvulos et lactantes, bovem et asinum et ovem in ore gladii.
09O||22||20||78100	Evadens autem unus filius Achimelech filii Achitob, cuius nomen erat Abiathar, fugit ad David 
09O||22||21||78110	et annuntiavit ei quod occidisset Saul sacerdotes Domini. 
09O||22||22||78120	Et ait David ad Abiathar: “ Sciebam in die illa quod, cum ibi esset Doeg Idumaeus, procul dubio annuntiaret Saul; ego sum reus omnium animarum domus patris tui. 
09O||22||23||78130	Mane mecum, ne timeas; qui enim quaerit animam meam, quaerit et animam tuam, mecumque servaberis ”.
09O||23||1||78140	Et nuntiaverunt David di centes: “ Ecce Philisthim op pugnant Ceila et diripiunt areas ”. 
09O||23||2||78150	Consuluit igitur David Dominum dicens: “ Num vadam et percutiam Philisthaeos istos? ”. Et ait Dominus ad David: “ Vade et percuties Philisthaeos et salvabis Ceila ”. 
09O||23||3||78160	Et dixerunt viri, qui erant cum David, ad eum: “ Ecce nos hic in Iuda consistentes timemus; quanto magis si ierimus in Ceila adversum agmina Philisthinorum? ”. 
09O||23||4||78170	Rursum ergo David consuluit Dominum, qui respondens ei ait: “ Surge et vade in Ceila; ego enim tradam Philisthaeos in manu tua ”. 
09O||23||5||78180	Abiit ergo David et viri eius in Ceila et pugnavit adversum Philisthaeos et abegit iumenta eorum et percussit eos plaga magna: et salvavit David habitatores Ceilae. 
09O||23||6||78190	Porro cum fugisset Abiathar filius Achimelcch ad David, et ipse cum David in Ceila ephod secum habens descenderat.
09O||23||7||78200	Nuntiatum est autem Saul quod venisset David in Ceila, et ait Saul: “ Tradidit eum Deus in manus meas; conclususque est introgressus urbem, in qua portae et serae sunt ”. 
09O||23||8||78210	Et convocavit Saul omnem populum, ut ad pugnam descenderet in Ceila et obsideret David et viros eius. 
09O||23||9||78220	Quod cum rescisset David quia praepararet ei Saul clam malum, dixit ad Abiathar sacerdotem: “ Applica ephod ”. 
09O||23||10||78230	Et ait David: “ Domine, Deus Israel, audivit famam servus tuus quod disponat Saul venire ad Ceila, ut evertat urbem propter me. 
09O||23||11||78240	Si tradent me viri Ceilae in manus eius? Et si descendet Saul, sicut audivit servus tuus? Domine, Deus Israel, indica servo tuo ”. Et ait Dominus: “ Descendet ”. 
09O||23||12||78250	Dixitque David: “ Si tradent viri Ceilae me et viros, qui sunt mecum, in manu Saul? ”. Et dixit Dominus: “ Tradent ”.
09O||23||13||78260	Surrexit ergo David et viri eius quasi sescenti et egressi de Ceila huc atque illuc vagabantur incerti. Nuntiatumque est Saul quod fugisset David de Ceila, quam ob rem destitit exire.
09O||23||14||78270	Morabatur autem David in deserto in locis firmissimis mansitque in monte, in deserto Ziph; et quaerebat eum Saul cunctis diebus, sed non tradidit eum Deus in manus eius. 
09O||23||15||78280	Et cognovit David quod egressus esset Saul, ut quaereret animam eius; porro David erat in deserto Ziph in Horesa. 
09O||23||16||78290	Et surrexit Ionathan filius Saul et abiit ad David in Horesa; et confortavit manus eius in Deo dixitque ei: 
09O||23||17||78300	“ Ne timeas, neque enim inveniet te manus Saul patris mei; et tu regnabis super Israel, et ego ero tibi secundus; sed et Saul pater meus scit hoc ”. 
09O||23||18||78310	Percussit igitur uterque foedus coram Domino; mansitque David in Horesa, Ionathan autem reversus est in domum suam.
09O||23||19||78320	Ascenderunt autem Ziphaei ad Saul in Gabaa dicentes: “ Nonne David latitat apud nos in locis tutissimis in Horesa, in colle Hachila, quae est ad meridiem deserti? 
09O||23||20||78330	Nunc ergo, si desideravit anima tua, rex, ut descenderes, descende; nostrum autem erit ut tradamus eum in manus regis ”. 
09O||23||21||78340	Dixitque Saul: “ Benedicti vos a Domino, quia doluistis vicem meam. 
09O||23||22||78350	Abite, oro, et diligentius praeparate et curiosius agite; et considerate locum, ubi sit pes eius, vel quis viderit eum ibi; dictum est enim ad me quod callidus sit valde. 
09O||23||23||78360	Considerate et videte omnia latibula eius, in quibus absconditur, et revertimini ad me ad certum locum, ut vadam vobiscum; quodsi fuerit in regione, perscrutabor eum in cunctis regionibus Iudae ”. 
09O||23||24||78370	At illi surgentes abierunt in Ziph ante Saul. David autem et viri eius erant in deserto Maon, in Araba ad meridiem deserti. 
09O||23||25||78380	Ivit ergo Saul et socii eius ad quaerendum eum, et nuntiatum est David; descenditque ad petram et versabatur in deserto Maon. Quod cum audisset Saul, persecutus est David in deserto Maon. 
09O||23||26||78390	Et ibat Saul ad latus montis ex parte una, David autem et viri eius erant in latere montis ex parte altera; porro David praeceps fugiebat a facie Saul. Itaque Saul et viri eius in modum coronae cingebant David et viros eius, ut caperent eos. 
09O||23||27||78400	Et nuntius venit ad Saul dicens: “ Festina et veni, quoniam infuderunt se Philisthim super terram ”. 
09O||23||28||78410	Reversus est ergo Saul desistens persequi David; et perrexit in occursum Philisthinorum. Propter hoc vocaverunt locum illum: “ Petram dividentem ”.
09O||24||1||78420	Ascendit ergo David inde et habitavit in locis tutissimis Engaddi. 
09O||24||2||78430	Cumque reversus esset Saul, postquam persecutus est Philisthaeos, nuntiaverunt ei dicentes: “ Ecce David in deserto est Engaddi ”. 
09O||24||3||78440	Assumens ergo Saul tria milia electorum virorum ex omni Israel perrexit ad investigandum David et viros eius ad rupes ibicum. 
09O||24||4||78450	Et venit ad caulas ovium, quae se offerebant vianti. Eratque ibi spelunca, quam ingressus est Saul, ut purgaret ventrem; porro David et viri eius in interiore parte speluncae latebant. 
09O||24||5||78460	Et dixerunt viri David ad eum: “ Ecce dies, de qua locutus est Dominus ad te: “Ego trado tibi inimicum tuum, ut facias ei sicut placuerit in oculis tuis” ”. Surrexit ergo David et praecidit oram chlamydis Saul silenter. 
09O||24||6||78470	Post haec cor David percussit eum, eo quod abscidisset oram chlamydis Saul, 
09O||24||7||78480	dixitque ad viros suos: “ Propitius mihi sit Dominus, ne faciam hanc rem domino meo, christo Domini, ut mittam manum meam in eum, quoniam christus Domini est ”. 
09O||24||8||78490	Et cohibuit David viros suos sermonibus et non permisit eos, ut consurgerent in Saul. Porro Saul exsurgens de spelunca pergebat coepto itinere. 
09O||24||9||78500	Surrexit autem et David post eum et egressus de spelunca clamavit post tergum Saul dicens: “ Domine mi rex! ”. Et respexit Saul post se, et inclinans se David pronus in terram adoravit 
09O||24||10||78510	dixitque ad Saul: “ Quare audis verba hominum loquentium: “David quaerit malum adversum te?”. 
09O||24||11||78520	Ecce hodie viderunt oculi tui quod tradiderit te Dominus hodie in manu mea in spelunca; et dictum est mihi, ut occiderem te, sed pepercit tibi oculus meus. Dixi enim: Non extendam manum meam in dominum meum, quia christus Domini est 
09O||24||12||78530	et pater meus. Quin potius vide et cognosce oram chlamydis tuae in manu mea, quoniam, cum praeciderem summitatem chlamydis tuae, nolui occidere te. Animadverte et vide quoniam non est in manu mea malum neque iniquitas, neque peccavi in te; tu autem insidiaris animae meae, ut auferas eam. 
09O||24||13||78540	Iudicet Dominus inter me et te et ulciscatur me Dominus ex te; manus autem mea non sit in te. 
09O||24||14||78550	Sicut et in proverbio antiquo dicitur: “Ab impiis egredietur impietas”, manus ergo mea non sit in te. 
09O||24||15||78560	Quem sequitur rex Israel? Quem persequeris? Canem mortuum et pulicem unum. 
09O||24||16||78570	Sit Dominus iudex et iudicet inter me et te et videat et diiudicet causam meam et eruat me de manu tua ”. 
09O||24||17||78580	Cum autem complesset David loquens sermones huiuscemodi ad Saul, dixit Saul: “ Numquid vox haec tua est, fili mi David? ”. Et levavit Saul vocem suam et flevit. 
09O||24||18||78590	Dixitque ad David: “ Iustior tu es quam ego; tu enim tribuisti mihi bona, ego autem reddidi tibi mala. 
09O||24||19||78600	Et tu indicasti hodie, quae feceris mihi bona, quomodo tradiderit me Dominus in manu tua, et non occideris me. 
09O||24||20||78610	Quis enim, cum invenerit inimicum suum, dimittet eum in via bona? Sed Dominus reddat tibi vicissitudinem hanc, pro eo quod hodie operatus es in me. 
09O||24||21||78620	Et nunc, quia scio quod certissime regnaturus sis et habiturus in manu tua regnum Israel, 
09O||24||22||78630	iura mihi in Domino, ne deleas semen meum post me neque auferas nomen meum de domo patris mei ”. 
09O||24||23||78640	Et iuravit David Sauli. Abiit ergo Saul in domum suam, et David et viri eius ascenderunt ad praesidium.
09O||25||1||78650	Mortuus est autem Samuel; et congregatus est universus Israel, et planxerunt eum et sepelierunt eum in domo sua in Rama. Consurgensque David descendit in desertum Maon. 
09O||25||2||78660	Erat autem vir quispiam in solitudine Maon, et possessio eius in Carmel; et homo ille magnus nimis; erantque ei oves tria milia et mille caprae. Et accidit ut tonderet gregem suum in Carmel. 
09O||25||3||78670	Nomen autem viri illius erat Nabal et nomen uxoris eius Abigail. Eratque mulier illa prudentissima et speciosa; porro vir eius durus et moribus malis; erat autem de genere Chaleb.
09O||25||4||78680	Cum ergo audisset David in deserto quod tonderet Nabal gregem suum, 
09O||25||5||78690	misit decem iuvenes et dixit eis: “ Ascendite in Carmel et venietis ad Nabal et salutabitis eum ex nomine meo pacifice 
09O||25||6||78700	et dicetis fratri meo: “Et tibi pax et domui tuae pax et omnibus, quaecumque habes, sit pax! 
09O||25||7||78710	Et nunc audivi quod tonsores essent apud te. Pastores autem tui erant nobiscum in deserto; numquam eis molesti fuimus, nec aliquando defuit eis quidquam de grege omni tempore, quo fuerunt nobiscum in Carmel. 
09O||25||8||78720	Interroga pueros tuos, et indicabunt tibi. Nunc ergo inveniant pueri isti gratiam in oculis tuis, in die enim bona venimus; quodcumque invenerit manus tua, da servis tuis et filio tuo David” ”.
09O||25||9||78730	Cumque venissent pueri David, locuti sunt ad Nabal omnia verba haec ex nomine David et siluerunt. 
09O||25||10||78740	Respondens autem Nabal pueris David ait: “ Quis est David, et quis est filius Isai? Hodie increverunt servi, qui fugiunt dominos suos. 
09O||25||11||78750	Tollam ergo panes meos et aquas meas et carnes pecorum, quae occidi, tonsoribus meis et dabo viris, quos nescio unde sint? ”. 
09O||25||12||78760	Regressi sunt itaque pueri David per viam suam et reversi venerunt et nuntiaverunt ei omnia verba haec. 
09O||25||13||78770	Tunc David ait viris suis: “ Accingatur unusquisque gladio suo! ”. Et accincti sunt singuli gladio suo, accinctusque est et David ense suo, et secuti sunt David quasi quadringenti viri; porro ducenti remanserunt ad sarcinas.
09O||25||14||78780	Abigail autem uxori Nabal nuntiavit unus de pueris suis dicens: “ Ecce misit David nuntios de deserto, ut benedicerent domino nostro, sed aversatus est eos. 
09O||25||15||78790	Homines isti boni satis fuerunt nobis et non molesti; nec quidquam aliquando periit omni tempore, quo sumus conversati cum eis in deserto. 
09O||25||16||78800	Pro muro erant nobis tam in nocte quam in die omnibus diebus, quibus pavimus apud eos greges. 
09O||25||17||78810	Quam ob rem considera et recogita quid facias, quoniam malum decretum est adversus dominum nostrum et adversus domum eius universam. Et ipse filius Belial est, ita ut nemo ei possit loqui ”.
09O||25||18||78820	Festinavit igitur Abigail et tulit ducentos panes et duos utres vini et quinque arietes coctos et quinque sata frumenti tosti et centum ligaturas uvae passae et ducentas massas caricarum et imposuit super asinos. 
09O||25||19||78830	Dixitque pueris suis: “ Praecedite me, ecce ego post tergum sequar vos ”. Viro autem suo Nabal non indicavit. 
09O||25||20||78840	Cum ergo ascendisset asinum et descenderet in tegmine montis, David et viri eius descendebant in occursum eius; quibus et illa occurrit. 
09O||25||21||78850	Et aiebat David: “ Vere frustra servavi omnia, quae huius erant in deserto, et non periit quidquam de cunctis, quae ad eum pertinebant; et reddidit mihi malum pro bono. 
09O||25||22||78860	Haec faciat Deus inimicis David et haec addat, si reliquero de omnibus, quae ad eum pertinent, usque mane quidquid masculini sexus ”.
09O||25||23||78870	Cum autem vidisset Abigail David, festinavit et descendit de asino et procidit coram David super faciem suam et adoravit super terram. 
09O||25||24||78880	Et cecidit ad pedes eius et dixit: “ In me sit, domine mi, haec iniquitas; loquatur, obsecro, ancilla tua in auribus tuis, et audi verba famulae tuae. 
09O||25||25||78890	Ne ponat, oro, dominus meus cor suum super virum istum iniquum Nabal, quia secundum nomen suum stultus est, et est stultitia cum eo; ego autem ancilla tua non vidi pueros domini mei, quos misisti. 
09O||25||26||78900	Nunc ergo, domine mi, vivit Dominus, et vivit anima tua, quia Dominus prohibuit te, ne venires in sanguine et salvares te manu tua; et nunc fiant sicut Nabal inimici tui et qui quaerunt domino meo malum. 
09O||25||27||78910	Quapropter suscipe benedictionem hanc, quam attulit ancilla tua domino meo, et da pueris, qui sequuntur dominum meum. 
09O||25||28||78920	Aufer iniquitatem famulae tuae. Faciens enim faciet Dominus domino meo domum fidelem, quia proelia Domini dominus meus proeliatur; malitia ergo non inveniatur in te omnibus diebus vitae tuae. 
09O||25||29||78930	Si enim surrexerit aliquando homo persequens te et quaerens animam tuam, erit anima domini mei custodita in fasciculo vitae apud Dominum Deum tuum; sed inimicorum tuorum animam ipse iaciat in impetu et circulo fundae. 
09O||25||30||78940	Cum ergo fecerit Dominus domino meo omnia, quae locutus est, bona de te et constituerit te ducem super Israel, 
09O||25||31||78950	non erit tibi hoc in singultum et in scrupulum cordis domino meo, quod effuderis sanguinem innoxium et ipse te ultus fueris; et cum benefecerit Dominus domino meo, recordaberis ancillae tuae ”.
09O||25||32||78960	Et ait David ad Abigail: “ Benedictus Dominus, Deus Israel, qui misit te hodie in occursum meum. Et benedicta prudentia tua, 
09O||25||33||78970	et benedicta tu, quae prohibuisti me hodie, ne irem ad sanguinem et ulciscerer me manu mea. 
09O||25||34||78980	Alioquin, vivit Dominus, Deus Israel, qui prohibuit me malum facere tibi, nisi cito venisses in occursum mihi, non remansisset Nabal usque ad lucem matutinam quidquid masculini sexus ”. 
09O||25||35||78990	Suscepit ergo David de manu eius omnia, quae attulerat ei, dixitque ei: “ Vade pacifice in domum tuam. Ecce audivi vocem tuam et honoravi faciem tuam ”.
09O||25||36||79000	Venit autem Abigail ad Nabal; et ecce erat ei convivium in domo eius quasi convivium regis, et cor Nabal iucundum; erat enim ebrius nimis. Et non indicavit ei verbum pusillum aut grande usque in mane. 
09O||25||37||79010	Diluculo autem, cum digessisset vinum Nabal, haec indicavit ei uxor sua; et emortuum est cor eius intrinsecus, et factus est quasi lapis. 
09O||25||38||79020	Cumque pertransissent decem dies, percussit Dominus Nabal, et mortuus est.
09O||25||39||79030	Quod cum audisset David mortuum Nabal, ait: “ Benedictus Dominus, qui iudicavit causam opprobrii mei de manu Nabal et servum suum custodivit a malo et malitiam Nabal reddidit Dominus in caput eius ”. Misit ergo David et locutus est ad Abigail, ut sumeret eam sibi in uxorem. 
09O||25||40||79040	Et venerunt pueri David ad Abigail in Carmel et locuti sunt ad eam dicentes: “ David misit nos ad te, ut accipiat te sibi in uxorem ”. 
09O||25||41||79050	Quae consurgens adoravit prona in terram et ait: “ Ecce famula tua sit in ancillam, ut lavet pedes servorum domini mei ”. 
09O||25||42||79060	Et festinavit et surrexit Abigail et ascendit super asinum, et quinque puellae ierunt cum ea pedisequae eius; et secuta est nuntios David et facta est illi uxor.
09O||25||43||79070	Sed et Achinoam accepit David de Iezrahel, et fuit utraque uxor eius. 
09O||25||44||79080	Saul autem dedit Michol filiam suam uxorem David Phalti filio Lais, qui erat de Gallim.
09O||26||1||79090	Et venerunt Ziphaei ad Saul in Gabaa dicentes: “ Ecce David absconditus est in colle Hachila, quae est ex adverso solitudinis ”. 
09O||26||2||79100	Et surrexit Saul et descendit in desertum Ziph, et cum eo tria milia virorum de electis Israel, ut quaereret David in deserto Ziph. 
09O||26||3||79110	Et castrametatus est Saul in colle Hachila, quae erat ex adverso solitudinis in via. David autem habitabat in deserto; videns autem quod venisset Saul post se in desertum, 
09O||26||4||79120	misit exploratores et didicit quod illuc venisset certissime. 
09O||26||5||79130	Et surrexit David et venit ad locum, ubi erat Saul. Cumque vidisset locum, in quo dormiebat Saul et Abner filius Ner princeps militiae eius, Saulem dormientem in carragine et reliquum vulgus per circuitum eius, 
09O||26||6||79140	ait David ad Achimelech Hetthaeum et Abisai filium Sarviae fratrem Ioab dicens: “ Quis descendet mecum ad Saul in castra? ”. Dixitque Abisai: “ Ego descendam tecum ”.
09O||26||7||79150	Venerunt ergo David et Abisai ad populum nocte et invenerunt Saul iacentem et dormientem in carragine et hastam fixam in terra ad caput eius, Abner autem et populum dormientes in circuitu eius. 
09O||26||8||79160	Dixitque Abisai ad David: “ Conclusit Deus hodie inimicum tuum in manus tuas; nunc ergo perfodiam eum lancea in terra semel, et secundo opus non erit ”. 
09O||26||9||79170	Et dixit David ad Abisai: “ Ne interficias eum; quis enim extendit manum suam in christum Domini et innocens erit? ”. 
09O||26||10||79180	Et dixit David: “ Vivit Dominus quia Dominus percutiet eum, aut dies eius veniet, ut moriatur, aut in proelium descendens peribit. 
09O||26||11||79190	Propitius mihi sit Dominus, ne extendam manum meam in christum Domini. Nunc igitur tolle hastam, quae est ad caput eius, et scyphum aquae, et abeamus ”. 
09O||26||12||79200	Tulit ergo David hastam et scyphum aquae, qui erat ad caput Saul, et abierunt; et non erat quisquam, qui videret et intellegeret et vigilaret, sed omnes dormiebant, quia sopor Domini irruerat super eos.
09O||26||13||79210	Cumque transisset David ex adverso et stetisset in vertice montis de longe, et esset grande intervallum inter eos, 
09O||26||14||79220	clamavit David ad populum et ad Abner filium Ner dicens: “ Nonne respondebis, Abner? ”. Et respondens Abner ait: “ Quis es tu? Clamasti ad regem! ”. 
09O||26||15||79230	Et ait David ad Abner: “ Numquid non vir tu es? Et quis alius similis tui in Israel? Quare ergo non custodisti dominum tuum regem? Ingressus est enim unus de turba, ut interficeret regem dominum tuum. 
09O||26||16||79240	Non est bonum hoc, quod fecisti. Vivit Dominus quoniam filii mortis estis vos, qui non custodistis dominum vestrum, christum Domini. Nunc ergo vide, ubi sit hasta regis et ubi scyphus aquae, qui erat ad caput eius ”.
09O||26||17||79250	Cognovit autem Saul vocem David et dixit: “ Num vox tua haec est, fili mi David? ”. Et ait David: “ Vox mea, domine mi rex ”. 
09O||26||18||79260	Et ait: “ Quam ob causam dominus meus persequitur servum suum? Quid feci? Aut quod est in manu mea malum? 
09O||26||19||79270	Nunc ergo audiat, oro, dominus meus rex verba servi sui: Si Dominus incitat te adversum me, odoretur sacrificium; si autem filii hominum, maledicti sint in conspectu Domini, quia eiecerunt me hodie, ut non habitem in hereditate Domini dicentes: “Vade, servi diis alienis”. 
09O||26||20||79280	Et nunc non effundatur sanguis meus in terra longe a facie Domini; quia egressus est rex Israel, ut quaerat pulicem unum, sicut persequitur quis perdicem in montibus ”.
09O||26||21||79290	Et ait Saul: “ Peccavi. Revertere, fili mi David; nequaquam enim ultra malefaciam tibi, eo quod pretiosa fuerit anima mea in oculis tuis hodie; apparet quod stulte egerim et erraverim multum nimis ”. 
09O||26||22||79300	Et respondens David ait: “ Ecce hasta regis; transeat unus de pueris et tollat eam. 
09O||26||23||79310	Dominus autem retribuet unicuique secundum iustitiam suam et fidem; tradidit enim te Dominus hodie in manu mea, et nolui extendere manum meam in christum Domini. 
09O||26||24||79320	Et sicut magnificata est anima tua hodie in oculis meis, sic magnificetur anima mea in oculis Domini, et liberet me de omni angustia ”.
09O||26||25||79330	Ait ergo Saul ad David: “ Benedictus tu, fili mi David; et quidem faciens facies et potens poteris ”. Abiit autem David in viam suam, et Saul reversus est in locum suum.
09O||27||1||79340	Et ait David in corde suo: “ Aliquando incidam in uno die in manu Saul; nonne melius est ut fugiam et salver in terra Philisthinorum, ut desperet Saul cessetque me quaerere in cunctis finibus Israel? Fugiam ergo manus eius ”. 
09O||27||2||79350	Et surrexit David et abiit ipse et sescenti viri cum eo ad Achis filium Maoch regem Geth. 
09O||27||3||79360	Et habitavit David cum Achis in Geth ipse et viri eius unusquisque cum domo sua; David et duae uxores eius, Achinoam Iezrahelites et Abigail uxor Nabal de Carmel. 
09O||27||4||79370	Et nuntiatum est Saul quod fugisset David in Geth, et non addidit ultra ut quaereret eum.
09O||27||5||79380	Dixit autem David ad Achis: “ Si inveni gratiam in oculis tuis, detur mihi locus in una urbium regionis huius, ut habitem ibi. Cur enim manet servus tuus in civitate regis tecum? ”. 
09O||27||6||79390	Dedit itaque ei Achis in die illa Siceleg; propter quam causam facta est Siceleg regum Iudae usque in diem hanc. 
09O||27||7||79400	Fuit autem numerus dierum, quibus habitavit David in regione Philisthinorum, annus et quattuor menses.
09O||27||8||79410	Et ascendit David et viri eius et agebant praedas de Gesuri et de Gerzi et de Amalecitis; hae enim gentes habitabant terram, quae est a Telem in via Sur et usque ad terram Aegypti. 
09O||27||9||79420	Et percutiebat David omnem terram nec relinquebat viventem virum et mulierem; tollensque oves et boves et asinos et camelos et vestes revertebatur et veniebat ad Achis. 
09O||27||10||79430	Dicebat autem ei Achis: “ In quem irruistis hodie? ”. Respondebatque David: “ Contra Nageb Iudae vel contra Nageb Ierameel vel contra Nageb Ceni ”. 
09O||27||11||79440	Viro et mulieri non parcebat David nec adducebat in Geth dicens: “ Ne forte loquantur adversum nos: “Haec fecit David” ”. Et hoc erat decretum illi omnibus diebus, quibus habitavit in regione Philisthinorum. 
09O||27||12||79450	Credidit ergo Achis David dicens: “ Valde odiosum se fecit populo suo Israel; erit igitur mihi servus sempiternus ”. 
09O||28||1||79460	Factum est autem in diebus illis, congregaverunt Phili sthim agmina sua, ut praepararentur ad bellum contra Israel. Dixitque Achis ad David: “ Sciens nunc scito quoniam mecum egredieris in castris tu et viri tui ”. 
09O||28||2||79470	Dixitque David ad Achis: “ Ideo tu quoque scies, quae facturus est servus tuus ”. Et ait Achis ad David: “ Ideo custodem capitis mei ponam te cunctis diebus ”.
09O||28||3||79480	Samuel autem mortuus erat; planxeratque eum omnis Israel, et sepelierant eum in Rama urbe sua. Et Saul abstulerat magos et hariolos de terra.
09O||28||4||79490	Congregatique sunt Philisthim et venerunt et castrametati sunt in Sunam. Congregavit autem et Saul universum Israel, et castrametati sunt in Gelboe. 
09O||28||5||79500	Et vidit Saul castra Philisthim et timuit, et expavit cor eius nimis. 
09O||28||6||79510	Consuluitque Dominum, et non respondit ei neque per somnia neque per Urim neque per prophetas.
09O||28||7||79520	Dixitque Saul servis suis: “ Quaerite mihi mulierem habentem pythonem, et vadam ad eam et sciscitabor per illam ”. Et dixerunt servi eius ad eum: “ Est mulier habens pythonem in Endor ”. 
09O||28||8||79530	Mutavit ergo habitum suum vestitusque est aliis vestimentis et abiit ipse et duo viri cum eo; veneruntque ad mulierem nocte, et ait: “ Divina mihi in pythone et suscita mihi, quem dixero tibi ”. 
09O||28||9||79540	Et ait mulier ad eum: “ Ecce tu nosti, quanta fecerit Saul et quomodo eraserit magos et hariolos de terra; quare ergo insidiaris animae meae, ut occidar? ”. 
09O||28||10||79550	Et iuravit ei Saul in Domino dicens: “ Vivit Dominus quia non veniet tibi quidquam mali propter hanc rem ”. 
09O||28||11||79560	Dixitque ei mulier: “ Quem suscitabo tibi? ”. Qui ait: “ Samuelem suscita mihi ”.
09O||28||12||79570	Cum autem vidisset mulier Samuelem, exclamavit voce magna et dixit ad Saul: “ Quare imposuisti mihi? Tu es enim Saul! ”. 
09O||28||13||79580	Dixitque ei rex: “ Noli timere. Quid vidisti? ”. Et ait mulier ad Saul: “ Hominem divinum vidi ascendentem de terra ”. 
09O||28||14||79590	Dixitque ei: “ Qualis est forma eius? ”. Quae ait: “ Vir senex ascendit et ipse amictus est pallio ”. Intellexit Saul quod Samuel esset et inclinavit se super faciem suam in terra et adoravit.
09O||28||15||79600	Dixit autem Samuel ad Saul: “ Quare inquietasti me, ut suscitarer? ”. Et ait Saul: “ Coartor nimis. Siquidem Philisthim pugnant adversum me, et Deus recessit a me et exaudire me noluit neque in manu prophetarum neque per somnia; vocavi ergo te, ut ostenderes mihi quid faciam ”. 
09O||28||16||79610	Et ait Samuel: “ Quid interrogas me, cum Dominus recesserit a te et factus est adversarius tuus? 
09O||28||17||79620	Fecit enim Dominus, sicut locutus est in manu mea, et scidit regnum de manu tua et dedit illud proximo tuo David, 
09O||28||18||79630	quia non oboedisti voci Domini neque fecisti iram furoris eius in Amalec. Idcirco quod pateris, fecit tibi Dominus hodie. 
09O||28||19||79640	Et dabit Dominus etiam Israel tecum in manu Philisthim; cras autem tu et filii tui mecum eritis, sed et castra Israel tradet Dominus in manu Philisthim ”.
09O||28||20||79650	Statimque Saul cecidit porrectus in terram; extimuerat enim verba Samuel, et robur non erat in eo, quia non comederat panem tota die illa et tota nocte illa. 
09O||28||21||79660	Accessit itaque mulier ad Saul et vidit quod conturbatus esset valde; dixitque ad eum: “ Ecce audivit ancilla tua vocem tuam, et posui animam meam in manu mea et oboedivi sermonibus tuis, quos locutus es ad me. 
09O||28||22||79670	Nunc igitur audi et tu vocem ancillae tuae, ut ponam coram te buccellam panis, et comedens convalescas, ut possis iter facere ”. 
09O||28||23||79680	Qui renuit et ait: “ Non comedam ”. Coegerunt autem eum servi sui et mulier; et tandem, audita voce eorum, surrexit de terra et sedit super lectum. 
09O||28||24||79690	Mulier autem illa habebat vitulum pascualem in domo; et festinavit et occidit eum, tollensque farinam miscuit eam et coxit azyma. 
09O||28||25||79700	Et posuit ante Saul et ante servos eius. Qui cum comedissent, surrexerunt et abierunt hac eadem nocte.
09O||29||1||79710	Congregata sunt ergo Philisthim universa agmina in Aphec; sed et Israel castrametatus est super fontem, qui erat in Iezrahel. 
09O||29||2||79720	Et principes quidem Philisthim incedebant in centuriis et milibus; David autem et viri eius incedebant in novissimo agmine cum Achis. 
09O||29||3||79730	Dixeruntque principes Philisthim: “ Quid sibi volunt Hebraei isti? ”. Et ait Achis ad principes Philisthim: “ Nonne iste est David, qui fuit servus Saul regis Israel et est apud me multis diebus vel annis, et non inveni in eo quidquam ex die, qua transfugit ad me, usque ad diem hanc? ”. 
09O||29||4||79740	Irati sunt autem adversus eum principes Philisthim et dixerunt ei: “ Revertatur vir iste et sedeat in loco suo, in quo constituisti eum, et non descendat nobiscum in proelium, ne fiat nobis adversarius, cum proeliari coeperimus. Quomodo enim aliter placare poterit dominum suum nisi in capitibus horum virorum? 
09O||29||5||79750	Nonne iste est David, cui cantabant in choris dicentes: “Percussit Saul milia sua, et David decem milia sua”? ”.
09O||29||6||79760	Vocavit ergo Achis David et ait ei: “ Vivit Dominus quia rectus es tu, et bonus est in conspectu meo exitus tuus et introitus tuus mecum in castris, et non inveni in te quidquam mali ex die, qua venisti ad me, usque ad diem hanc. Sed principibus non places. 
09O||29||7||79770	Revertere ergo et vade in pace et non offendes oculos principum Philisthim ”. 
09O||29||8||79780	Dixitque David ad Achis: “ Quid enim feci, et quid invenisti in me servo tuo a die, qua fui in conspectu tuo, usque in diem hanc, ut non veniam et pugnem contra inimicos domini mei regis? ”. 
09O||29||9||79790	Respondens autem Achis locutus est ad David: “ Scio quia bonus es tu in oculis meis sicut angelus Dei; sed principes Philisthim dixerunt: “Non ascendet nobiscum in proelium”. 
09O||29||10||79800	Igitur consurge mane, tu et servi domini tui, qui venerunt tecum, et, cum de nocte surrexeritis et coeperit dilucescere, pergite ”. 
09O||29||11||79810	Surrexit itaque de nocte David ipse et viri eius, ut proficiscerentur mane et reverterentur ad terram Philisthim. Philisthim autem ascenderunt in Iezrahel.
09O||30||1||79820	Cumque venissent David et viri eius in Siceleg die tertia, Amalecitae impetum fecerant contra Nageb et contra Siceleg et percusserant Siceleg et succenderant eam igni; 
09O||30||2||79830	et captivas duxerant mulieres et omnes in ea a minimo usque ad magnum et non interfecerant quemquam, sed secum duxerant et pergebant in itinere suo. 
09O||30||3||79840	Cum ergo venisset David et viri eius ad civitatem et invenissent eam succensam igni et uxores suas et filios suos et filias ductas esse captivas, 
09O||30||4||79850	levaverunt David et populus, qui erat cum eo, voces suas et planxerunt, donec deficerent in eis lacrimae. 
09O||30||5||79860	Siquidem et duae uxores David captivae ductae fuerant, Achinoam Iezrahelites et Abigail uxor Nabal de Carmel.
09O||30||6||79870	Et angustiatus est David valde; volebat enim eum populus lapidare, quia amara erat anima uniuscuiusque viri super filiis suis et filiabus. Confortatus est autem David in Domino Deo suo 
09O||30||7||79880	et ait ad Abiathar sacerdotem filium Achimelech: “ Applica ad me ephod ”. Et applicuit Abiathar ephod ad David. 
09O||30||8||79890	Et consuluit David Dominum dicens: “ Persequar latrunculos hos et comprehendam eos an non? ”. Dixitque ei: “ Persequere; absque dubio enim comprehendes eos et excuties praedam ”. 
09O||30||9||79900	Abiit ergo David ipse et sescenti viri, qui erant cum eo, et venerunt usque ad torrentem Besor, et lassi quidam substiterunt. 
09O||30||10||79910	Persecutus est autem David ipse et quadringenti viri; et reliqui substiterunt: ducenti, qui lassi transire non poterant torrentem Besor.
09O||30||11||79920	Et invenerunt virum Aegyptium in agro et adduxerunt eum ad David; dederuntque ei panem, et comedit, et dederunt ei aquam bibere, 
09O||30||12||79930	sed et dederunt ei fragmen massae caricarum et duas ligaturas uvae passae. Quae cum comedisset, reversus est spiritus eius; non enim comederat panem neque biberat aquam tribus diebus et tribus noctibus. 
09O||30||13||79940	Dixit itaque ei David: “ Cuius es tu vel unde? ”. Qui ait ei: “ Puer Aegyptius ego sum servus viri Amalecitae; dereliquit autem me dominus meus, quia aegrotare coepi nudiustertius. 
09O||30||14||79950	Siquidem nos erupimus contra Nageb Cherethi et contra Nageb Iudae et Nageb Chaleb et Siceleg succendimus igni ”. 
09O||30||15||79960	Dixitque ei David: “ Potes me ducere ad istum cuneum? ”. Qui ait: “ Iura mihi per Deum quod non occidas me et non tradas me in manu domini mei, et ducam te ad cuneum istum ”. Et iuravit ei David.
09O||30||16||79970	Qui cum duxisset eum, ecce illi discumbebant super faciem universae terrae comedentes et bibentes et festum celebrantes pro cuncta praeda et spoliis, quae ceperant de terra Philisthim et de terra Iudae. 
09O||30||17||79980	Et percussit eos David die altera a diluculo usque ad vesperam, et non evasit ex eis quisquam, nisi quadringenti viri adulescentes, qui ascenderant camelos et fugerant.
09O||30||18||79990	Eruit ergo David omnia, quae ceperant Amalecitae, et duas uxores suas eruit. 
09O||30||19||80000	Nec defuit quidquam a parvo usque ad magnum tam de filiis quam de filiabus et de spoliis, et, quaecumque rapuerant, omnia reduxit David. 
09O||30||20||80010	Cepit ergo David universos greges et armenta, et minaverunt ante faciem eius possessionem hanc dixeruntque: “ Haec est praeda David ”.
09O||30||21||80020	Venit autem David ad ducentos viros, qui lassi substiterant nec sequi potuerant David, et residere eos iusserat in torrente Besor. Qui egressi sunt obviam David et populo, qui erat cum eo. Accedens autem David ad populum salutavit eos pacifice. 
09O||30||22||80030	Respondensque omnis vir pessimus et iniquus de viris, qui ierant cum David, dixit: “ Quia non venerunt nobiscum, non dabimus eis quidquam de praeda, quam eruimus; sed sufficiat unicuique uxor sua et filii; quos cum acceperint, recedant ”. 
09O||30||23||80040	Dixit autem David: “ Non sic facietis, fratres mei, de his, quae tradidit Dominus nobis, et custodivit nos et dedit latrunculos, qui eruperant adversum nos, in manu nostra; 
09O||30||24||80050	nec audiet vos quisquam super sermone hoc; aequa enim pars erit descendentis ad proelium et remanentis ad sarcinas, et similiter divident ”. 
09O||30||25||80060	Et factum est hoc ex die illa et deinceps constitutum ut praeceptum et quasi lex in Israel usque ad diem hanc.
09O||30||26||80070	Venit ergo David in Siceleg et misit dona de praeda senioribus Iudae proximis suis dicens: “ Accipite benedictionem de praeda hostium Domini ”; 
09O||30||27||80080	his, qui erant in Bethul et qui in Ramathnageb et qui in Iether 
09O||30||28||80090	et qui in Aroer et qui in Sephamoth et qui in Esthemo 
09O||30||29||80100	et qui in Carmel et qui in urbibus Ierameeli et qui in urbibus Ceni 
09O||30||30||80110	et qui in Horma et qui in Borasan et qui in Athach 
09O||30||31||80120	et qui in Hebron et reliquis locis, in quibus commoratus fuerat David ipse et viri eius.
09O||31||1||80130	Philisthim autem pugnabant adversum Israel; et fugerunt viri Israel ante faciem Philisthim et ceciderunt interfecti in monte Gelboe. 
09O||31||2||80140	Irrueruntque Philisthim in Saul et filios eius et percusserunt Ionathan et Abinadab et Melchisua filios Saul.
09O||31||3||80150	Totumque pondus proelii versum est in Saul; et consecuti sunt eum viri arcu, et vulneratus est vehementer a sagittariis. 
09O||31||4||80160	Dixitque Saul ad armigerum suum: “ Evagina gladium tuum et percute me, ne forte veniant incircumcisi isti et confodiant me et illudant mihi ”. Et noluit armiger eius; erat enim nimio timore perterritus. Arripuit itaque Saul gladium et irruit super eum. 
09O||31||5||80170	Quod cum vidisset armiger eius, videlicet quod mortuus esset Saul, irruit etiam ipse super gladium suum et mortuus est cum eo. 
09O||31||6||80180	Mortuus est ergo Saul et tres filii eius et armiger illius et universi viri eius in die illa pariter. 
09O||31||7||80190	Videntes autem viri Israel, qui erant trans vallem et trans Iordanem, quod fugissent viri Israelitae et quod mortuus esset Saul et filii eius, reliquerunt civitates suas et fugerunt. Veneruntque Philisthim et habitaverunt ibi.
09O||31||8||80200	Facta autem die altera, venerunt Philisthim, ut spoliarent interfectos, et invenerunt Saul et tres filios eius iacentes in monte Gelboe. 
09O||31||9||80210	Et praeciderunt caput Saul et exspoliaverunt eum armis, quae miserunt in terram Philisthinorum per circuitum, ut annuntiaretur in templis idolorum suorum et populo. 
09O||31||10||80220	Et posuerunt arma eius in templo Astharoth, corpus vero eius suspenderunt in muro Bethsan.
09O||31||11||80230	Quod cum audissent habitatores Iabes Galaad, quaecumque fecerant Philisthim Saul, 
09O||31||12||80240	surrexerunt omnes viri fortissimi et ambulaverunt tota nocte et tulerunt cadaver Saul et cadavera filiorum eius de muro Bethsan; veneruntque Iabes et combusserunt ea ibi. 
09O||31||13||80250	Et tulerunt ossa eorum et sepelierunt sub myrice in Iabes et ieiunaverunt septem diebus.
10O||1||1||80260	Factum est autem, postquam mortuus est Saul, ut David re verteretur a caede Amalec et maneret in Siceleg dies duos. 
10O||1||2||80270	In die autem tertia apparuit homo veniens de castris Saul veste conscissa et pulvere aspersus caput; et, ut venit ad David, cecidit super faciem suam et adoravit. 
10O||1||3||80280	Dixitque ad eum David: “ Unde venis? ”. Qui ait ad eum: “ De castris Israel fugi ”. 
10O||1||4||80290	Et dixit ad eum David: “ Quid enim factum est? Indica mihi ”. Qui ait: “ Fugit populus ex proelio, et multi corruentes e populo mortui sunt; sed et Saul et Ionathan filius eius interierunt ”.
10O||1||5||80300	Dixitque David ad adulescentem, qui nuntiabat ei: “ Unde scis quia mortuus est Saul et Ionathan filius eius? ”. 
10O||1||6||80310	Et ait adulescens, qui narrabat ei: “ Casu veni in montem Gelboe, et Saul incumbebat super hastam suam. Porro currus et equites appropinquabant ei, 
10O||1||7||80320	et conversus post tergum suum vidensque me vocavit. Cui cum respondissem: Adsum, 
10O||1||8||80330	dixit mihi: “Quisnam es tu?”. Et dixi ad eum: Amalecites ego sum. 
10O||1||9||80340	Et locutus est mihi: “Sta super me et interfice me, quoniam tenent me angustiae, et adhuc tota anima mea in me est”. 
10O||1||10||80350	Stansque super eum occidi illum; sciebam enim quod vivere non poterat post ruinam. Et tuli diadema, quod erat in capite eius, et armillam de brachio illius et attuli ad te dominum meum huc ”.
10O||1||11||80360	Apprehendens autem David vestimenta sua scidit omnesque viri, qui erant cum eo; 
10O||1||12||80370	et planxerunt et fleverunt et ieiunaverunt usque ad vesperam super Saul et super Ionathan filium eius et super populum Domini et super domum Israel, quod corruissent gladio.
10O||1||13||80380	Dixitque David ad iuvenem, qui nuntiaverat ei: “ Unde es? ”. Qui respondit: “ Filius hominis advenae Amalecitae ego sum ”. 
10O||1||14||80390	Et ait ad eum David: “ Quare non timuisti mittere manum tuam, ut occideres christum Domini? ”. 
10O||1||15||80400	Vocansque David unum de pueris ait: “ Accedens irrue in eum ”. Qui percussit illum, et mortuus est. 
10O||1||16||80410	Et ait ad eum David: “ Sanguis tuus super caput tuum; os enim tuum locutum est adversum te dicens: “Ego interfeci christum Domini” ”.
10O||1||17||80420	Planxit autem David planctum huiuscemodi super Saul et super Ionathan filium eius; 
10O||1||18||80430	et praecepit, ut docerent filios Iudae canticum Arcus, sicut scriptum est in libro Iusti, et ait:
10O||1||19||80440	“ Incliti, o Israel, super montes tuos interfecti, quomodo ceciderunt fortes!
10O||1||20||80450	Nolite annuntiare in Geth neque annuntietis in compitis Ascalonis, ne forte laetentur filiae Philisthim, ne exsultent filiae incircumcisorum.
10O||1||21||80460	Montes Gelboe, nec ros nec pluviae veniant super vos, neque sint agri oblationum! Quia ibi abiectus est clipeus fortium, clipeus Saul, quasi non esset unctus oleo.
10O||1||22||80470	A sanguine interfectorum, ab adipe fortium arcus Ionathan numquam rediit retrorsum, et gladius Saul non est reversus inanis.
10O||1||23||80480	Saul et Ionathan amabiles et decori in vita sua, in morte quoque non sunt divisi, aquilis velociores, leonibus fortiores. 
10O||1||24||80490	Filiae Israel, super Saul flete, qui vestiebat vos coccino in deliciis, qui praebebat ornamenta aurea cultui vestro.
10O||1||25||80500	Quomodo ceciderunt fortes in proelio! Ionathan in excelsis tuis occisus est. 
10O||1||26||80510	Doleo super te, frater mi Ionathan, suavis nimis mihi; mirabilis amor tuus mihi super amorem mulierum.
10O||1||27||80520	Quomodo ceciderunt fortes, et perierunt arma bellica! ”.
10O||2||1||80530	Igitur post haec consuluit David Dominum dicens: “ Num ascendam in unam de civitatibus Iudae? ”. Et ait Dominus ad eum: “ Ascende ”. Dixitque David: “ Quo ascendam? ”. Et respondit ei: “ In Hebron ”. 
10O||2||2||80540	Ascendit ergo David et duae uxores eius, Achinoam Iezrahelites et Abigail uxor Nabal de Carmel; 
10O||2||3||80550	sed et viros, qui erant cum eo, duxit David singulos cum domo sua, et manserunt in oppidis Hebron. 
10O||2||4||80560	Veneruntque viri Iudae et unxerunt ibi David, ut regnaret super domum Iudae. Et nuntiatum est David quod viri Iabes Galaad sepelissent Saul. 
10O||2||5||80570	Misit ergo David nuntios ad viros Iabes Galaad dixitque ad eos: “ Benedicti vos Domino, qui fecistis misericordiam hanc cum domino vestro Saul et sepelistis eum. 
10O||2||6||80580	Et nunc faciat quidem vobis Dominus misericordiam et veritatem; sed et ego reddam vobis similiter bonum, eo quod feceritis istud. 
10O||2||7||80590	Nunc autem confortentur manus vestrae, et estote fortes; licet enim mortuus sit dominus vester Saul, tamen me unxit domus Iudae in regem sibi ”.
10O||2||8||80600	Abner autem filius Ner princeps exercitus Saul tulit Isbaal filium Saul et duxit eum in Mahanaim 
10O||2||9||80610	regemque constituit super Galaad et super Aser et super Iezrahel et super Ephraim et super Beniamin et super Israel universum. 
10O||2||10||80620	Quadraginta annorum erat Isbaal filius Saul, cum regnare coepisset super Israel, et duobus annis regnavit; sola autem domus Iudae sequebatur David. 
10O||2||11||80630	Et fuit numerus dierum, quos commoratus est David imperans in Hebron super domum Iudae, septem annorum et sex mensium.
10O||2||12||80640	Egressusque est Abner filius Ner et pueri Isbaal filii Saul de Mahanaim in Gabaon. 
10O||2||13||80650	Porro Ioab filius Sarviae et pueri David egressi sunt et occurrerunt eis iuxta piscinam Gabaon; et, cum in unum convenissent e regione, constiterunt hi ex una parte piscinae et illi ex altera. 
10O||2||14||80660	Dixitque Abner ad Ioab: “ Surgant pueri et ludant coram nobis ”. Et respondit Ioab: “ Surgant ”. 
10O||2||15||80670	Surrexerunt ergo et transierunt numero duodecim de Beniamin ex parte Isbaal filii Saul, et duodecim de pueris David. 
10O||2||16||80680	Apprehensoque unusquisque capite comparis sui, defixit gladium in latus contrarii, et ceciderunt simul; vocatumque est nomen loci illius ager Laterum in Gabaon.
10O||2||17||80690	Et ortum est bellum durum valde in die illa, fugatusque est Abner et viri Israel a pueris David. 
10O||2||18||80700	Erant autem ibi tres filii Sarviae: Ioab et Abisai et Asael. Porro Asael cursor velocissimus fuit quasi unus ex capreis, quae morantur in campis. 
10O||2||19||80710	Persequebatur autem Asael Abner et non declinavit ad dextram sive ad sinistram omittens persequi Abner. 
10O||2||20||80720	Respexit itaque Abner post tergum suum et ait: “ Tune es Asael? ”. Qui respondit: “ Ego sum ”. 
10O||2||21||80730	Dixitque ei Abner: “ Vade ad dextram sive ad sinistram et apprehende unum de adulescentibus et tolle tibi spolia eius ”. Noluit autem Asael omittere quin urgeret eum. 
10O||2||22||80740	Rursumque locutus est Abner ad Asael: “ Recede, noli me sequi, ne compellar confodere te in terram et levare non potero faciem meam ad Ioab fratrem tuum ”. 
10O||2||23||80750	Qui audire contempsit et noluit declinare. Percussit ergo eum Abner, aversa hasta in inguine, et exiit hasta retrorsum, et mortuus est ibi. Omnesque qui transibant per locum, in quo ceciderat Asael et mortuus erat, subsistebant.
10O||2||24||80760	Persequentibus autem Ioab et Abisai fugientem Abner, sol occubuit; et venerunt usque ad collem Amma, qui est ex adverso Gaiah in via deserti in Gabaon. 
10O||2||25||80770	Congregatique sunt filii Beniamin ad Abner et conglobati in unum cuneum steterunt in summitate tumuli unius. 
10O||2||26||80780	Et exclamavit Abner ad Ioab et ait: “ Num usque ad internecionem tuus mucro desaeviet? An ignoras quod periculosa sit desperatio? Usquequo non dicis populo, ut omittat persequi fratres suos? ”. 
10O||2||27||80790	Et ait Ioab: “ Vivit Deus, nisi locutus fuisses, usque mane non recessisset populus persequens unusquisque fratrem suum ”. 
10O||2||28||80800	Insonuit ergo Ioab bucina, et stetit omnis exercitus; nec persecuti sunt ultra Israel neque certaverunt amplius. 
10O||2||29||80810	Abner autem et viri eius abierunt per Arabam tota nocte illa et transierunt Iordanem et, lustrato toto saltu Bethron, venerunt Mahanaim. 
10O||2||30||80820	Porro Ioab reversus, omisso Abner, congregavit omnem populum; et defuerunt de pueris David decem et novem viri, excepto Asaele; 
10O||2||31||80830	servi autem David percusserunt de Beniamin et ex viris, qui erant cum Abner, trecentos sexaginta, qui et mortui sunt. 
10O||2||32||80840	Tuleruntque Asael et sepelierunt eum in sepulcro patris sui in Bethlehem. Et ambulaverunt tota nocte Ioab et viri, qui erant cum eo, et in ipso crepusculo pervenerunt in Hebron.
10O||3||1||80850	Facta est ergo longa concertatio inter domum Saul et inter do mum David: David semper invalescens, domus autem Saul decrescens cotidie.
10O||3||2||80860	Nati quoque sunt filii David in Hebron. Fuitque primogenitus eius Amnon de Achinoam Iezrahelitide, 
10O||3||3||80870	et post eum Cheleab de Abigail uxore Nabal de Carmel, porro tertius Absalom filius Maacha filiae Tholmai regis Gesur, 
10O||3||4||80880	quartus autem Adonias filius Haggith et quintus Saphatia filius Abital, 
10O||3||5||80890	sextus quoque Iethraam de Egla uxore David. Hi nati sunt David in Hebron.
10O||3||6||80900	Cum ergo esset proelium inter domum Saul et domum David, Abner filius Ner regebat domum Saul. 
10O||3||7||80910	Fuerat autem Sauli concubina nomine Respha filia Aia. Dixitque Isbaal ad Abner: 
10O||3||8||80920	“ Quare ingressus es ad concubinam patris mei? ”. Qui iratus nimis propter verba Isbaal ait: “ Numquid caput canis ego sum de Iuda? Hodie facio misericordiam super domum Saul patris tui et super fratres et proximos eius et non tradidi te in manu David. Et tu requisisti in me quod argueres pro muliere hodie. 
10O||3||9||80930	Haec faciat Deus Abner et haec addat ei, nisi, quomodo iuravit Dominus David, sic faciam cum eo, 
10O||3||10||80940	ut transferatur regnum de domo Saul, et confirmetur thronus David super Israel et super Iudam a Dan usque Bersabee ”. 
10O||3||11||80950	Et non potuit respondere ei quidquam, quia metuebat illum.
10O||3||12||80960	Misit ergo Abner nuntios ad David pro se dicentes: “ Cuius est terra? ”, et ut loquerentur: “ Fac mecum amicitias, et erit manus mea tecum, et reducam ad te universum Israel ”. 
10O||3||13||80970	Qui ait: “ Optime, ego faciam tecum amicitias, sed unam rem peto a te dicens: Non videbis faciem meam, nisi prius adduxeris Michol filiam Saul; et sic venies et videbis me ”. 
10O||3||14||80980	Misit autem David nuntios ad Isbaal filium Saul dicens: “Redde uxorem meam Michol, quam despondi mihi centum praeputiis Philisthim ”. 
10O||3||15||80990	Misit ergo Isbaal et tulit eam a viro suo Phaltiel filio Lais. 
10O||3||16||81000	Sequebaturque eam vir suus plorans usque Bahurim; et dixit ad eum Abner: “ Vade, revertere ”. Qui reversus est.
10O||3||17||81010	Sermonem quoque intulit Abner ad seniores Israel dicens: “ Tam heri quam nudiustertius quaerebatis David, ut regnaret super vos; 
10O||3||18||81020	nunc ergo facite, quoniam Dominus locutus est ad David dicens: “In manu servi mei David salvabo populum meum Israel de manu Philisthim et omnium inimicorum eius” ”. 
10O||3||19||81030	Locutus est autem Abner etiam ad Beniamin; et abiit, ut loqueretur ad David in Hebron omnia, quae placuerant Israel et universo Beniamin. 
10O||3||20||81040	Venitque ad David in Hebron cum viginti viris, et fecit David Abner et viris eius, qui venerant cum eo, convivium. 
10O||3||21||81050	Et dixit Abner ad David: “ Surgam, ut congregem ad te dominum meum regem omnem Israel, et ineant tecum foedus, et imperes omnibus, sicut desiderat anima tua ”. Cum ergo deduxisset David Abner, et ille isset in pace, 
10O||3||22||81060	pueri David et Ioab venerunt ab expeditione cum praeda magna. Abner autem non erat cum David in Hebron, quia iam dimiserat eum, et profectus fuerat in pace, 
10O||3||23||81070	et Ioab et omnis exercitus, qui erat cum eo, postea venerant. Nuntiatum est itaque Ioab a narrantibus: “ Venit Abner filius Ner ad regem, et dimisit eum, et abiit in pace ”. 
10O||3||24||81080	Et ingressus est Ioab ad regem et ait: “ Quid fecisti? Ecce venit Abner ad te; quare dimisisti eum, et abiit et recessit? 
10O||3||25||81090	Ignoras Abner filium Ner? Certe ad hoc venit, ut deciperet te et sciret exitum tuum et introitum tuum et nosset omnia quae agis ”.
10O||3||26||81100	Egressus itaque Ioab a David misit nuntios post Abner, et reduxerunt eum a cisterna Sira, ignorante David. 
10O||3||27||81110	Cumque redisset Abner in Hebron, seorsum abduxit eum Ioab ad medium portae, ut loqueretur ei quiete, et percussit illum ibi in inguine, et mortuus est in ultionem sanguinis Asael fratris eius. 
10O||3||28||81120	Quod cum audisset David rem iam gestam, ait: “ Mundus ego sum et regnum meum apud Dominum usque in sempiternum a sanguine Abner filii Ner; 
10O||3||29||81130	et veniat super caput Ioab et super omnem domum patris eius, nec deficiat de domo Ioab fluxum morbidum sustinens, leprosus et tenens fusum et cadens gladio et indigens pane ”. 
10O||3||30||81140	Igitur Ioab et Abisai frater eius interfecerunt Abner, eo quod occidisset Asael fratrem eorum in Gabaon in proelio.
10O||3||31||81150	Dixit autem David ad Ioab et ad omnem populum, qui erat cum eo: “ Scindite vestimenta vestra et accingimini saccis et plangite ante exequias Abner ”. Porro rex David sequebatur feretrum. 
10O||3||32||81160	Cumque sepelissent Abner in Hebron, levavit rex David vocem suam et flevit super tumulum Abner; flevit autem et omnis populus. 
10O||3||33||81170	Plangensque rex et lugens Abner ait: “ Numquid, ut mori solent insensati, mori debuit Abner?
10O||3||34||81180	Manus tuae ligatae non erant, et pedes tui non erant compedibus aggravati; sed, sicut solent cadere coram filiis iniquitatis, corruisti ”. Congeminansque omnis populus flevit super eum. 
10O||3||35||81190	Cumque venisset universa multitudo reficere David pane clara adhuc die, iuravit David dicens: “ Haec faciat mihi Deus et haec addat, si ante occasum solis gustavero panem vel aliud quidquam ”. 
10O||3||36||81200	Omnisque populus audivit; et placuit eis, sicut cuncta, quae fecit rex, bona erant in conspectu totius populi. 
10O||3||37||81210	Et cognovit omne vulgus et universus Israel in die illa quoniam non actum fuisset a rege, ut occideretur Abner filius Ner. 
10O||3||38||81220	Dixit quoque rex ad servos suos: “ Num ignoratis quoniam princeps et maximus cecidit hodie in Israel? 
10O||3||39||81230	Ego vero adhuc debilis sum, quamvis sim unctus rex; viri autem isti filii Sarviae duriores sunt quam ego. Retribuat Dominus facienti malum iuxta malitiam suam ”.
10O||4||1||81240	Audivit autem Isbaal filius Saul quod cecidisset Abner in He bron, et dissolutae sunt manus eius, omnisque Israel perturbatus est. 
10O||4||2||81250	Duo autem viri duces turmarum erant filio Saul, nomen uni Baana et nomen alteri Rechab filii Remmon Berothitae de filiis Beniamin; siquidem et Beroth reputata est in Beniamin. 
10O||4||3||81260	Fugerant enim Berothitae in Getthaim, factique sunt ibi advenae usque in tempus hoc.
10O||4||4||81270	Erat autem Ionathan filio Saul filius debilis pedibus. Quinquennis enim fuit, quando venit nuntius de Saul et Ionathan ex Iezrahel. Tollens itaque eum nutrix sua fugit; cumque festinaret, ut fugeret, cecidit et claudus effectus est habuitque vocabulum Meribbaal.
10O||4||5||81280	Venientes igitur filii Remmon Berothitae, Rechab et Baana, ingressi sunt, fervente die, domum Isbaal, qui dormiebat super stratum suum meridie; et ostiaria domus purgans triticum obdormivit. 
10O||4||6||81290	Ingressi sunt ergo usque interiora domus et percusserunt eum in inguine Rechab et Baana frater eius et fugerunt. 
10O||4||7||81300	Cum autem ingressi fuissent domum, ille dormiebat super lectum suum in conclavi, et percutientes interfecerunt eum; sublatoque capite eius, abierunt per viam Arabae tota nocte.
10O||4||8||81310	Et attulerunt caput Isbaal ad David in Hebron dixeruntque ad regem: “ Ecce caput Isbaal filii Saul inimici tui, qui quaerebat animam tuam; et dedit Dominus domino meo regi ultiones hodie de Saul et de semine eius ”. 
10O||4||9||81320	Respondens autem David Rechab et Baana fratri eius filiis Remmon Berothitae dixit ad eos: “ Vivit Dominus, qui eruit animam meam de omni angustia, 
10O||4||10||81330	quoniam eum, qui annuntiaverat mihi et dixerat: “Mortuus est Saul”, qui putabat se prospera nuntiare, tenui et occidi in Siceleg, cui oportebat me dare mercedem pro nuntio; 
10O||4||11||81340	quanto magis nunc, cum homines impii interfecerunt virum innoxium in domo sua super lectum suum, non quaeram sanguinem eius de manu vestra et auferam vos de terra? ”. 
10O||4||12||81350	Praecepit itaque David pueris, et interfecerunt eos; praecidentesque manus et pedes eorum suspenderunt eos super piscinam in Hebron. Caput autem Isbaal tulerunt et sepelierunt in sepulcro Abner in Hebron.
10O||5||1||81360	Et venerunt universae tribus Is rael ad David in Hebron dicen tes: “ Ecce nos os tuum et caro tua sumus. 
10O||5||2||81370	Sed et heri et nudiustertius, cum esset Saul rex super nos, tu eras educens et reducens Israel. Dixit autem Dominus ad te: “Tu pasces populum meum Israel et tu eris dux super Israel” ”. 
10O||5||3||81380	Venerunt quoque omnes senes Israel ad regem in Hebron, et percussit cum eis rex David foedus in Hebron coram Domino; unxeruntque David in regem super Israel. 
10O||5||4||81390	Triginta annorum erat David, cum regnare coepisset, et quadraginta annis regnavit: 
10O||5||5||81400	in Hebron regnavit super Iudam septem annis et sex mensibus; in Ierusalem autem regnavit triginta tribus annis super omnem Israel et Iudam.
10O||5||6||81410	Et abiit rex et omnes viri, qui erant cum eo, in Ierusalem ad Iebusaeum habitatorem terrae. Qui dixit ad David: “Non ingredieris huc, sed depellent te caeci et claudi ”, significantes: “ Non ingredietur David huc ”. 
10O||5||7||81420	Cepit autem David arcem Sion: haec est civitas David. 
10O||5||8||81430	Dixerat enim David in die illa: “ Omnis, qui percutiet Iebusaeum, attingat per cuniculum fontis claudos et caecos exosos animae David ”. Idcirco dicitur in proverbio: “ Caecus et claudus non intrabunt in domum ”. 
10O||5||9||81440	Habitavit autem David in arce et vocavit eam Civitatem David; et aedificavit per gyrum a Mello et intrinsecus. 
10O||5||10||81450	Et ibat proficiens atque succrescens, et Dominus, Deus exercituum, erat cum eo.
10O||5||11||81460	Misit quoque Hiram rex Tyri nuntios ad David et ligna cedrina et artifices lignorum artificesque lapidum pro parietibus; et aedificaverunt domum David. 
10O||5||12||81470	Et cognovit David quoniam confirmasset eum Dominus regem super Israel et quoniam exaltasset regnum eius super populum suum Israel.
10O||5||13||81480	Accepitque David adhuc concubinas et uxores de Ierusalem, postquam venerat de Hebron; natique sunt David et alii filii et filiae. 
10O||5||14||81490	Et haec nomina eorum, qui nati sunt ei in Ierusalem: Samua et Sobab et Nathan et Salomon 
10O||5||15||81500	et Iebahar et Elisua et Napheg 
10O||5||16||81510	et Iaphia et Elisama et Eliada et Eliphalet.
10O||5||17||81520	Audierunt vero Philisthim quod unxissent David regem super Israel et ascenderunt universi, ut quaererent David. Quod cum audisset David, descendit in praesidium; 
10O||5||18||81530	Philisthim autem venientes diffusi sunt in valle Raphaim. 
10O||5||19||81540	Et consuluit David Dominum dicens: “ Si ascendam ad Philisthim? Et si dabis eos in manu mea? ”. Et dixit Dominus ad David: “Ascende, quia tradens dabo Philisthim in manu tua ”. 
10O||5||20||81550	Venit ergo David in Baalpharasim (id est Dominus diruptionum); et percussit eos ibi et dixit: “Divisit Dominus inimicos meos coram me, sicut dividuntur aquae ”. Propterea vocatum est nomen loci illius Baalpharasim. 
10O||5||21||81560	Et reliquerunt ibi sculptilia sua, quae tulit David et viri eius.
10O||5||22||81570	Et addiderunt adhuc Philisthim ut ascenderent et diffusi sunt in valle Raphaim. 
10O||5||23||81580	Consuluit autem David Dominum, qui respondit: “ Non ascendas, sed gyra post tergum eorum et venies ad eos ex adverso arborum celthium 
10O||5||24||81590	et, cum audieris sonitum gradientis in cacumine arborum celthium, tunc inibis proelium, quia tunc egredietur Dominus ante faciem tuam, ut percutiat castra Philisthim ”. 
10O||5||25||81600	Fecit itaque David, sicut praeceperat ei Dominus; et percussit Philisthim de Gabaon usque dum venias Gazer.
10O||6||1||81610	Congregavit autem rursum Da vid omnes electos ex Israel tri ginta milia. 
10O||6||2||81620	Surrexitque David et abiit, et universus populus, qui erat cum eo, in Baala Iudae, ut adducerent inde arcam Dei, super quam invocatum est nomen Domini exercituum sedentis in cherubim super eam. 
10O||6||3||81630	Et imposuerunt arcam Dei super plaustrum novum tuleruntque eam de domo Abinadab, qui erat in colle. Oza autem et Ahio filii Abinadab minabant plaustrum: 
10O||6||4||81640	Oza ambulabat iuxta arcam, et Ahio praecedebat eam. 
10O||6||5||81650	David autem et omnis Israel ludebant coram Domino omni virtute in canticis et citharis et lyris et tympanis et sistris et cymbalis.
10O||6||6||81660	Postquam autem venerunt ad aream Nachon, extendit manum Oza ad arcam Dei et tenuit eam, quoniam boves lascivientes proruperunt. 
10O||6||7||81670	Iratusque est indignatione Dominus contra Ozam et percussit eum super temeritate; qui mortuus est ibi iuxta arcam Dei. 
10O||6||8||81680	Contristatus autem est David, eo quod diruptionem dirupisset Dominus in Ozam; et vocatum est nomen loci illius Pharesoza (id est Diruptio Ozae) usque in diem hanc. 
10O||6||9||81690	Et extimuit David Dominum in die illa dicens: “ Quomodo ingredietur ad me arca Domini? ”. 
10O||6||10||81700	Et noluit divertere ad se arcam Domini in civitate David, sed divertit eam in domum Obededom Getthaei. 
10O||6||11||81710	Et habitavit arca Domini in domo Obededom Getthaei tribus mensibus, et benedixit Dominus Obededom et omnem domum eius.
10O||6||12||81720	Nuntiatumque est regi David: “ Benedixit Dominus Obededom et omnia eius propter arcam Dei ”. Abiit ergo David et adduxit arcam Dei de domo Obededom in civitatem David cum gaudio. 
10O||6||13||81730	Cumque progressi essent, qui portabant arcam Domini, sex passus, immolavit bovem et vitulum saginatum, 
10O||6||14||81740	et David saltabat totis viribus ante Dominum. Porro David erat accinctus ephod lineo. 
10O||6||15||81750	Et David et omnis domus Israel ducebant arcam Domini in iubilo et in clangore bucinae. 
10O||6||16||81760	Cumque intrasset arca Domini in civitatem David, Michol filia Saul prospiciens per fenestram vidit regem David subsilientem atque saltantem coram Domino et despexit eum in corde suo.
10O||6||17||81770	Et introduxerunt arcam Domini et posuerunt eam in loco suo in medio tabernaculi, quod tetenderat ei David; et obtulit David coram Domino holocausta et pacifica. 
10O||6||18||81780	Cumque complesset offerens holocaustum et pacifica, benedixit populo in nomine Domini exercituum. 
10O||6||19||81790	Et partitus est multitudini universae Israel tam viro quam mulieri singulis collyridam panis unam et laganum palmarum unum et palatham unam. Et abiit omnis populus unusquisque in domum suam.
10O||6||20||81800	Reversusque est et David, ut benediceret domui suae, et egressa Michol filia Saul in occursum David ait: “ Quam gloriosus fuit hodie rex Israel discooperiens se ante ancillas servorum suorum, quasi si nudetur unus de scurris! ”. 
10O||6||21||81810	Dixitque David ad Michol: “ Ante Dominum salto. Benedictus Dominus, qui elegit me potius quam patrem tuum et quam omnem domum eius, ut constitueret me ducem super populum Domini, super Israel! 
10O||6||22||81820	Ludam in conspectu Domini et vilior fiam plus quam factus sum et ero deiectus in oculis meis, sed apud ancillas, de quibus locuta es, gloriosior apparebo ”. 
10O||6||23||81830	Igitur Michol filiae Saul non est natus filius usque ad diem mortis suae.
10O||7||1||81840	Factum est autem cum sedisset rex in domo sua, et Dominus de disset ei requiem undique ab universis inimicis suis, 
10O||7||2||81850	dixit ad Nathan prophetam: “ Videsne quod ego habitem in domo cedrina, et arca Dei posita sit in medio pellium? ”. 
10O||7||3||81860	Dixitque Nathan ad regem: “ Omne, quod est in corde tuo, vade, fac, quia Dominus tecum est ”.
10O||7||4||81870	Factum est autem in nocte illa, et ecce sermo Domini ad Nathan dicens: 
10O||7||5||81880	“ Vade et loquere ad servum meum David: Haec dicit Dominus: Numquid tu aedificabis mihi domum ad habitandum? 
10O||7||6||81890	Numquam enim habitavi in domo ex die, qua eduxi filios Israel de terra Aegypti, usque in diem hanc, sed ambulabam in tabernaculo et in tentorio. 
10O||7||7||81900	Per cuncta loca, quae transivi cum omnibus filiis Israel, numquid loquens locutus sum ad unum de iudicibus Israel, cui praecepi, ut pasceret populum meum Israel, dicens: Quare non aedificastis mihi domum cedrinam? 
10O||7||8||81910	Et nunc haec dices servo meo David: Haec dicit Dominus exercituum: Ego tuli te de pascuis sequentem greges, ut esses dux super populum meum Israel, 
10O||7||9||81920	et fui tecum in omnibus, ubicumque ambulasti, et interfeci universos inimicos tuos a facie tua; fecique tibi nomen grande iuxta nomen magnorum, qui sunt in terra. 
10O||7||10||81930	Et ponam locum populo meo Israel et plantabo eum, et habitabit in eo et non turbabitur amplius; nec addent filii iniquitatis ut affligant eum sicut prius 
10O||7||11||81940	et ex die, qua constitui iudices super populum meum Israel, et requiem dabo tibi ab omnibus inimicis tuis. Praedicitque tibi Dominus quod domum faciat tibi Dominus. 
10O||7||12||81950	Cumque completi fuerint dies tui, et dormieris cum patribus tuis, suscitabo semen tuum post te, quod egredietur de visceribus tuis; et firmabo regnum eius. 
10O||7||13||81960	Ipse aedificabit domum nomini meo, et stabiliam thronum regni eius usque in sempiternum. 
10O||7||14||81970	Ego ero ei in patrem, et ipse erit mihi in filium; qui si inique aliquid gesserit, arguam eum in virga virorum et in plagis filiorum hominum. 
10O||7||15||81980	Misericordiam autem meam non auferam ab eo, sicut abstuli a Saul, quem amovi a facie tua; 
10O||7||16||81990	et stabilis erit domus tua et regnum tuum usque in aeternum ante faciem meam, et thronus tuus erit firmus iugiter ”.
10O||7||17||82000	Secundum omnia verba haec et iuxta universam visionem istam sic locutus est Nathan ad David.
10O||7||18||82010	Ingressus est autem rex David et sedit coram Domino et dixit: “ Quis ego sum, Domine Deus, et quae domus mea, quia adduxisti me hucusque? 
10O||7||19||82020	Sed et hoc parum visum est in conspectu tuo, Domine Deus, et locutus es etiam de domo servi tui in longinquum, et ista est lex hominis, Domine Deus! 
10O||7||20||82030	Quid ergo addere poterit adhuc David, ut loquatur ad te? Tu enim scis servum tuum, Domine Deus. 
10O||7||21||82040	Propter verbum tuum et secundum cor tuum fecisti omnia magnalia haec, ita ut nota faceres servo tuo. 
10O||7||22||82050	Idcirco magnus es, Domine Deus, quia non est similis tui; neque est Deus extra te, iuxta omnia, quae audivimus auribus nostris. 
10O||7||23||82060	Quae est autem ut populus tuus Israel una gens in terra, propter quam ivit Deus, ut redimeret eam sibi in populum et poneret sibi nomen faceretque eis magnalia et horribilia, ut eiceres a facie populi tui, quem redemisti tibi ex Aegypto, gentes et deos eorum? 
10O||7||24||82070	Et firmasti tibi populum tuum Israel in populum sempiternum; et tu, Domine, factus es eis in Deum. 
10O||7||25||82080	Nunc ergo, Domine Deus, verbum, quod locutus es super servum tuum et super domum eius, confirma in sempiternum et fac, sicut locutus es! 
10O||7||26||82090	Et magnificetur nomen tuum usque in sempiternum, atque dicatur: “Dominus exercituum est Deus super Israel”. Et domus servi tui David erit stabilita coram te, 
10O||7||27||82100	quia tu, Domine exercituum, Deus Israel, revelasti aurem servi tui dicens: “Domum aedificabo tibi”. Propterea invenit servus tuus cor suum, ut oraret te oratione hac. 
10O||7||28||82110	Nunc ergo, Domine Deus, tu es Deus, et verba tua erunt vera; cum ergo locutus sis ad servum tuum bona haec, 
10O||7||29||82120	dignare igitur benedicere domui servi tui, ut sit in sempiternum coram te, quia tu, Domine Deus, locutus es, et benedictione tua benedicetur domus servi tui in sempiternum ”.
10O||8||1||82130	Factum est autem post haec, percussit David Philisthim et humiliavit eos; et tulit David Geth et urbes eius de manu Philisthim. 
10O||8||2||82140	Et percussit Moab et mensus est eos funiculo sternens eos in terra; mensus est autem duos funiculos ad occidendum et unum funiculum plenum ad vivificandum; factusque est Moab David serviens sub tributo. 
10O||8||3||82150	Et percussit David Adadezer filium Rohob regem Soba, quando profectus est, ut dominaretur super flumen Euphraten. 
10O||8||4||82160	Et captis David ex parte eius mille septingentis equitibus et viginti milibus peditum, subnervavit omnes iugales curruum; dereliquit autem ex eis centum currus. 
10O||8||5||82170	Venit quoque Syria Damasci, ut praesidium ferret Adadezer regi Soba, et percussit David de Syria viginti duo milia virorum; 
10O||8||6||82180	et posuit David praesidium in Syria Damasci; factaque est Syria David serviens sub tributo. Et auxiliatus est Dominus David in omnibus, ad quaecumque profectus est. 
10O||8||7||82190	Et tulit David arma aurea, quae habebant servi Adadezer, et detulit ea in Ierusalem; 
10O||8||8||82200	et de Tebah et de Berothai civitatibus Adadezer tulit rex David aes multum nimis.
10O||8||9||82210	Audivit autem Thou rex Emath quod percussisset David omne robur Adadezer 
10O||8||10||82220	et misit Thou Adoram filium suum ad regem David, ut salutaret eum congratulans et gratias ageret eo quod pugnasset cum Adadezer et percussisset eum; hostis quippe erat Thou Adadezer. Attulit autem Adoram et vasa argentea et vasa aurea et vasa aerea, 
10O||8||11||82230	quae et ipsa sanctificavit rex David Domino cum argento et auro, quae sanctificaverat de universis gentibus, quas subegerat: 
10O||8||12||82240	de Syria et Moab et filiis Ammon et Philisthim et Amalec et de manibus Adadezer filii Rohob regis Soba.
10O||8||13||82250	Fecit quoque sibi David nomen cum reverteretur, percussa Idumaea in valle Salis, caesis decem et octo milibus. 
10O||8||14||82260	Et posuit in Idumaea praesidia; et facta est universa Idumaea serviens David. Et auxiliatus est Dominus David in omnibus, ad quaecumque profectus est.
10O||8||15||82270	Et regnavit David super omnem Israel; faciebat quoque David iudicium et iustitiam omni populo suo. 
10O||8||16||82280	Ioab autem filius Sarviae erat super exercitum; porro Iosaphat filius Ahilud erat a commentariis, 
10O||8||17||82290	et Sadoc filius Achitob et Abiathar filius Achimelech sacerdotes, et Saraias scriba. 
10O||8||18||82300	Banaias autem filius Ioiadae super Cherethi et Phelethi; filii autem David sacerdotes erant.
10O||9||1||82310	Et dixit David: “ Putasne est aliquis, qui remanserit adhuc de domo Saul, ut faciam cum eo misericordiam propter Ionathan? ”. 
10O||9||2||82320	Erat autem de domo Saul servus nomine Siba; quem cum vocasset rex ad se, dixit ei: “ Tune es Siba? ”. Et ille respondit: “ Ego sum, servus tuus ”. 
10O||9||3||82330	Et ait rex: “ Num superest aliquis de domo Saul, ut faciam cum eo misericordiam Dei? ”. Dixitque Siba regi: “ Superest filius Ionathan, debilis pedibus ”. 
10O||9||4||82340	“ Ubi, inquit, est? ”. Et Siba ad regem: “ Ecce, ait, in domo est Machir filii Ammiel in Lodabar ”. 
10O||9||5||82350	Misit ergo rex David et tulit eum de domo Machir filii Ammiel de Lodabar.
10O||9||6||82360	Cum autem venisset Meribbaal filius Ionathan filii Saul ad David, corruit in faciem suam et adoravit. Dixitque David: “ Meribbaal ”. Qui respondit: “ Adsum servus tuus ”. 
10O||9||7||82370	Et ait ei David: “Ne timeas, quia faciens faciam in te misericordiam propter Ionathan patrem tuum; et restituam tibi omnes agros Saul patris tui, et tu comedes panem in mensa mea semper ”. 
10O||9||8||82380	Qui adorans eum dixit: “ Quis ego sum servus tuus, quoniam respexisti super canem mortuum similem mei? ”.
10O||9||9||82390	Vocavit itaque rex Sibam puerum Saul et dixit ei: “ Omnia, quaecumque fuerunt Saul et universae domui eius, do filio domini tui. 
10O||9||10||82400	Operare igitur ei terram, tu et filii tui et servi tui, et, quod inferes, sit cibus domui domini tui, quo alantur; Meribbaal autem filius domini tui comedet semper panem super mensam meam ”. Erant autem Sibae quindecim filii et viginti servi. 
10O||9||11||82410	Dixitque Siba ad regem: “ Sicut iussisti, domine mi rex, servo tuo, sic faciet servus tuus ”. Meribbaal autem comedebat super mensam eius quasi unus de filiis regis. 
10O||9||12||82420	Habebat autem Meribbaal filium parvulum nomine Micha; omnes vero, qui habitabant in domo Sibae, serviebant Meribbaal. 
10O||9||13||82430	Porro Meribbaal habitabat in Ierusalem, quia de mensa regis iugiter vescebatur; et erat claudus utroque pede.
10O||10||1||82440	Factum est autem post haec, ut moreretur rex filiorum Ammon, et regnaret Hanon filius eius pro eo. 
10O||10||2||82450	Dixitque David: “ Faciam misericordiam cum Hanon filio Naas, sicut fecit pater eius mecum misericordiam ”. Misit ergo David consolans eum per servos suos super patris interitu. Cum autem venissent servi David in terram filiorum Ammon, 
10O||10||3||82460	dixerunt principes filiorum Ammon ad Hanon dominum suum: “ Putas quod propter honorem patris tui David miserit ad te consolatores; et non ideo, ut investigaret et exploraret civitatem et everteret eam, misit David servos suos ad te? ”. 
10O||10||4||82470	Tulit itaque Hanon servos David rasitque dimidiam partem barbae eorum et praecidit vestes eorum medias usque ad nates et dimisit eos. 
10O||10||5||82480	Quod cum nuntiatum esset David, misit in occursum eorum — erant enim viri confusi turpiter valde — et mandavit eis David: “ Manete Iericho, donec crescat barba vestra, et tunc revertimini ”.
10O||10||6||82490	Videntes autem filii Ammon quod exosos se fecissent David, miserunt et conduxerunt mercede a Syria Bethrohob et a Syria Soba viginti milia peditum et a rege Maacha mille viros et a viris Tob duodecim milia virorum. 
10O||10||7||82500	Quod cum audisset David, misit Ioab et omnem exercitum, viros fortissimos. 
10O||10||8||82510	Egressi sunt ergo filii Ammon et direxerunt aciem ante ipsum introitum portae; Syri autem Soba et Rohob et viri Tob et Maacha seorsum erant in campo. 
10O||10||9||82520	Videns igitur Ioab quod praeparatum esset adversum se proelium et ex adverso et post tergum, elegit ex omnibus electis Israel et instruxit aciem contra Syros; 
10O||10||10||82530	reliquam autem partem populi tradidit Abisai fratri suo, qui direxit aciem adversus filios Ammon. 
10O||10||11||82540	Et ait Ioab: “ Si praevaluerint adversum me Syri, eris mihi in adiutorium; si autem filii Ammon praevaluerint adversum te, auxiliabor tibi. 
10O||10||12||82550	Esto vir fortis, et fortiter agamus pro populo nostro et civitatibus Dei nostri; Dominus autem faciet, quod bonum est in conspectu suo ”. 
10O||10||13||82560	Iniit itaque Ioab et populus, qui erat cum eo, certamen contra Syros, qui fugerunt a facie eius. 
10O||10||14||82570	Filii autem Ammon videntes quod fugissent Syri, fugerunt et ipsi a facie Abisai et ingressi sunt civitatem. Reversusque est Ioab a filiis Ammon et venit Ierusalem.
10O||10||15||82580	Videntes igitur Syri quoniam corruissent coram Israel, congregati sunt pariter. 
10O||10||16||82590	Misitque Adadezer et eduxit Syros, qui erant trans fluvium, et venerunt in Elam; Sobach autem magister militiae Adadezer erat princeps eorum. 
10O||10||17||82600	Quod cum nuntiatum esset David, contraxit omnem Israelem et transivit Iordanem venitque in Elam. Et direxerunt aciem Syri ex adverso David et pugnaverunt contra eum. 
10O||10||18||82610	Fugeruntque Syri a facie Israel; et occidit David de Syris septingentos currus et quadraginta milia peditum et Sobach principem militiae percussit, qui ibi mortuus est. 
10O||10||19||82620	Videntes autem universi reges, qui erant in praesidio Adadezer, se victos esse ab Israel, fecerunt pacem cum Israel et servierunt eis. Timueruntque Syri auxilium praebere ultra filiis Ammon.
10O||11||1||82630	Factum est autem vertente anno, eo tempore quo solent reges ad bella procedere, misit David Ioab et servos suos cum eo et universum Israel, et vastaverunt filios Ammon et obsederunt Rabba; David autem remansit in Ierusalem.
10O||11||2||82640	Et factum est vespere, ut surgeret David de strato suo et deambularet in solario domus regiae. Viditque de solario mulierem se lavantem; erat autem mulier pulchra valde. 
10O||11||3||82650	Misit ergo rex et requisivit quae esset mulier; nuntiatumque ei est quod ipsa esset Bethsabee filia Eliam uxor Uriae Hetthaei. 
10O||11||4||82660	Missis itaque David nuntiis, tulit eam; quae cum ingressa esset ad illum, dormivit cum ea, quae se sanctificaverat ab immunditia sua. 
10O||11||5||82670	Et reversa est domum suam; cum autem concepisset, mittens nuntiavit David et ait: “ Concepi ”.
10O||11||6||82680	Misit autem David ad Ioab dicens: “ Mitte ad me Uriam Hetthaeum ”. Misitque Ioab Uriam ad David, 
10O||11||7||82690	et venit Urias ad David. Quaesivitque David quam recte ageret Ioab et populus, et quomodo administraretur bellum; 
10O||11||8||82700	et dixit David ad Uriam: “ Descende in domum tuam et lava pedes tuos ”. Et egressus est Urias de domo regis; secutusque est eum cibus regius. 
10O||11||9||82710	Dormivit autem Urias ante portam domus regiae cum aliis servis domini sui et non descendit ad domum suam.
10O||11||10||82720	Nuntiatumque est David a dicentibus: “ Non ivit Urias ad domum suam ”. Et ait David ad Uriam: “ Numquid non de via venisti? Quare non descendisti ad domum tuam? ”. 
10O||11||11||82730	Et ait Urias ad David: “ Arca et Israel et Iuda habitant in papilionibus, et dominus meus Ioab et servi domini mei super faciem terrae manent; et ego ingrediar domum meam, ut comedam et bibam et dormiam cum uxore mea? Per salutem tuam et per salutem animae tuae, non faciam rem hanc! ”. 
10O||11||12||82740	Ait ergo David ad Uriam: “ Mane hic etiam hodie, et cras dimittam te ”. Mansit Urias in Ierusalem die illa et altera. 
10O||11||13||82750	Vocavit enim eum David, ut comederet coram se et biberet, et inebriavit eum. Qui egressus vespere dormivit in strato suo cum servis domini sui et in domum suam non descendit.
10O||11||14||82760	Factum est ergo mane, et scripsit David epistulam ad Ioab misitque per manum Uriae 
10O||11||15||82770	scribens in epistula: “ Ponite Uriam in prima acie, ubi fortissimum est proelium, et recedite ab eo, ut percussus intereat ”. 
10O||11||16||82780	Igitur cum Ioab obsideret urbem, posuit Uriam in loco, quo sciebat viros esse fortissimos. 
10O||11||17||82790	Egressique viri de civitate bellabant adversum Ioab; et ceciderunt de populo, de servis David, et mortuus est etiam Urias Hetthaeus.
10O||11||18||82800	Misit itaque Ioab et nuntiavit David omnia de proelio; 
10O||11||19||82810	praecepitque nuntio dicens: “ Cum compleveris universos sermones proelii ad regem, 
10O||11||20||82820	si eum videris indignari et dixerit: “Quare accessistis ad urbem, ut proeliaremini? An ignorabatis quod desuper ex muro tela mittantur? 
10O||11||21||82830	Quis percussit Abimelech filium Ierobbaal? Nonne mulier misit super eum molam versatilem de muro, et mortuus est in Thebes? Quare iuxta murum accessistis?”, dices: Etiam servus tuus Urias Hetthaeus occubuit ”.
10O||11||22||82840	Abiit ergo nuntius et venit et narravit David omnia, quae ei praeceperat Ioab. 
10O||11||23||82850	Et dixit nuntius ad David: “ Quia praevaluerunt adversum nos viri et egressi sunt ad nos in agrum, nos, facto impetu, persecuti eos sumus usque ad portam civitatis. 
10O||11||24||82860	Et direxerunt iacula sagittarii ad servos tuos ex muro desuper; mortuique sunt de servis regis, quin etiam servus tuus Urias Hetthaeus mortuus est ”. 
10O||11||25||82870	Et dixit David ad nuntium: “ Haec dices Ioab: Non te affligat ista res; varius enim eventus est belli, et nunc hunc, nunc illum consumit gladius; corrobora proelium tuum adversus urbem, ut destruas eam. Et tu conforta eum ”.
10O||11||26||82880	Audivit autem uxor Uriae quod mortuus esset Urias vir suus et planxit eum. 
10O||11||27||82890	Transactoque luctu, misit David et introduxit eam domum suam, et facta est ei uxor peperitque ei filium. Et displicuit, quod fecerat David, coram Domino.
10O||12||1||82900	Misit ergo Dominus Nathan ad David. Qui cum venisset ad eum, dixit ei: “ Duo viri erant in civitate una, unus dives et alter pauper. 
10O||12||2||82910	Dives habebat oves et boves plurimos valde. 
10O||12||3||82920	Pauper autem nihil habebat omnino praeter ovem unam parvulam, quam emerat et nutrierat, et quae creverat apud eum cum filiis eius simul de pane illius comedens et de calice eius bibens et in sinu illius dormiens; eratque illi sicut filia. 
10O||12||4||82930	Cum autem peregrinus quidam venisset ad divitem, parcens ille sumere de ovibus et de bobus suis, ut exhiberet convivium peregrino illi, qui venerat ad se, tulit ovem viri pauperis et praeparavit cibos homini, qui venerat ad se ”. 
10O||12||5||82940	Iratus autem indignatione David adversus hominem illum nimis dixit ad Nathan: “ Vivit Dominus, quoniam filius mortis est vir, qui fecit hoc; 
10O||12||6||82950	ovem reddet in quadruplum, eo quod fecerit istud et non pepercerit ”.
10O||12||7||82960	Dixit autem Nathan ad David: “ Tu es ille vir! Haec dicit Dominus, Deus Israel: Ego unxi te in regem super Israel et ego erui te de manu Saul; 
10O||12||8||82970	et dedi tibi domum domini tui et uxores domini tui in sinu tuo dedique tibi domum Israel et Iudae et, si parva sunt ista, adiciam tibi multo maiora. 
10O||12||9||82980	Quare ergo contempsisti verbum Domini, ut faceres malum in conspectu eius? Uriam Hetthaeum percussisti gladio et uxorem illius accepisti uxorem tibi et interfecisti eum gladio filiorum Ammon. 
10O||12||10||82990	Quam ob rem non recedet gladius de domo tua usque in sempiternum, eo quod despexeris me et tuleris uxorem Uriae Hetthaei, ut esset uxor tua. 
10O||12||11||83000	Itaque haec dicit Dominus: Ecce ego suscitabo super te malum de domo tua et tollam uxores tuas in oculis tuis et dabo proximo tuo, et dormiet cum uxoribus tuis in oculis solis huius. 
10O||12||12||83010	Tu enim fecisti abscondite; ego vero faciam istud in conspectu omnis Israel et in conspectu solis ”.
10O||12||13||83020	Et dixit David ad Nathan: “ Peccavi Domino ”. Dixitque Nathan ad David: “ Dominus quoque transtulit peccatum tuum; non morieris. 
10O||12||14||83030	Verumtamen quoniam blasphemare fecisti inimicos Domini propter hoc, filius, qui natus est tibi, morte morietur ”. 
10O||12||15||83040	Et reversus est Nathan domum suam. Percussitque Dominus parvulum, quem peperat uxor Uriae David, et graviter aegrotavit; 
10O||12||16||83050	deprecatusque est David Dominum pro parvulo et ieiunavit David ieiunio et ingressus domum pernoctabat iacens super terram. 
10O||12||17||83060	Steterunt autem seniores domus eius iuxta eum cogentes eum, ut surgeret de terra; qui noluit neque comedit cum eis cibum. 
10O||12||18||83070	Accidit autem die septima, ut moreretur infans. Timueruntque servi David nuntiare ei quod mortuus esset parvulus; dixerunt enim: “ Ecce, cum parvulus adhuc viveret, loquebamur ad eum, et non audiebat vocem nostram. Nunc quomodo dicemus: “Mortuus est puer”? Peius patrabit! ”. 
10O||12||19||83080	Cum ergo vidisset David servos suos mussitantes, intellexit quod mortuus esset infantulus dixitque ad servos suos: “ Num mortuus est puer? ”. Qui responderunt ei: “ Mortuus est ”.
10O||12||20||83090	Surrexit igitur David de terra et lotus unctusque est; cumque mutasset vestem, ingressus est domum Domini et adoravit et venit in domum suam petivitque, ut ponerent ei panem, et comedit. 
10O||12||21||83100	Dixerunt autem ei servi sui: “ Quid est quod fecisti? Propter infantem, cum adhuc viveret, ieiunasti et flebas; mortuo autem puero, surrexisti et comedisti panem ”. 
10O||12||22||83110	Qui ait: “ Propter infantem, dum adhuc viveret, ieiunavi et flevi. Dicebam enim: Quis scit, si forte miserebitur mei Dominus, et vivet infans? 
10O||12||23||83120	Nunc autem, quia mortuus est, quare ieiuno? Numquid potero revocare eum amplius? Ego vadam magis ad eum, ille vero non revertetur ad me ”.
10O||12||24||83130	Et consolatus est David Bethsabee uxorem suam ingressusque ad eam dormivit cum ea, quae genuit filium; et vocavit nomen eius Salomon. Et Dominus dilexit eum 
10O||12||25||83140	misitque in manu Nathan prophetae et vocavit nomen eius Iedidia (id est Amabilis Domino) propter Dominum.
10O||12||26||83150	Igitur pugnavit Ioab contra Rabba filiorum Ammon et expugnavit urbem regiam. 
10O||12||27||83160	Misitque Ioab nuntios ad David dicens: “ Dimicavi adversum Rabba et cepi urbem aquarum; 
10O||12||28||83170	nunc igitur congrega reliquam partem populi et obside civitatem et cape eam, ne, cum a me capta fuerit urbs, nomine meo vocetur ”. 
10O||12||29||83180	Congregavit itaque David omnem populum et profectus est adversum Rabba; cumque dimicasset, cepit eam. 
10O||12||30||83190	Et tulit diadema Melchom de capite eius, pondo auri talentum, habens gemmam pretiosissimam, quod venit super caput David. Sed et praedam civitatis asportavit multam valde, 
10O||12||31||83200	populum quoque eius educens condemnavit ad operam lapicidinarum et ad secures et dolabras ferreas et transtulit eos ad opus laterum; sic fecit universis civitatibus filiorum Ammon. Et reversus est David et omnis exercitus Ierusalem.
10O||13||1||83210	Factum est autem post haec, ut Absalom filii David soro rem speciosissimam, vocabulo Thamar, adamaret Amnon filius David. 
10O||13||2||83220	Et angustiatus est Amnon, ita ut aegrotaret propter amorem Thamar sororis suae, quia, cum esset virgo, difficile ei videbatur ut quippiam inhoneste ageret cum ea. 
10O||13||3||83230	Erat autem Amnonis amicus nomine Ionadab filius Samma fratris David, vir callidus valde. 
10O||13||4||83240	Qui dixit ad eum: “ Quare sic attenuaris macie, fili regis, per singulos dies? Cur non indicas mihi? ”. Dixitque ei Amnon: “ Thamar sororem Absalom fratris mei amo ”. 
10O||13||5||83250	Cui respondit Ionadab: “ Cuba super lectulum tuum et languorem simula. Cumque venerit pater tuus, ut visitet te, dic ei: “Veniat, oro, Thamar soror mea, ut det mihi cibum et faciat in oculis meis pulmentum, ut videam et comedam de manu eius” ”. 
10O||13||6||83260	Accubuit itaque Amnon et simulavit languorem. Cumque venisset rex ad visitandum eum, ait Amnon ad regem: “ Veniat, obsecro, Thamar soror mea, ut faciat in oculis meis duas sorbitiunculas, et cibum capiam de manu eius ”.
10O||13||7||83270	Misit ergo David ad Thamar domum dicens: “ Veni in domum Amnon fratris tui et fac ei pulmentum ”. 
10O||13||8||83280	Venitque Thamar in domum Amnon fratris sui; ille autem iacebat. Quae tollens farinam commiscuit et conficiens in oculis eius coxit sorbitiunculas. 
10O||13||9||83290	Tollensque sartaginem effudit, quod coxerat, et posuit coram eo. Noluit comedere; dixitque Amnon: “ Eicite universos a me ”. Cumque exissent omnes, 
10O||13||10||83300	dixit Amnon ad Thamar: “ Infer cibum in conclave, ut vescar de manu tua ”. Tulit ergo Thamar sorbitiunculas, quas fecerat, et intulit ad Amnon fratrem suum in conclave. 
10O||13||11||83310	Cumque obtulisset ei cibum, apprehendit eam et ait: “ Veni, cuba mecum, soror mea ”. 
10O||13||12||83320	Quae respondit ei: “ Noli, frater mi, noli opprimere me! Neque enim hoc fas est in Israel; noli facere stultitiam hanc. 
10O||13||13||83330	Et ego quo ibo in opprobrio meo? Et tu eris quasi unus de insipientibus in Israel; quin potius loquere ad regem, et non negabit me tibi ”. 
10O||13||14||83340	Noluit autem acquiescere precibus eius, sed praevalens viribus oppressit eam et cubavit cum illa.
10O||13||15||83350	Et exosam eam habuit Amnon magno odio nimis, ita ut maius esset odium, quo oderat eam, amore, quo ante dilexerat. Dixitque ei Amnon: “ Surge, vade! ”. 
10O||13||16||83360	Quae respondit ei: “ Ne fiat, frater mi, quia maius est hoc malum, quod nunc agis adversum me expellens me, quam quod ante fecisti ”. Et noluit audire eam; 
10O||13||17||83370	sed vocato puero, qui ministrabat ei, dixit: “ Eice hanc a me foras et claude ostium post eam ”. 
10O||13||18||83380	Quae induta erat talari tunica; huiusmodi enim filiae regis virgines palliis vestibus utebantur. Eiecit itaque eam minister illius foras clausitque fores post eam.
10O||13||19||83390	Quae aspergens pulverem capiti suo, scissa talari tunica impositisque manibus super caput suum, ibat ingrediens et clamans. 
10O||13||20||83400	Dixit autem ei Absalom frater suus: “ Num Amnon frater tuus fuit tecum? Sed nunc, soror, tace: frater tuus est; neque affligas cor tuum pro re hac ”. Mansit itaque Thamar desolata in domo Absalom fratris sui.
10O||13||21||83410	Cum autem audisset rex David omnia haec, iratus est valde; et noluit contristare spiritum Amnon filii sui, quoniam diligebat eum, quia primogenitus erat ei. 
10O||13||22||83420	Porro non est locutus Absalom ad Amnon nec malum nec bonum; oderat enim Absalom Amnon, eo quod violasset Thamar sororem suam.
10O||13||23||83430	Factum est autem post tempus biennii, ut tonderentur oves Absalom in Baalhasor, quae est iuxta Ephraim; et vocavit Absalom omnes filios regis. 
10O||13||24||83440	Venitque ad regem et ait ad eum: “ Ecce tondentur oves servi tui; veniat, oro, rex cum servis suis ad servum tuum ”. 
10O||13||25||83450	Dixitque rex ad Absalom: “ Noli, fili mi, noli rogare, ut veniamus omnes et gravemus te ”. Cum autem cogeret eum, et noluisset ire, benedixit ei. 
10O||13||26||83460	Et ait Absalom: “ Si non vis venire, veniat, obsecro, nobiscum saltem Amnon frater meus ”. Dixitque ad eum rex: “ Cur vadet tecum? ”. 
10O||13||27||83470	Coegit itaque eum Absalom, et dimisit cum eo Amnon et universos filios regis. Fecitque Absalom convivium quasi convivium regis. 
10O||13||28||83480	Praecepit autem Absalom pueris suis dicens: “ Observate. Cum hilarior fuerit Amnon vino, et dixero vobis: Percutite Amnon et interficite eum!, nolite timere; ego enim sum, qui praecepi vobis. Roboramini et estote viri fortes ”. 
10O||13||29||83490	Fecerunt ergo pueri Absalom adversum Amnon, sicut praeceperat eis Absalom; surgentesque omnes filii regis ascenderunt singuli mulos suos et fugerunt.
10O||13||30||83500	Cumque adhuc pergerent in itinere, fama praevenit ad David dicens: “ Percussit Absalom omnes filios regis, et non remansit ex eis saltem unus ”. 
10O||13||31||83510	Surrexit itaque rex et scidit vestimenta sua et prostravit se super terram; et omnes servi ipsius, qui assistebant ei, sciderunt vestimenta sua. 
10O||13||32||83520	Respondens autem Ionadab filius Samma fratris David dixit: “ Ne aestimet dominus meus quod omnes pueri filii regis occisi sint; Amnon solus mortuus est, quoniam in ore Absalom hoc erat positum ex die, qua oppressit Thamar sororem eius. 
10O||13||33||83530	Nunc ergo ne ponat dominus meus rex super cor suum verbum istud dicens: “Omnes filii regis occisi sunt”, quoniam Amnon solus mortuus est ”. 
10O||13||34||83540	Fugit autem Absalom. Et levavit puer speculator oculos suos et aspexit, et ecce populus multus veniebat per viam Oronaim ex latere montis in descensu; et venit speculator et nuntiavit regi dicens: “ Video homines per viam Oronaim ”. 
10O||13||35||83550	Dixit autem Ionadab ad regem: “ Ecce filii regis adsunt! Iuxta verbum servi tui sic factum est ”. 
10O||13||36||83560	Cumque cessasset loqui, apparuerunt et filii regis et intrantes levaverunt vocem suam et fleverunt; sed et rex et omnes servi eius fleverunt ploratu magno nimis.
10O||13||37||83570	Porro Absalom fugiens abiit ad Tholmai filium Ammiud regem Gesur. Luxit ergo David filium suum cunctis diebus. 
10O||13||38||83580	Absalom autem, cum fugisset et venisset in Gesur, fuit ibi tribus annis.
10O||13||39||83590	Cessavitque spiritus regis adversari Absalom, eo quod consolatus esset super Amnon interitu.
10O||14||1||83600	Intellegens autem Ioab filius Sarviae quod cor regis ver sum esset ad Absalom, 
10O||14||2||83610	misit Thecuam et tulit inde mulierem sapientem dixitque ad eam: “ Lugere te simula et induere veste lugubri et ne ungaris oleo, ut sis quasi mulier plurimo iam tempore lugens mortuum. 
10O||14||3||83620	Et ingredieris ad regem et loqueris ad eum sermones huiuscemodi ”. Posuit autem Ioab verba in ore eius.
10O||14||4||83630	Itaque, cum ingressa fuisset mulier Thecuites ad regem, cecidit coram eo super terram et adoravit et dixit: “ Serva me, rex ”. 
10O||14||5||83640	Et ait ad eam rex: “ Quid causae habes? ”. Quae respondit: “ Heu, mulier vidua ego sum: mortuus est vir meus. 
10O||14||6||83650	Et ancillae tuae erant duo filii, qui rixati sunt adversum se in agro, nullusque erat, qui eos interveniens prohibere posset; et percussit alter alterum et interfecit eum. 
10O||14||7||83660	Et ecce consurgens universa cognatio adversum ancillam tuam dicit: “Trade eum, qui percussit fratrem suum, ut occidamus eum pro anima fratris sui, quem interfecit, et deleamus heredem”. Et quaerunt exstinguere scintillam meam, quae relicta est, ut non supersit viro meo nomen et reliquiae super terram ”. 
10O||14||8||83670	Et ait rex ad mulierem: “ Vade in domum tuam, et ego iubebo de te ”. 
10O||14||9||83680	Dixitque mulier Thecuites ad regem: “ In me, domine mi rex, iniquitas et in domum patris mei; rex autem et thronus eius sit innocens ”. 
10O||14||10||83690	Et ait rex: “ Qui contradixerit tibi, adduc eum ad me, et ultra non addet ut tangat te ”. 
10O||14||11||83700	Quae ait: “ Recordetur rex Domini Dei sui, ut non augeat ultor sanguinis perniciem, et nequaquam interficiant filium meum ”. Qui ait: “ Vivit Dominus, quia non cadet de capillis filii tui super terram ”.
10O||14||12||83710	Dixit ergo mulier: “ Loquatur ancilla tua ad dominum meum regem verbum ”. Et ait: “ Loquere ”. 
10O||14||13||83720	Dixitque mulier: “ Quare cogitasti istiusmodi rem contra populum Dei? Eo enim quod rex locutus est verbum istud, hoc est quasi delictum, quia rex noluit reducere eiectum suum. 
10O||14||14||83730	Omnes morimur et quasi aquae sumus, quae delabuntur in terram, quae non colliguntur; nec tamen vult perire Deus animam, sed retractat cogitans, ne penitus pereat, qui abiectus est. 
10O||14||15||83740	Nunc igitur veni, ut loquar ad regem dominum meum verbum hoc, quia populus terruit me. Et dixit ancilla tua: Loquar ad regem, si quo modo faciat rex verbum ancillae suae. 
10O||14||16||83750	Nam audiet rex, ut liberet ancillam suam de manu illius, qui vult delere me et filium meum simul de hereditate Dei. 
10O||14||17||83760	Dixit ergo ancilla tua: Fiat verbum domini mei regis mihi in quietem. Sicut enim angelus Dei, sic est dominus meus rex, ut audiat et discernat bonum et malum. Et Dominus Deus tuus sit tecum! ”.
10O||14||18||83770	Et respondens rex dixit ad mulierem: “ Ne abscondas a me verbum, quod te interrogo ”. Dixitque mulier: “ Loquatur dominus meus rex ”. 
10O||14||19||83780	Et ait rex: “ Numquid manus Ioab tecum est in omnibus istis? ”. Respondit mulier et ait: “ Per salutem animae tuae, domine mi rex, nec ad dextram nec ad sinistram potest deviari ab omnibus his, quae locutus est dominus meus rex; servus enim tuus Ioab ipse praecepit mihi et ipse posuit in os ancillae tuae omnia verba haec; 
10O||14||20||83790	ut verterem figuram rei huius, servus tuus Ioab fecit istud. Tu autem, domine mi, sapiens es, sicut habet sapientiam angelus Dei, ut intellegas omnia, quae fiunt super terram ”.
10O||14||21||83800	Et ait rex ad Ioab: “ Ecce hoc facio; vade igitur et revoca puerum Absalom ”. 
10O||14||22||83810	Cadensque Ioab super faciem suam in terram adoravit et benedixit regi. Et dixit Ioab: “ Hodie intellexit servus tuus quia inveni gratiam in oculis tuis, domine mi rex; fecisti enim sermonem servi tui ”. 
10O||14||23||83820	Surrexit ergo Ioab et abiit in Gesur et adduxit Absalom in Ierusalem. 
10O||14||24||83830	Dixit autem rex: “ Revertatur in domum suam et faciem meam non videat ”. Reversus est itaque Absalom in domum suam et faciem regis non vidit.
10O||14||25||83840	Porro sicut Absalom vir non erat pulcher in omni Israel, qui valde laudaretur, a vestigio pedis usque ad verticem non erat in eo ulla macula. 
10O||14||26||83850	Et quando tondebatur capillus — semel autem in anno tondebatur, quia gravabat eum caesaries — ponderabat capillos capitis sui ducentis siclis pondere regio. 
10O||14||27||83860	Nati sunt autem Absalom filii tres et filia una, nomine Thamar, eleganti forma.
10O||14||28||83870	Mansitque Absalom Ierusalem duobus annis et faciem regis non vidit. 
10O||14||29||83880	Misit itaque ad Ioab, ut mitteret eum ad regem; qui noluit venire ad eum. Cumque secundo misisset, et ille noluisset venire, 
10O||14||30||83890	dixit servis suis: “ Videte agrum Ioab iuxta agrum meum habentem messem hordei; ite igitur et succendite eum igni ”. Succenderunt ergo servi Absalom segetem igni. Et venientes servi Ioab, scissis vestibus suis, dixerunt: “ Succenderunt servi Absalom agrum igni! ”. 
10O||14||31||83900	Surrexitque Ioab et venit ad Absalom in domum eius et dixit: “ Quare succenderunt servi tui segetem meam igni? ”. 
10O||14||32||83910	Et respondit Absalom ad Ioab: “ Misi ad te obsecrans, ut venires ad me, et mitterem te ad regem, ut diceres ei: “Quare veni de Gesur? Melius mihi erat adhuc ibi esse”. Obsecro ergo, ut videam faciem regis; quod si est in me iniquitas, interficiat me ”. 
10O||14||33||83920	Ingressus Ioab ad regem nuntiavit ei. Vocatusque Absalom intravit ad regem et adoravit super faciem in terra coram eo; osculatusque est rex Absalom.
10O||15||1||83930	Post haec fecit sibi Absalom currus et equos et quinqua ginta viros, qui praecederent eum. 
10O||15||2||83940	Et mane consurgens Absalom stabat iuxta viam portae; et omnem virum, qui habebat negotium, ut veniret ad regis iudicium, vocabat Absalom ad se et dicebat: “ De qua civitate es tu? ”. Qui respondens aiebat: “ Ex una tribu Israel ego sum servus tuus ”. 
10O||15||3||83950	Respondebatque ei Absalom: “ Vide, sermones tui sunt boni et iusti, sed non est qui te audiat constitutus a rege ”. Dicebatque Absalom: 
10O||15||4||83960	“ Quis me constituat iudicem in terra, ut ad me veniant omnes, qui habent negotium iudicandum, et iustificem eos? ”. 
10O||15||5||83970	Sed et cum accederet ad eum homo, ut se prostraret coram illo, extendebat manum suam et apprehendens osculabatur eum. 
10O||15||6||83980	Faciebatque hoc omni Israel, qui veniebat ad iudicium, ut audiretur a rege, et sollicitabat corda virorum Israel.
10O||15||7||83990	Post quattuor autem annos dixit Absalom ad regem: “ Vadam, quaeso, et reddam in Hebron vota mea, quae vovi Domino. 
10O||15||8||84000	Votum enim vovit servus tuus, cum esset in Gesur Syriae, dicens: Si reduxerit me Dominus in Ierusalem, sacrificabo Domino ”. 
10O||15||9||84010	Dixitque ei rex. “ Vade in pace ”. Et surrexit et abiit in Hebron.
10O||15||10||84020	Misit autem Absalom exploratores in universas tribus Israel dicens: “ Statim ut audieritis clangorem bucinae, dicite: “Factus est rex Absalom in Hebron” ”. 
10O||15||11||84030	Porro cum Absalom ierunt ducenti viri de Ierusalem vocati, euntes simplici corde et causam penitus ignorantes. 
10O||15||12||84040	Accersivit quoque Absalom, cum immolaret victimas, Achitophel Gilonitem consiliarium David de civitate sua Gilo. Et facta est coniuratio valida; populusque concurrens augebatur cum Absalom.
10O||15||13||84050	Venit igitur nuntius ad David dicens: “ Toto corde universus Israel sequitur Absalom ”. 
10O||15||14||84060	Et ait David servis suis, qui erant cum eo in Ierusalem: “ Surgite, fugiamus; neque enim erit nobis effugium a facie Absalom. Festinate egredi, ne festinans occupet nos et impellat super nos ruinam et percutiat civitatem in ore gladii ”. 
10O||15||15||84070	Dixeruntque servi regis ad eum: “ In omnibus, quaecumque elegerit dominus noster rex, ecce servi tui sumus ”. 
10O||15||16||84080	Egressus est ergo rex et universa domus eius post eum et dereliquit rex decem mulieres concubinas ad custodiendam domum. 
10O||15||17||84090	Egressusque rex et omnis populus post eum steterunt ad ultimam domum. 
10O||15||18||84100	Et universi servi eius transierunt iuxta eum; et omnes Cherethi et Phelethi et omnes Getthaei, sescenti viri, qui secuti eum fuerant de Geth, transierunt coram rege.
10O||15||19||84110	Dixit autem rex ad Ethai Getthaeum: “ Cur venis etiam tu nobiscum? Revertere et habita cum rege, quia alienigena es, immo et exsul de loco tuo. 
10O||15||20||84120	Heri venisti, et hodie compellam te vagari nobiscum, cum ego vadam, quo iturus sum? Revertere et reduc tecum fratres tuos, et Dominus faciat tecum misericordiam et veritatem ”. 
10O||15||21||84130	Et respondit Ethai regi dicens: “ Vivit Dominus et vivit dominus meus rex, in quocumque loco fuerit dominus meus rex, sive ad mortem sive ad vitam, ibi erit servus tuus ”. 
10O||15||22||84140	Et ait David Ethai: “ Veni et transi ”. Et transivit Ethai Getthaeus et omnes viri eius et omnes parvuli, qui cum eo erant. 
10O||15||23||84150	Omnisque terra flebat voce magna, et universus populus transibat. Rex quoque transgrediebatur torrentem Cedron, et cunctus populus incedebat contra viam deserti.
10O||15||24||84160	Venit autem et Sadoc et universi Levitae cum eo portantes arcam foederis Dei; et deposuerunt arcam Dei. Et sacrificavit Abiathar, donec omnis populus egressus fuerat de civitate. 
10O||15||25||84170	Et dixit rex ad Sadoc: “ Reporta arcam Dei in urbem. Si invenero gratiam in oculis Domini, reducet me et ostendet mihi eam et habitationem suam. 
10O||15||26||84180	Si autem dixerit: “Non places mihi”, praesto sum: faciat, quod bonum est coram se ”. 
10O||15||27||84190	Et dixit rex ad Sadoc sacerdotem: “ Videsne? Revertere in civitatem in pace; et Achimaas filius tuus et Ionathan filius Abiathar, duo filii vestri sint vobiscum. 
10O||15||28||84200	Ecce ego morabor ad vada deserti, donec veniat sermo a vobis indicans mihi ”. 
10O||15||29||84210	Reportaverunt igitur Sadoc et Abiathar arcam Dei Ierusalem et manserunt ibi.
10O||15||30||84220	Porro David ascendebat clivum Olivarum scandens et flens, operto capite et nudis pedibus incedens; sed et omnis populus, qui erat cum eo, operto capite ascendebat plorans. 
10O||15||31||84230	Nuntiatum est autem David quod et Achitophel esset in coniuratione cum Absalom; dixitque David: “ Infatua, quaeso, Domine, consilium Achitophel ”.
10O||15||32||84240	Cumque ascendisset David summitatem montis, in quo adorabatur Deus, ecce occurrit ei Chusai Arachites, scissa veste et terra pleno capite. 
10O||15||33||84250	Et dixit ei David: “ Si veneris mecum, eris mihi oneri; 
10O||15||34||84260	Si autem in civitatem revertaris et dixeris Absalom: “Servus tuus ego, rex, ero; servus patris tui ego fui prius, nunc autem ego sum servus tuus”, dissipabis mihi consilium Achitophel. 
10O||15||35||84270	Habes autem tecum Sadoc et Abiathar sacerdotes; et omne verbum, quodcumque audieris de domo regis, indicabis Sadoc et Abiathar sacerdotibus. 
10O||15||36||84280	Sunt autem cum eis duo filii eorum: Achimaas Sadoc et Ionathan Abiathar; et mittetis per eos ad me omne verbum, quod audieritis ”.
10O||15||37||84290	Veniente ergo Chusai amico David in civitatem, Absalom quoque ingressus est Ierusalem.
10O||16||1||84300	Cumque David transisset paululum montis verticem, apparuit Siba puer Meribbaal in occursum eius cum duobus asinis stratis, qui onerati erant ducentis panibus et centum alligaturis uvae passae et centum fasciculis fructuum aestivorum et utre vini. 
10O||16||2||84310	Et dixit rex Sibae: “ Quid sibi volunt haec? ”. Responditque Siba: “ Asini domesticis regis ad sedendum; et panes et fructus aestivi ad vescendum pueris tuis; vinum autem, ut bibat, si quis defecerit in deserto ”. 
10O||16||3||84320	Et ait rex: “ Ubi est filius domini tui? ”. Responditque Siba regi: “ Remansit in Ierusalem dicens: “Hodie restituet mihi domus Israel regnum patris mei” ”. 
10O||16||4||84330	Et ait rex Sibae: “ Ecce, tua sint omnia, quae fuerunt Meribbaal ”. Dixitque Siba: “ Adoro; inveniam gratiam coram te, domine mi rex ”. 
10O||16||5||84340	Venit ergo rex David usque Bahurim, et ecce egrediebatur inde vir de cognatione domus Saul nomine Semei filius Gera; procedebat egrediens et maledicens 
10O||16||6||84350	mittebatque lapides contra David et contra universos servos regis David. Omnis autem populus et universi viri fortissimi a dextro et sinistro latere regis incedebant. 
10O||16||7||84360	Ita autem loquebatur Semei, cum malediceret regi: “ Egredere, egredere, vir sanguinum et vir Belial! 
10O||16||8||84370	Reddidit tibi Dominus universum sanguinem domus Saul, quoniam invasisti regnum eius; et dedit Dominus regnum in manu Absalom filii tui; et ecce premunt te mala tua, quoniam vir sanguinum es ”. 
10O||16||9||84380	Dixit autem Abisai filius Sarviae regi: “ Quare maledicit canis hic mortuus domino meo regi? Vadam et amputabo caput eius ”. 
10O||16||10||84390	Et ait rex: “Quid mihi et vobis filii Sarviae? Si maledicit, et si Dominus praecepit ei, ut malediceret David, quis est qui audeat dicere: “Quare sic fecisti?” ”. 
10O||16||11||84400	Et ait rex Abisai et universis servis suis: “ Ecce filius meus, qui egressus est de visceribus meis, quaerit animam meam; quanto magis nunc iste filius Beniaminita. Dimittite eum, ut maledicat iuxta praeceptum Domini. 
10O||16||12||84410	Fortasse respiciet Dominus afflictionem meam et reddet mihi bonum pro maledictione hac hodierna ”. 
10O||16||13||84420	Ambulabat itaque David et socii eius per viam; Semei autem per iugum montis ex latere gradiebatur maledicens et mittens lapides adversum eum terramque spargens. 
10O||16||14||84430	Venit itaque rex et universus populus cum eo lassus usque ad aquas, et refocillati sunt ibi. 
10O||16||15||84440	Absalom autem et omnis populus eius, viri Israel, ingressi sunt Ierusalem, sed et Achitophel cum eo. 
10O||16||16||84450	Cum autem venisset Chusai Arachites amicus David ad Absalom, locutus est ad eum: “ Vivat rex! Vivat rex! ”. 
10O||16||17||84460	Ad quem Absalom: “Haec est, inquit, gratia tua ad amicum tuum? Quare non isti cum amico tuo? ”. 
10O||16||18||84470	Responditque Chusai ad Absalom: “ Nequaquam; quia, quem elegit Dominus, et hic populus et omnis Israel, illius ero et cum eo manebo. 
10O||16||19||84480	Sed, ut et hoc inferam, cui ego serviturus sum? Nonne filio regis? Sicut parui patri tuo, sic parebo et tibi ”.
10O||16||20||84490	Dixit autem Absalom ad Achitophel: “ Inite consilium quid agere debeamus ”. 
10O||16||21||84500	Et ait Achitophel ad Absalom: “ Ingredere ad concubinas patris tui, quas dimisit ad custodiendam domum; ut, cum audierit omnis Israel quod foedaveris patrem tuum, roborentur manus omnium, qui tecum sunt ”. 
10O||16||22||84510	Tetenderunt igitur Absalom tabernaculum in solario; ingressusque est ad concubinas patris sui coram universo Israel. 
10O||16||23||84520	Consilium autem Achitophel, quod dabat in diebus illis, quasi si quis consuleret Deum; sic erat omne consilium Achitophel, et cum esset cum David et cum esset cum Absalom.
10O||17||1||84530	Dixitque Achitophel ad Ab salom: “ Eligam mihi duode cim milia virorum et consurgens persequar David hac nocte 
10O||17||2||84540	et irruens super eum, quippe qui lassus est et solutis manibus, terrebo eum. Cumque fugerit omnis populus, qui cum eo est, percutiam regem desolatum 
10O||17||3||84550	et reducam universum populum ad te, sicut revertitur sponsa ad virum suum; unius solummodo viri animam quaeris, et omnis populus erit in pace ”. 
10O||17||4||84560	Placuitque sermo eius Absalom et cunctis maioribus natu Israel.
10O||17||5||84570	Ait autem Absalom: “ Vocate et Chusai Arachiten, et audiamus quid etiam ipse dicat ”. 
10O||17||6||84580	Cumque venisset Chusai ad Absalom, ait Absalom ad eum: “ Huiuscemodi sermonem locutus est Achitophel; verbum eius facere debemus an non? Tu loquere ”. 
10O||17||7||84590	Et dixit Chusai ad Absalom: “ Non bonum consilium, quod dedit Achitophel hac vice ”. 
10O||17||8||84600	Et rursum intulit Chusai: “ Tu nosti patrem tuum et viros, qui cum eo sunt, esse fortissimos et amaro animo, veluti ursa in saltu catulis orbata; sed et pater tuus vir bellator est nec morabitur cum populo: 
10O||17||9||84610	ecce nunc latitat in aliqua fovea aut in aliquo alio loco. Et, cum ceciderit unus quilibet in principio, certo audient et dicent: “Facta est plaga in populo, qui sequitur Absalom”. 
10O||17||10||84620	Et fortissimus quoque, cuius cor est quasi leonis, pavore solvetur; scit enim omnis Israel fortem esse patrem tuum et robustos omnes, qui cum eo sunt. 
10O||17||11||84630	Sed hoc mihi videtur rectum esse consilium: congregetur ad te universus Israel a Dan usque Bersabee, quasi arena maris innumerabilis, et tu ipse gradieris in proelium; 
10O||17||12||84640	et irruemus super eum, in quocumque loco fuerit inventus, et operiemus eum sicut cadere solet ros super terram; et non remanebit de eo et de omnibus viris, qui cum eo sunt, ne unus quidem. 
10O||17||13||84650	Quod si urbem aliquam fuerit ingressus, applicabit omnis Israel civitati illi funes, et trahemus eam in torrentem, ut non reperiatur nec calculus quidem ex ea ”. 
10O||17||14||84660	Dixitque Absalom et omnis vir Israel: “ Melius consilium Chusai Arachitae consilio Achitophel ”. Dominus enim statuerat dissipare consilium Achitophel utile, ut induceret Dominus super Absalom malum.
10O||17||15||84670	Et ait Chusai Sadoc et Abiathar sacerdotibus: “ Hoc et hoc modo consilium dedit Achitophel Absalom et senibus Israel, et ego tale et tale dedi consilium; 
10O||17||16||84680	nunc ergo mittite cito et nuntiate David dicentes: “Ne moreris nocte hac ad vada deserti, sed absque dilatione transgredere, ne absorbeatur rex et omnis populus, qui cum eo est” ”.
10O||17||17||84690	Ionathan autem et Achimaas stabant iuxta fontem Rogel; abiit ancilla et nuntiavit eis, et illi profecti sunt, ut referrent ad regem David nuntium; non enim poterant introire civitatem, ne viderentur. 
10O||17||18||84700	Vidit autem eos quidam iuvenis et indicavit Absalom; illi vero concito gradu profecti ingressi sunt domum cuiusdam viri in Bahurim, qui habebat puteum in vestibulo suo, et descenderunt in eum. 
10O||17||19||84710	Tulit autem mulier et expandit velamen super os putei et sparsit super illud ptisanas, et sic res latuit. 
10O||17||20||84720	Cumque venissent servi Absalom ad mulierem in domum, dixerunt: “ Ubi est Achimaas et Ionathan? ”. Et respondit eis mulier: “ Transierunt hinc ad aquas ”. At hi, qui quaerebant, cum non repperissent, reversi sunt Ierusalem.
10O||17||21||84730	Cumque abissent, ascenderunt illi de puteo et pergentes nuntiaverunt regi David atque dixerunt: “ Surgite et transite cito fluvium, quoniam huiuscemodi dedit consilium contra vos Achitophel ”. 
10O||17||22||84740	Surrexit ergo David et omnis populus, qui erat cum eo, et transierunt Iordanem, donec dilucesceret; et ne unus quidem residuus fuit, qui non transisset fluvium.
10O||17||23||84750	Porro Achitophel videns quod non fuisset factum consilium suum, stravit asinum suum et surrexit et abiit in domum suam in civitatem suam et, disposita domo sua, laqueo se suspendit et interiit; et sepultus est in sepulcro patris sui.
10O||17||24||84760	David autem venit in Mahanaim, et Absalom transivit Iordanem, ipse et omnis vir Israel cum eo. 
10O||17||25||84770	Amasam vero constituerat Absalom pro Ioab super exercitum; Amasa autem erat filius viri, qui vocabatur Iether Ismaelites, qui ingressus est ad Abigail filiam Isai sororem Sarviae, quae fuit mater Ioab. 
10O||17||26||84780	Et castrametatus est Israel cum Absalom in terra Galaad.
10O||17||27||84790	Cumque venisset David in Mahanaim, Sobi filius Naas de Rabba filiorum Ammon et Machir filius Ammiel de Lodabar et Berzellai Galaadites de Rogelim 
10O||17||28||84800	obtulerunt ei stratoria et tapetia et pelves et vasa fictilia, frumentum et hordeum et farinam, frixum cicer et fabam et lentem 
10O||17||29||84810	et mel et butyrum, oves et pingues vitulos; dederuntque David et populo, qui cum eo erat, ad vescendum; suspicati enim sunt populum fame et siti fuisse fatigatum in deserto.
10O||18||1||84820	Igitur, recensito David populo suo, constituit super eum tribunos et centuriones. 
10O||18||2||84830	Et divisit David populum in tres partes: tertiam partem sub manu Ioab et tertiam sub manu Abisai filii Sarviae fratris Ioab et tertiam in manu Ethai, qui erat de Geth. Dixitque rex ad populum: “ Egrediar et ego vobiscum ”. 
10O||18||3||84840	Et respondit populus: “ Non exibis. Sive enim fugerimus, non magnopere ad eos de nobis pertinebit; et si media pars ceciderit e nobis, non satis curabunt, sed tu unus pro decem milibus computaris. Melius est igitur, ut sis nobis ex urbe praesidio ”. 
10O||18||4||84850	Ad quos rex ait: “ Quod vobis rectum videtur, hoc faciam ”. Stetit ergo rex iuxta portam; egrediebaturque populus per turmas suas centeni et milleni. 
10O||18||5||84860	Et praecepit rex Ioab et Abisai et Ethai dicens: “ Leniter mihi agite cum puero Absalom ”. Et omnis populus audiebat praecipientem regem cunctis principibus pro Absalom.
10O||18||6||84870	Itaque egressus est populus in campum contra Israel, et factum est proelium in saltu Ephraim. 
10O||18||7||84880	Et caesus est ibi populus Israel ab exercitu David; factaque est ibi plaga magna in die illa viginti milium hominum. 
10O||18||8||84890	Fuit autem ibi proelium dispersum super faciem omnis terrae; et multo plures erant, quos saltus consumpserat de populo, quam hi, quos voraverat gladius in die illa.
10O||18||9||84900	Accidit autem, ut occurreret Absalom servis David sedens mulo; cumque ingressus fuisset mulus subter condensam quercum et magnam, adhaesit caput eius quercui, et mansit suspensus inter caelum et terram; mulus, cui insederat, pertransivit. 
10O||18||10||84910	Vidit autem hoc quispiam et nuntiavit Ioab dicens: “ Vidi Absalom pendere de quercu ”.
10O||18||11||84920	Et ait Ioab viro, qui nuntiaverat ei: “ Si vidisti, quare non confodisti eum in terra? Ego vero dedissem tibi decem argenti siclos et unum balteum ”. 
10O||18||12||84930	Qui dixit ad Ioab: “ Et si appenderes in manibus meis mille argenteos, nequaquam mitterem manum meam in filium regis. Audientibus enim nobis, praecepit rex tibi et Abisai et Ethai dicens: “Custodite, quisquis sit, puerum Absalom!”. 
10O||18||13||84940	Sed et si fecissem contra animam meam infideliter, nequaquam hoc regem latere potuisset, et tu stares ex adverso ”. 
10O||18||14||84950	Et ait Ioab: “ Non ita praestolabor coram te ”. Tulit ergo tres lanceas in manu sua et infixit eas in corde Absalom, cum adhuc palpitaret haerens in quercu; 
10O||18||15||84960	et cucurrerunt decem iuvenes armigeri Ioab et percutientes interfecerunt eum.
10O||18||16||84970	Cecinit autem Ioab bucina, et destitit populus persequi fugientem Israel, quia Ioab retinuit populum. 
10O||18||17||84980	Et tulerunt Absalom et proiecerunt eum in saltu in foveam grandem et erexerunt super eum acervum lapidum magnum nimis; omnis autem Israel fugit in tabernacula sua.
10O||18||18||84990	Porro Absalom erexerat sibi, cum adhuc viveret, lapidem, qui est in valle Regis; dixerat enim: “ Non habeo filium, qui memoriam servabit nominis mei ”. Vocavitque titulum nomine suo, et appellatur Manus Absalom usque ad hanc diem.
10O||18||19||85000	Achimaas autem filius Sadoc ait: “ Curram et nuntiabo regi, quia iudicium fecerit ei Dominus de manu inimicorum eius ”. 
10O||18||20||85010	Ad quem Ioab dixit: “ Non es vir boni nuntii in hac die, sed nuntiabis in alia; hodie enim non nuntiabis bona, eo quod filius regis est mortuus ”. 
10O||18||21||85020	Et ait Ioab Aethiopi: “ Vade et nuntia regi, quae vidisti ”. Adoravit Aethiops Ioab et cucurrit. 
10O||18||22||85030	Rursus autem Achimaas filius Sadoc dixit ad Ioab: “ Quidquid evenerit, etiam ego curram post Aethiopem! ”. Dixitque Ioab: “ Quid vis currere, fili mi? Non erit tibi merces pro bono nuntio ”. 
10O||18||23||85040	Qui respondit: “ Quidquid evenerit, curram ”. Et ait ei: “ Curre! ”. Currens ergo Achimaas per viam regionis transivit Aethiopem.
10O||18||24||85050	David autem sedebat inter duas portas; speculator vero, qui ierat in solarium portae super murum, elevans oculos vidit hominem currentem solum 
10O||18||25||85060	et exclamans indicavit regi. Dixitque rex: “ Si solus est, bonus est nuntius in ore eius ”. Properante autem illo et accedente propius, 
10O||18||26||85070	vidit speculator hominem alterum currentem, et clamavit speculator ad ianitorem: “ Apparet mihi homo currens solus ”. Dixitque rex: “ Et iste bonus est nuntius ”. 
10O||18||27||85080	Speculator autem: “ Contemplor, ait, cursum prioris quasi cursum Achimaas filii Sadoc ”. Et ait rex: “ Vir bonus est et nuntium portans bonum venit ”.
10O||18||28||85090	Clamans autem Achimaas dixit ad regem: “ Pax! ”. Et adorans regem pronus in terram ait: “ Benedictus Dominus Deus tuus, qui conclusit homines, qui levaverunt manus suas contra dominum meum regem! ”. 
10O||18||29||85100	Et ait rex: “ Estne pax puero Absalom? ”. Dixitque Achimaas: “ Vidi tumultum magnum, cum mitteret Ioab servum regis et me servum tuum, sed nescio quid fuerit ”. 
10O||18||30||85110	Ad quem rex: “ Recede, ait, et sta illic ”. Cumque ille recessisset et staret, 
10O||18||31||85120	apparuit Aethiops et veniens ait: “ Bonum apporto nuntium, domine mi rex; iudicavit enim pro te Dominus hodie salvans te de manu omnium, qui surrexerunt contra te ”. 
10O||18||32||85130	Dixit autem rex ad Aethiopem: “ Estne pax puero Absalom? ”. Cui respondens Aethiops: “ Fiant, inquit, sicut puer inimici domini mei regis et universi, qui consurrexerunt adversus eum in malum! ”.
10O||19||1||85140	Contremuit itaque rex et ascendit cenaculum portae et flevit. Et sic loquebatur vadens: “ Fili mi Absalom, fili mi, fili mi Absalom! Quis mihi tribuat, ut ego moriar pro te? Absalom fili mi, fili mi! ”.
10O||19||2||85150	Nuntiatum est autem Ioab quod rex fleret et lugeret filium suum. 
10O||19||3||85160	Et versa est victoria in die illa in luctum omni populo; audivit enim populus in die illa dici: “ Dolet rex super filio suo ”. 
10O||19||4||85170	Et furtim ingressus est populus in die illa civitatem, quomodo reverti solet populus confusus, cum fugit de proelio. 
10O||19||5||85180	Porro rex operuit vultum suum et clamabat voce magna: “ Fili mi Absalom, Absalom fili mi, fili mi! ”.
10O||19||6||85190	Ingressus ergo Ioab ad regem in domo dixit: “ Confudisti hodie vultus omnium servorum tuorum, qui salvam fecerunt animam tuam hodie et animam filiorum tuorum et filiarum tuarum et animam uxorum tuarum et animam concubinarum tuarum. 
10O||19||7||85200	Diligis odientes te et odio habes diligentes te. Ostendisti hodie quia non curas de ducibus tuis et de servis tuis; et vere cognovi modo quia, si Absalom viveret, et nos omnes occubuissemus, tunc placeret tibi. 
10O||19||8||85210	Nunc igitur surge et procede et loquere ad cor servorum tuorum; iuro enim tibi per Dominum quod si non exieris, ne unus quidem remansurus sit tecum nocte hac, et peius erit hoc tibi quam omnia mala, quae venerunt super te ab adulescentia tua usque in praesens ”. 
10O||19||9||85220	Surrexit ergo rex et sedit in porta, et omni populo nuntiatum est quod rex sederet in porta; venitque universa multitudo coram rege. Israel autem fugerat in tabernacula sua. 
10O||19||10||85230	Omnis quoque populus certabat in cunctis tribubus Israel dicens: “ Rex liberavit nos de manu inimicorum nostrorum, ipse salvavit nos de manu Philisthinorum; et nunc fugit de terra ab Absalom. 
10O||19||11||85240	Absalom autem, quem unximus super nos, mortuus est in bello. Quare nunc siletis et non reducitis regem? ”.
10O||19||12||85250	Sermo autem omnis Israel pervenerat ad regem in domo eius. Tunc rex David misit ad Sadoc et Abiathar sacerdotes dicens: “ Loquimini ad maiores natu Iudae dicentes: Cur estis novissimi ad reducendum regem in domum suam? 
10O||19||13||85260	Fratres mei vos, os meum et caro mea vos; quare novissimi reducitis regem? 
10O||19||14||85270	Et Amasae dicite: Nonne os meum es et caro mea? Haec faciat mihi Deus et haec addat, si non magister militiae fueris coram me omni tempore pro Ioab! ”. 
10O||19||15||85280	Et inclinavit cor omnium virorum Iudae quasi viri unius; miseruntque ad regem dicentes: “ Revertere tu et omnes servi tui ”. 
10O||19||16||85290	Et reversus est rex et venit usque ad Iordanem; et Iuda venit in Galgala, ut occurreret regi et traduceret eum Iordanem.
10O||19||17||85300	Festinavit autem Semei filius Gera Beniaminita de Bahurim et descendit cum viris Iudae in occursum regis David; 
10O||19||18||85310	mille viri de Beniamin et Siba puer de domo Saul et quindecim filii eius ac viginti servi erant cum eo. Irruperant autem Iordanem iam ante regem 
10O||19||19||85320	et transierant vada, ut traducerent domum regis et facerent iuxta placitum eius. Semei autem filius Gera prostratus coram rege, cum transiturus esset Iordanem, 
10O||19||20||85330	dixit ad eum: “ Ne reputes mihi, domine mi, iniquitatem neque memineris iniuriam servi tui in die, qua egressus es, domine mi rex, de Ierusalem; neque ponas, rex, in corde tuo. 
10O||19||21||85340	Agnosco enim servus tuus peccatum meum et idcirco hodie primus veni de omni domo Ioseph descendique in occursum domini mei regis ”. 
10O||19||22||85350	Respondens vero Abisai filius Sarviae dixit: “ Numquid non occidetur Semei, pro hoc quia maledixit christo Domini? ”. 
10O||19||23||85360	Et ait David: “ Quid mihi et vobis, filii Sarviae, quia efficimini mihi hodie in satan? Ergone hodie interficietur vir in Israel? An ignoro hodie me factum regem super Israel? ”. 
10O||19||24||85370	Et ait rex Semei: “ Non morieris! ”. Iuravitque ei.
10O||19||25||85380	Meribbaal quoque filius Saul descendit in occursum regis; non laverat pedes nec circumcidit ungues nec totonderat barbam vestesque suas non laverat a die, qua egressus fuerat rex, usque ad diem reversionis eius in pace. 
10O||19||26||85390	Cumque de Ierusalem occurrisset regi, dixit ei rex: “ Quare non venisti mecum, Meribbaal? ”. 
10O||19||27||85400	Qui respondens ait: “ Domine mi rex, servus meus decepit me! Nam dixeram ei ego famulus tuus: Sternere faciam mihi asinum et ascendens abibo cum rege; claudus enim sum servus tuus. 
10O||19||28||85410	Insuper et fraudulenter accusavit me servum tuum ad te dominum meum regem. Tu autem, domine mi rex, sicut angelus Dei es; fac, quod placitum est tibi. 
10O||19||29||85420	Neque enim fuit domus patris mei nisi morti obnoxia domino meo regi; tu autem posuisti me servum tuum inter convivas mensae tuae. Quid ultra igitur habeo iustitiae, ut vociferer ad regem? ”. 
10O||19||30||85430	Ait ergo ei rex: “ Quid ultra loqueris? Dixi: Tu et Siba dividite possessiones ”. 
10O||19||31||85440	Responditque Meribbaal regi: “ Etiam cuncta accipiat, postquam reversus est dominus meus rex pacifice in domum suam! ”.
10O||19||32||85450	Berzellai quoque Galaadites descenderat de Rogelim et traduxit regem Iordanem, ut dimitteret eum ad Iordanem. 
10O||19||33||85460	Erat autem Berzellai Galaadites senex valde, id est octogenarius; et ipse praebuerat alimenta regi, cum moraretur in Mahanaim; erat quippe vir dives nimis. 
10O||19||34||85470	Dixit itaque rex ad Berzellai: “ Veni mecum et praebebo tibi alimenta apud me in Ierusalem ”. 
10O||19||35||85480	Et ait Berzellai ad regem: “ Quot sunt dies annorum vitae meae, ut ascendam cum rege Ierusalem? 
10O||19||36||85490	Octogenarius sum hodie; numquid vigent sensus mei ad discernendum suave aut amarum? Aut delectare potest servum tuum cibus et potus? Vel audire ultra possum vocem cantorum atque cantricum? Quare servus tuus esset ultra oneri domino meo regi? 
10O||19||37||85500	Paululum procedam famulus tuus ab Iordane tecum. Et cur dabit rex mihi hanc vicissitudinem? 
10O||19||38||85510	Sed obsecro, ut revertar servus tuus et moriar in civitate mea iuxta sepulcrum patris mei et matris meae. Sed ecce servus tuus Chamaam; ipse vadat tecum, domine mi rex, et fac ei, quod tibi bonum videtur ”. 
10O||19||39||85520	Dixitque rex: “ Mecum transeat Chamaam, et ego faciam ei, quidquid tibi placuerit; et omne, quod petieris a me, impetrabis ”. 
10O||19||40||85530	Cumque transisset universus populus et rex Iordanem, osculatus est rex Berzellai et benedixit ei; et ille reversus est in locum suum.
10O||19||41||85540	Transivit ergo rex in Galgala, et Chamaam cum eo. Omnis autem populus Iudae traduxerat regem, et etiam media pars populi Israel. 
10O||19||42||85550	Et ecce omnes viri Israel concurrentes ad regem dixerunt ei: “ Quare te furati sunt fratres nostri viri Iudae et traduxerunt regem et domum eius Iordanem omnesque viros David cum eo? ”. 
10O||19||43||85560	Et respondit omnis vir Iudae ad virum Israel: “ Quia propior mihi est rex. Cur irasceris super hac re? Numquid comedimus aliquid ex rege, aut munera nobis data sunt? ”. 
10O||19||44||85570	Et respondit vir Israel ad virum Iudae et ait: “ Decem partes mihi sunt in rege et ideo etiam in David. Ego sum potior te; cur contempsisti me? Et non ego prior locutus sum, ut reducerem regem meum? ”. Durius autem responderunt viri Iudae viris Israel.
10O||20||1||85580	Accidit quoque, ut ibi esset vir Belial nomine Seba filius Bochri Beniaminita; et cecinit bucina et ait: “ Non est nobis pars in David, neque hereditas in filio Isai! Vir Israel, in tabernacula tua! ”.
10O||20||2||85590	Et separatus est omnis vir Israel a David secutusque est Seba filium Bochri; viri autem Iudae adhaeserunt regi suo a Iordane usque Ierusalem.
10O||20||3||85600	Cumque venisset rex in domum suam Ierusalem, tulit decem mulieres concubinas, quas dereliquerat ad custodiendam domum, et tradidit eas in custodiam alimenta eis praebens. Et non est ingressus ad eas, sed erant clausae usque ad diem mortis suae in viduitate viventes.
10O||20||4||85610	Dixit autem rex Amasae: “ Convoca mihi omnes viros Iudae in diem tertium et tu adesto praesens ”. 
10O||20||5||85620	Abiit ergo Amasa, ut convocaret Iudam; et moratus est ultra tempus, quod ei constituerat. 
10O||20||6||85630	Ait autem David ad Abisai: “ Nunc magis afflicturus est nos Seba filius Bochri quam Absalom; tolle igitur servos domini tui et persequere eum, ne inveniat civitates munitas et effugiat nos ”. 
10O||20||7||85640	Egressi sunt ergo cum eo viri Ioab, Cherethi quoque et Phelethi et omnes fortissimi; exierunt de Ierusalem ad persequendum Seba filium Bochri.
10O||20||8||85650	Cumque illi essent iuxta lapidem grandem, qui est in Gabaon, Amasa venerat ante eos. Porro Ioab accinctus erat habitu suo, et in cingulo super lumbos gladius absconditus erat, qui levi motu ex vagina in manum suam cecidit. 
10O||20||9||85660	Dixitque Ioab ad Amasam: “ Estne pax tibi, mi frater? ”. Et tenuit manu dextera mentum Amasae, ut oscularetur eum. 
10O||20||10||85670	Porro Amasa non observavit gladium in manu Ioab, qui percussit eum in inguine et effudit intestina eius in terram, nec secundum vulnus apposuit; et mortuus est. Ioab autem et Abisai frater eius persecuti sunt Seba filium Bochri. 
10O||20||11||85680	Interea quidam de pueris Ioab stetit iuxta cadaver Amasae et dixit: “ Qui esse vult cum Ioab et pro David, sequatur Ioab! ”. 
10O||20||12||85690	Amasa autem conspersus sanguine iacebat in media via. Vidit hoc vir quod subsisteret omnis populus ad videndum eum; et amovit Amasam de via in agrum operuitque eum vestimento, cum videret quod omnes transeuntes propter eum subsisterent. 
10O||20||13||85700	Amoto igitur illo de via, transibat omnis vir sequens Ioab ad persequendum Seba filium Bochri.
10O||20||14||85710	Porro ille transierat per omnes tribus Israel usque in Abelbethmaacha; omnesque Bochritae congregati sunt et ingressi sunt etiam post eum. 
10O||20||15||85720	Venerunt itaque et oppugnabant eum in Abelbethmaacha et fuderunt contra civitatem aggerem, qui stetit contra antemurale; et omnis populus, qui erat cum Ioab, moliebatur destruere muros.
10O||20||16||85730	Et exclamavit mulier sapiens de civitate: “ Audite, audite! Dicite Ioab: “Appropinqua huc, et loquar tecum” ”. 
10O||20||17||85740	Qui cum accessisset ad eam, ait illi: “ Tu es Ioab? ”. Et ille respondit: “ Ego ”. Ad quem sic locuta est: “ Audi sermones ancillae tuae ”. Qui respondit: “ Audio ”. 
10O||20||18||85750	Rursumque illa: “ Sermo, inquit, dicebatur in vetere proverbio: “Interrogent in Abel, et sic perficient rem”. 
10O||20||19||85760	Ego pacifica fidelium Israel, et tu quaeris subruere civitatem et evertere matrem in Israel. Quare praecipitas hereditatem Domini? ”. 
10O||20||20||85770	Respondensque Ioab ait: “ Absit, absit hoc a me; non praecipito neque demolior. 
10O||20||21||85780	Non se sic habet res, sed homo de monte Ephraim, Seba filius Bochri cognomine, levavit manum suam contra regem David; tradite illum solum, et recedam a civitate”. Et ait mulier ad Ioab: “ Ecce, caput eius mittetur ad te per murum ”. 
10O||20||22||85790	Ingressa est ergo ad omnem populum et locuta est eis sapienter. Qui abscissum caput Seba filii Bochri proiecerunt ad Ioab. Et ille cecinit tuba, et recesserunt ab urbe unusquisque in tabernacula sua. Ioab autem reversus est Ierusalem ad regem.
10O||20||23||85800	Erat ergo Ioab super omnem exercitum Israel; Banaias autem filius Ioiadae super Cherethaeos et Phelethaeos; 
10O||20||24||85810	Adoniram vero super onera; porro Iosaphat filius Ahilud a commentariis. 
10O||20||25||85820	Siva autem scriba, Sadoc vero et Abiathar sacerdotes; 
10O||20||26||85830	Hira quoque Iairites erat sacerdos David.
10O||21||1||85840	Facta est fames in diebus David tribus annis iugiter. Et consuluit David oraculum Domini, dixitque Dominus: “ Super Saul et super domum eius est sanguis, quia occidit Gabaonitas ”. 
10O||21||2||85850	Vocatis ergo Gabaonitis, rex dixit ad eos — porro Gabaonitae non sunt de filiis Israel, sed reliquiae Amorraeorum; filii quippe Israel iuraverant eis, sed voluit Saul percutere eos zelo suo pro filiis Israel et Iudae —; 
10O||21||3||85860	dixit ergo David ad Gabaonitas: “ Quid faciam vobis? Et quod erit vestri piaculum, ut benedicatis hereditati Domini? ”. 
10O||21||4||85870	Dixeruntque ei Gabaonitae: “ Non est nobis super argento et auro quaestio contra Saul et contra domum eius; neque nobis licet interficere hominem de Israel ”. Ad quos ait: “ Quod ergo dixeritis, faciam vobis ”. 
10O||21||5||85880	Qui dixerunt regi: “ De filiis viri, qui attrivit nos et cogitavit delere nos ita ut ne unus quidem nostrum residuus esset in cunctis finibus Israel, 
10O||21||6||85890	dentur nobis septem viri, et suspendamus eos in patibulis Domino in Gabaon in monte Domini ”. Et ait rex: “ Ego dabo ”.
10O||21||7||85900	Pepercitque rex Meribbaal filio Ionathan filii Saul propter iusiurandum Domini, quod fuerat inter David et inter Ionathan filium Saul. 
10O||21||8||85910	Tulit itaque rex duos filios Respha filiae Aia, quos peperit Saul, Armoni et Meribbaal, et quinque filios Merob filiae Saul, quos genuerat Hadrieli filio Berzellai, qui fuit de Molathi, 
10O||21||9||85920	et dedit eos in manu Gabaonitarum, qui suspenderunt illos in monte coram Domino. Et ceciderunt hi septem simul, occisi in diebus messis primis, incipiente messione hordei.
10O||21||10||85930	Tollens autem Respha filia Aia cilicium substravit sibi super petram ab initio messis, donec stillaret aqua super eos de caelo, et non dimisit aves caeli considere super eos per diem neque bestias campi per noctem.
10O||21||11||85940	Et nuntiata sunt David, quae fecerat Respha filia Aia concubina Saul. 
10O||21||12||85950	Et abiit David et tulit ossa Saul et ossa Ionathan filii eius a civibus Iabes Galaad, qui furati fuerant ea de platea Bethsan, in qua suspenderant eos Philisthim, cum interfecissent Saul in Gelboe, 
10O||21||13||85960	et asportavit inde ossa Saul et ossa Ionathan filii eius; et colligentes ossa eorum, qui suspensi fuerant, 
10O||21||14||85970	sepelierunt ea cum ossibus Saul et Ionathan filii eius in terra Beniamin in Sela, in sepulcro Cis patris eius. Feceruntque omnia, quae praeceperat rex; et repropitiatus est Deus terrae post haec.
10O||21||15||85980	Factum est autem rursum proelium Philisthinorum adversum Israel, et descendit David et servi eius cum eo, et pugnabant contra Philisthim, et fatigatus est David. 
10O||21||16||85990	Iesbibenob, qui fuit de genere Rapha — ferrum hastae trecentos siclos appendebat — et accinctus erat ense novo, nisus est percutere David; 
10O||21||17||86000	praesidioque ei fuit Abisai filius Sarviae et percussum Philisthaeum interfecit. Tunc iuraverunt viri David dicentes: “ Iam non egredieris nobiscum in bellum, ne exstinguas lucernam Israel ”.
10O||21||18||86010	Fuitque rursum bellum in Gob contra Philisthaeos; tunc percussit Sobbochai de Husa Saph de stirpe Rapha.
10O||21||19||86020	Et fuit iterum bellum in Gob contra Philisthaeos, in quo percussit Elchanan filius Iair Bethlehemites Goliath Getthaeum, cuius hastile hastae erat quasi liciatorium texentium.
10O||21||20||86030	Et adhuc fuit bellum in Geth, in quo vir excelsus, qui senos in manibus pedibusque habebat digitos, id est viginti et quattuor, et is quoque erat de origine Rapha, 
10O||21||21||86040	exprobravit Israel; percussit autem eum Ionathan filius Samma fratris David.
10O||21||22||86050	Hi quattuor erant de genere Rapha ex Geth et ceciderunt per manum David et servorum eius.
10O||22||1||86060	Locutus est autem David Domino verba carminis huius in die, qua liberavit eum Dominus de manu omnium inimicorum suorum et de manu Saul, 
10O||22||2||86070	et ait: “ Dominus petra mea et arx mea et salvator meus;
10O||22||3||86080	Deus meus, rupes mea, in quam confugiam, scutum meum et cornu salutis meae! Munimentum meum et refugium meum. Salvator meus, de violentia liberabis me.
10O||22||4||86090	Laudabilem invocabo Dominum et ab inimicis meis salvus ero.
10O||22||5||86100	Quia circumdederunt me fluctus mortis, torrentes Belial terruerunt me;
10O||22||6||86110	praeoccupaverunt me laquei mortis.
10O||22||7||86120	In tribulatione mea invocavi Dominum et ad Deum meum clamavi; et exaudivit de templo suo vocem meam, et clamor meus venit ad aures eius. 
10O||22||8||86130	Commota est et contremuit terra; fundamenta caelorum concussa sunt et conquassata, quoniam iratus est. 
10O||22||9||86140	Ascendit fumus de naribus eius, et ignis de ore eius vorabat; carbones incensi sunt ab eo.
10O||22||10||86150	Et inclinavit caelos et descendit, et caligo sub pedibus eius.
10O||22||11||86160	Et ascendit super cherub et volavit et devolavit super pennas venti.
10O||22||12||86170	Posuit tenebras in circuitu suo tabernaculum suum, tenebrosas aquas, nubes densissimas.
10O||22||13||86180	Prae fulgore in conspectu eius incensi sunt carbones ignis.
10O||22||14||86190	Intonuit de caelo Dominus, et Excelsus dedit vocem suam.
10O||22||15||86200	Misit sagittas et dissipavit eos, fulguravit fulmina et conturbavit eos.
10O||22||16||86210	Et apparuerunt effusiones maris, et revelata sunt fundamenta orbis ab increpatione Domini, ab inspiratione spiritus furoris eius.
10O||22||17||86220	Misit de excelso et assumpsit me, traxit me de aquis multis;
10O||22||18||86230	liberavit me ab inimico meo potentissimo, ab his, qui oderant me, qui robustiores me erant.
10O||22||19||86240	Praevenerunt me in die afflictionis meae, et factus est Dominus firmamentum meum;
10O||22||20||86250	et eduxit me in latitudinem, liberavit me, quia complacui ei.
10O||22||21||86260	Retribuit mihi Dominus secundum iustitiam meam et secundum munditiam manuum mearum reddit mihi,
10O||22||22||86270	quia custodivi vias Domini et non egi impie a Deo meo.
10O||22||23||86280	Omnia enim iudicia eius in conspectu meo, et a praeceptis eius non recessi;
10O||22||24||86290	et fui immaculatus cum eo et custodivi me ab iniquitate mea.
10O||22||25||86300	Et retribuet mihi Dominus secundum iustitiam meam et secundum munditiam meam in conspectu oculorum suorum.
10O||22||26||86310	Cum sancto sanctus eris et cum viro innocente innocens eris;
10O||22||27||86320	cum electo electus eris et cum perverso callidus eris.
10O||22||28||86330	Et populum pauperem salvum facies et oculos superborum humiliabis,
10O||22||29||86340	quia tu lucerna mea, Domine, et Deus meus illuminat tenebras meas.
10O||22||30||86350	In te enim aggrediar hostium turmas, in Deo meo transiliam murum.
10O||22||31||86360	Deus, immaculata via eius, eloquium Domini igne examinatum; scutum est omnium sperantium in se.
10O||22||32||86370	Quoniam quis est Deus praeter Dominum? Et quae rupes praeter Deum nostrum?
10O||22||33||86380	Deus, qui accinxit me fortitudine et complanavit perfectam viam meam,
10O||22||34||86390	coaequans pedes meos cervis et super excelsa statuens me;
10O||22||35||86400	docens manus meas ad proelium, et tendunt arcum aereum brachia mea.
10O||22||36||86410	Dedisti mihi clipeum salutis tuae, et exauditio tua magnificavit me.
10O||22||37||86420	Dilatasti gressus meos subtus me, et non sunt infirmati tali mei.
10O||22||38||86430	Persequebar inimicos meos et conterebam et non convertebar, donec consumerem eos.
10O||22||39||86440	Consumpsi eos et confregi, ut non consurgerent: ceciderunt sub pedibus meis.
10O||22||40||86450	Accinxisti me fortitudine ad proelium, incurvasti insurgentes in me subtus me.
10O||22||41||86460	Inimicos meos dedisti mihi dorsum, odientes me, et disperdidi eos.
10O||22||42||86470	Clamaverunt, et non erat qui salvaret, ad Dominum, et non exaudivit eos. 
10O||22||43||86480	Contrivi eos ut pulverem terrae, quasi lutum platearum comminui eos.
10O||22||44||86490	Salvasti me a contradictionibus populi mei, constituisti me in caput gentium. Populus, quem ignorabam, servit mihi,
10O||22||45||86500	filii alieni blandiuntur mihi, auditu auris oboediunt mihi.
10O||22||46||86510	Filii alieni defluunt et contremiscunt ex arcibus suis.
10O||22||47||86520	Vivit Dominus, et benedicta petra mea, et exaltetur Deus, petra salutis meae.
10O||22||48||86530	Deus, qui das vindictas mihi et deicis populos sub me.
10O||22||49||86540	Qui educis me ab inimicis meis et ab insurgentibus in me elevas me; a viro iniquo liberas me.
10O||22||50||86550	Propterea confitebor tibi, Domine, in gentibus, et nomini tuo cantabo:
10O||22||51||86560	Magnificat salutes regis sui et facit misericordiam christo suo David et semini eius in sempiternum ”.
10O||23||1||86570	Haec autem sunt verba David novissima: “ Dixit David filius Isai, dixit vir constitutus in alto, christus Dei Iacob, suavis psalta Israel.
10O||23||2||86580	Spiritus Domini locutus est per me, et sermo eius super linguam meam. 
10O||23||3||86590	Locutus est Deus Israel, mihi dixit Petra Israel: “Dominator hominum iustus, dominator in timore Dei
10O||23||4||86600	est sicut lux aurorae, oriente sole, mane absque nubibus; de splendore post pluviam herba oritur de terra”.
10O||23||5||86610	Nonne sic est domus mea cum Deo? Quia pactum aeternum statuit mihi, dispositum in omnibus atque munitum. Cunctam enim salutem meam et omne desiderabile nonne faciet germinare?
10O||23||6||86620	Praevaricatores autem quasi spinae abiectae universi, quae non tolluntur manibus;
10O||23||7||86630	et si quis tangere voluerit eas, armabitur ferro et ligno lanceato, igneque succensae comburentur ”. 
10O||23||8||86640	Haec nomina fortium David: Iesbaal Hachamonites, princeps inter tres, ipse levavit hastam suam super octingentos, quos interfecit impetu uno.
10O||23||9||86650	Post hunc Eleazar filius Dodo Ahohites, inter tres fortes. Qui erat cum David in Aphesdommim, quando Philisthim congregati sunt illuc in proelium. 
10O||23||10||86660	Cumque ascendissent viri Israel, ipse stetit et percussit Philisthaeos, donec deficeret manus eius et obrigesceret cum gladio; fecitque Dominus salutem magnam in die illa, et populus reversus est tantum ad spolia detrahenda.
10O||23||11||86670	Et post hunc Samma filius Age Ararites. Et congregati sunt Philisthim in Lehi; erat quippe ibi ager lente plenus. Cumque fugisset populus a facie Philisthim, 
10O||23||12||86680	stetit ille in medio agri et tuitus est eum percussitque Philisthaeos, et fecit Dominus salutem magnam.
10O||23||13||86690	Et descenderunt tres de triginta et venerunt tempore messis ad David in speluncam Odollam; castra autem Philisthinorum erant posita in valle Raphaim. 
10O||23||14||86700	Et David erat tunc in praesidio; porro statio Philisthinorum tunc erat in Bethlehem. 
10O||23||15||86710	Desideravit igitur David et ait: “ O si quis mihi daret potum aquae de cisterna, quae est in Bethlehem iuxta portam! ”. 
10O||23||16||86720	Irruperunt ergo tres fortes castra Philisthinorum et hauserunt aquam de cisterna Bethlehem, quae erat iuxta portam, et attulerunt ad David. At ille noluit bibere, sed libavit illam Domino 
10O||23||17||86730	dicens: “ Propitius mihi sit Dominus, ne faciam hoc. Num sanguinem hominum istorum, qui profecti sunt in animarum periculo, bibam? ”. Noluit ergo bibere. Haec fecerunt tres robustissimi.
10O||23||18||86740	Abisai autem frater Ioab filius Sarviae princeps erat de triginta. Ipse est qui elevavit hastam suam contra trecentos, quos interfecit. Nominatus in triginta 
10O||23||19||86750	et inter triginta nobilior eratque eorum princeps; sed usque ad tres primos non pervenerat.
10O||23||20||86760	Et Banaias filius Ioiadae vir fortissimus magnorum operum de Cabseel. Ipse percussit duos filios Ariel de Moab, et ipse descendit et percussit leonem in media cisterna in diebus nivis. 
10O||23||21||86770	Ipse quoque interfecit virum Aegyptium, virum procerae staturae habentem in manu hastam; itaque cum descendisset ad eum cum baculo, vi extorsit hastam de manu Aegyptii et interfecit eum hasta sua. 
10O||23||22||86780	Haec fecit Banaias filius Ioiadae, et ipse nominatus inter triginta fortissimos. 
10O||23||23||86790	Erat autem nobilior inter triginta; verumtamen usque ad tres non pervenerat. Fecitque eum David sibi caput satellitum suorum.
10O||23||24||86800	Asael frater Ioab erat inter triginta. Elchanan filius Dodo de Bethlehem, 
10O||23||25||86810	Samma de Harod, Elica de Harod, 
10O||23||26||86820	Heles de Phalti, Hira filius Acces de Thecua, 
10O||23||27||86830	Abiezer de Anathoth, Sobbochai de Husa, 
10O||23||28||86840	Selmon Ahohites, Maharai Netophathites, 
10O||23||29||86850	Heled filius Baana Netophathites, Ithai filius Ribai de Gabaa filiorum Beniamin, 
10O||23||30||86860	Banaia Pharathonites, Heddai de torrentibus Gaas, 
10O||23||31||86870	Abibaal Arbathites, Azmaveth de Bahurim, 
10O||23||32||86880	Eliaba de Saalbon, Iasen de Gun, 
10O||23||33||86890	Ionathan filius Samma de Arar, Ahiam filius Sarar Ararites. 
10O||23||34||86900	Eliphalet filius Aasbai Maachathitae, Eliam filius Achitophel Gilonites, 
10O||23||35||86910	Hesro de Carmel, Pharai de Arab, 
10O||23||36||86920	Igal filius Nathan de Soba, Bani de Gad, 
10O||23||37||86930	Selec de Ammon, Naharai Berothites armiger Ioab filii Sarviae, 
10O||23||38||86940	Hira Iethrites, Gareb et ipse Iethrites, 
10O||23||39||86950	Urias Hetthaeus. Omnes triginta septem.
10O||24||1||86960	Et addidit furor Domini ira sci contra Israel; commovit que David contra eos dicens: “ Vade, numera Israel et Iudam ”. 
10O||24||2||86970	Dixitque rex ad Ioab et ad principes exercitus sui, qui erant cum eo: “ Perambula omnes tribus Israel a Dan usque Bersabee, et numerate populum, ut sciam numerum eius ”. 
10O||24||3||86980	Dixitque Ioab regi: “ Adaugeat Dominus Deus tuus ad populum, quantus nunc est, centuplum in conspectu domini mei regis! Sed quid sibi dominus meus rex vult in re huiuscemodi? ”. 
10O||24||4||86990	Praevaluit autem sermo regis contra Ioab et principes exercitus; egressusque est Ioab et principes militum a facie regis, ut numerarent populum Israel.
10O||24||5||87000	Cumque pertransissent Iordanem, inceperunt ab Aroer et ab urbe, quae est in media valle, transeuntes ad Gaditas et ad Iazer. 
10O||24||6||87010	Et pervenerunt in Galaad et in terram Hetthaeorum in Cades et venerunt in Dan. Et a Dan converterunt se ad Sidonem 
10O||24||7||87020	et pervenerunt ad arcem Tyri et omnes urbes Hevaei et Chananaei exieruntque ad Nageb Iudae in Bersabee. 
10O||24||8||87030	Et, lustrata universa terra, affuerunt post novem menses et viginti dies in Ierusalem. 
10O||24||9||87040	Dedit ergo Ioab numerum descriptionis populi regi; et inventa sunt de Israel octingenta milia virorum fortium, qui educerent gladium, et de Iuda quingenta milia pugnatorum.
10O||24||10||87050	Percussit autem cor David eum, postquam numeratus est populus, et dixit David ad Dominum: “ Peccavi valde in hoc facto; nunc vero precor, Domine, ut transferas iniquitatem servi tui, quia stulte egi nimis ”. 
10O||24||11||87060	Surrexit itaque David mane, et sermo Domini factus est ad Gad propheten, videntem David, dicens: 
10O||24||12||87070	“ Vade et loquere ad David: Haec dicit Dominus: Trium tibi datur optio; elige unum, quod volueris ex his, ut faciam tibi ”. 
10O||24||13||87080	Cumque venisset Gad ad David, nuntiavit ei dicens: “ Aut tribus annis veniet tibi fames in terra tua, aut tribus mensibus fugies adversarios tuos, et illi te persequentur, aut certe tribus diebus erit pestilentia in terra tua. Nunc ergo delibera et vide quem respondeam ei, qui me misit, sermonem ”. 
10O||24||14||87090	Dixit autem David ad Gad: “ Artor nimis; sed melius est, ut incidamus in manu Domini — multae enim misericordiae eius sunt — quam in manu hominum! ”.
10O||24||15||87100	Et elegit sibi David pestilentiam; et erant dies messis tritici. Immisitque Dominus pestilentiam in Israel de mane usque ad tempus constitutum, et mortui sunt ex populo a Dan usque Bersabee septuaginta milia virorum. 
10O||24||16||87110	Cumque extendisset manum suam angelus super Ierusalem, ut disperderet eam, misertus est Dominus super afflictione et ait angelo percutienti populum: “ Sufficit; nunc contine manum tuam! ”. Erat autem angelus Domini iuxta aream Areuna Iebusaei. 
10O||24||17||87120	Dixitque David ad Dominum, cum vidisset angelum caedentem populum: “ Ego sum qui peccavi, ego inique egi; isti, qui oves sunt, quid fecerunt? Vertatur, obsecro, manus tua contra me et contra domum patris mei ”.
10O||24||18||87130	Venit autem Gad ad David in die illa et dixit ei: “ Ascende, constitue Domino altare in area Areuna Iebusaei ”. 
10O||24||19||87140	Et ascendit David iuxta sermonem Gad, quem praeceperat ei Dominus. 
10O||24||20||87150	Conspiciensque Areuna animadvertit regem et servos eius transire ad se 
10O||24||21||87160	et egressus adoravit regem prono vultu in terra et ait: “ Quid causae est, ut veniat dominus meus rex ad servum suum? ”. Cui David ait: “ Ut emam a te aream et aedificem altare Domino, et cesset interfectio, quae grassatur in populo ”. 
10O||24||22||87170	Et ait Areuna ad David: “ Accipiat et offerat dominus meus rex, sicut ei placet. Ecce boves in holocaustum et plaustrum et iuga boum in usum lignorum. 
10O||24||23||87180	Omnia dat Areuna, o rex, regi ”. Dixitque Areuna ad regem: “ Dominus Deus tuus suscipiat votum tuum! ”. 
10O||24||24||87190	Cui respondens rex ait: “ Nequaquam; sed emam pretio a te et non offeram Domino Deo meo holocausta gratuita ”. Emit ergo David aream et boves argenti siclis quinquaginta. 
10O||24||25||87200	Et aedificavit ibi David altare Domino et obtulit holocausta et pacifica. Et repropitiatus est Dominus terrae, et cohibita est plaga ab Israel.
11O||1||1||87210	Et rex David senuerat habebat que aetatis plurimos dies; cum que operiretur vestibus, non calefiebat. 
11O||1||2||87220	Dixerunt ergo ei servi sui: “ Quaeratur domino nostro regi adulescentula virgo et stet coram rege et curam eius agat dormiatque in sinu tuo et calefaciat dominum nostrum regem ”. 
11O||1||3||87230	Quaesierunt igitur adulescentulam speciosam in omnibus finibus Israel et invenerunt Abisag Sunamitin et adduxerunt eam ad regem. 
11O||1||4||87240	Erat autem puella pulchra nimis et curam agebat regis et ministrabat ei; rex vero non cognovit eam.
11O||1||5||87250	Adonias autem filius Haggith elevabatur dicens: “ Ego regnabo! ”. Fecitque sibi currum et equites et quinquaginta viros, qui ante eum currerent. 
11O||1||6||87260	Nec corripuit eum pater suus aliquando dicens: “ Quare hoc fecisti? ”. Erat autem et ipse pulcher valde, secundus natu post Absalom. 
11O||1||7||87270	Et sermo ei cum Ioab filio Sarviae et cum Abiathar sacerdote, qui adiuvabant partes Adoniae. 
11O||1||8||87280	Sadoc vero sacerdos et Banaias filius Ioiadae et Nathan propheta et Semei et Rei et robur exercitus David non erat cum Adonia. 
11O||1||9||87290	Immolatis ergo Adonias ovibus et vitulis et pinguibus iuxta lapidem Zoheleth, qui erat vicinus fonti Rogel, vocavit universos fratres suos filios regis et omnes viros Iudae servos regis; 
11O||1||10||87300	Nathan autem prophetam et Banaiam et robustos quosque et Salomonem fratrem suum non vocavit.
11O||1||11||87310	Dixit itaque Nathan ad Bethsabee matrem Salomonis: “ Num audisti quod regnaverit Adonias filius Haggith, et dominus noster David hoc ignorat? 
11O||1||12||87320	Nunc ergo veni, accipe a me consilium et salva animam tuam filiique tui Salomonis. 
11O||1||13||87330	Vade et ingredere ad regem David et dic ei: Nonne tu, domine mi rex, iurasti mihi ancillae tuae dicens: “Salomon filius tuus regnabit post me et ipse sedebit in solio meo”? Quare ergo regnat Adonias? 
11O||1||14||87340	Et, adhuc ibi te loquente cum rege, ego veniam post te et complebo sermones tuos ”.
11O||1||15||87350	Ingressa est itaque Bethsabee ad regem in cubiculo; rex autem senuerat nimis, et Abisag Sunamitis ministrabat ei. 
11O||1||16||87360	Inclinavit se Bethsabee et adoravit regem; ad quam rex: “ Quid tibi, inquit, vis? ”. 
11O||1||17||87370	Quae respondens ait: “ Domine mi, tu iurasti per Dominum Deum tuum ancillae tuae: “Salomon filius tuus regnabit post me, et ipse sedebit in solio meo”; 
11O||1||18||87380	et ecce nunc Adonias regnat, te, domine mi rex, ignorante. 
11O||1||19||87390	Mactavit boves et pinguia quaeque et oves plurimas et vocavit omnes filios regis, Abiathar quoque sacerdotem et Ioab principem militiae; Salomonem autem servum tuum non vocavit. 
11O||1||20||87400	Verumtamen, domine mi rex, in te oculi respiciunt totius Israel, ut indices eis quis sedere debeat in solio tuo, domine mi rex, post te. 
11O||1||21||87410	Eritque, cum dormierit dominus meus rex cum patribus suis, erimus ego et filius meus Salomon peccatores ”.
11O||1||22||87420	Adhuc illa loquente cum rege, Nathan propheta venit; 
11O||1||23||87430	et nuntiaverunt regi dicentes: “ Adest Nathan propheta ”. Cumque introisset ante conspectum regis et adorasset eum pronus in terram, 
11O||1||24||87440	dixit Nathan: “ Domine mi rex, tu ergo dixisti: “Adonias regnet post me, et ipse sedeat super thronum meum”? 
11O||1||25||87450	Quia descendit hodie et immolavit boves et pinguia et arietes plurimos et vocavit universos filios regis et principes exercitus, Abiathar quoque sacerdotem; illique vescentes et bibentes coram eo dixerunt: “Vivat rex Adonias!”. 
11O||1||26||87460	Me autem servum tuum et Sadoc sacerdotem et Banaiam filium Ioiadae et Salomonem famulum tuum non vocavit. 
11O||1||27||87470	Numquid a domino meo rege exivit hoc verbum, et mihi non indicasti servo tuo quis sessurus esset super thronum domini mei regis post eum? ”.
11O||1||28||87480	Et respondit rex David dicens: “ Vocate ad me Bethsabee ”. Quae cum fuisset ingressa coram rege et stetisset ante eum, 
11O||1||29||87490	iuravit rex et ait: “ Vivit Dominus, qui eruit animam meam de omni angustia, 
11O||1||30||87500	quia, sicut iuravi tibi per Dominum, Deum Israel, dicens: Salomon filius tuus regnabit post me et ipse sedebit super solium meum pro me, sic faciam hodie ”. 
11O||1||31||87510	Summissoque Bethsabee in terram vultu, adoravit regem dicens: “ Vivat dominus meus rex David in aeternum! ”.
11O||1||32||87520	Dixit quoque rex David: “ Vocate mihi Sadoc sacerdotem et Nathan prophetam et Banaiam filium Ioiadae ”. Qui cum ingressi fuissent coram rege, 
11O||1||33||87530	dixit ad eos: “ Tollite vobiscum servos domini vestri et imponite Salomonem filium meum, super mulam meam et ducite eum in Gihon, 
11O||1||34||87540	et ungat eum ibi Sadoc sacerdos et Nathan propheta in regem super Israel, et canetis bucina atque dicetis: “Vivat rex Salomon!”. 
11O||1||35||87550	Et ascendetis post eum, et veniet et sedebit super solium meum, et ipse regnabit pro me; illique praecipiam, ut sit dux super Israel et super Iudam ”. 
11O||1||36||87560	Et respondit Banaias filius Ioiadae regi dicens: “ Amen, sic loquatur Dominus Deus domini mei regis. 
11O||1||37||87570	Quomodo fuit Dominus cum domino meo rege, sic sit cum Salomone et sublimius faciat solium eius a solio domini mei regis David ”.
11O||1||38||87580	Descendit ergo Sadoc sacerdos et Nathan propheta et Banaias filius Ioiadae et Cherethi et Phelethi, et imposuerunt Salomonem super mulam regis David et adduxerunt eum in Gihon. 
11O||1||39||87590	Sumpsitque Sadoc sacerdos cornu olei de tabernaculo et unxit Salomonem; et cecinerunt bucina, et dixit omnis populus: “ Vivat rex Salomon! ”. 
11O||1||40||87600	Et ascendit universa multitudo post eum, et populus canebat tibiis et laetabatur gaudio magno, et insonuit terra ad clamorem eorum.
11O||1||41||87610	Audivit autem Adonias et omnes, qui invitati fuerant ab eo; iamque convivium finitum erat. Sed et Ioab, audita voce tubae, ait: “ Quid sibi vult clamor civitatis tumultuantis? ”. 
11O||1||42||87620	Adhuc illo loquente, Ionathan filius Abiathar sacerdotis venit; cui dixit Adonias: “ Ingredere, quia vir strenuus es et bona nuntians ”. 
11O||1||43||87630	Responditque Ionathan Adoniae: “ Nequaquam! Dominus enim noster, rex David, regem constituit Salomonem 
11O||1||44||87640	misitque cum eo Sadoc sacerdotem et Nathan prophetam et Banaiam filium Ioiadae et Cherethi et Phelethi, et imposuerunt eum super mulam regis; 
11O||1||45||87650	unxeruntque eum Sadoc sacerdos et Nathan propheta regem in Gihon. Et ascenderunt inde laetantes, et insonuit civitas; haec est vox, quam audistis. 
11O||1||46||87660	Sed et Salomon sedit super solio regni, 
11O||1||47||87670	et ingressi servi regis benedixerunt domino nostro regi David dicentes: “Amplificet Deus nomen Salomonis super nomen tuum et magnificet thronum eius super thronum tuum”. Et adoravit rex in lectulo suo. 
11O||1||48||87680	Insuper et haec locutus est: “Benedictus Dominus, Deus Israel, qui dedit hodie sedentem in solio meo, videntibus oculis meis” ”.
11O||1||49||87690	Territi sunt ergo et surrexerunt omnes, qui invitati fuerant ab Adonia, et ivit unusquisque in viam suam. 
11O||1||50||87700	Adonias autem timens Salomonem surrexit et abiit tenuitque cornua altaris.
11O||1||51||87710	Et nuntiaverunt Salomoni dicentes: “ Ecce Adonias timens regem Salomonem tenuit cornua altaris dicens: “Iuret mihi hodie rex Salomon quod non interficiat servum suum gladio””. 
11O||1||52||87720	Dixitque Salomon: “ Si fuerit vir bonus, non cadet ne unus quidem capillus eius in terram; sin autem malum inventum fuerit in eo, morietur ”. 
11O||1||53||87730	Misit ergo rex Salomon et eduxit eum ab altari, et ingressus adoravit regem Salomonem; dixitque ei Salomon: “ Vade in domum tuam ”.
11O||2||1||87740	Appropinquaverant autem dies David ut moreretur, praecepit que Salomoni filio suo dicens: 
11O||2||2||87750	“ Ego ingredior viam universae terrae; confortare et esto vir 
11O||2||3||87760	et observa decreta Domini Dei tui, ut ambules in viis eius et custodias statuta eius et praecepta eius et iudicia et testimonia, sicut scriptum est in lege Moysi, ut prospere agas in universis, quae facis et quocumque te verteris; 
11O||2||4||87770	ut confirmet Dominus sermonem suum, quem locutus est de me dicens: “Si custodierint filii tui viam suam et ambulaverint coram me in veritate, in omni corde suo et in omni anima sua, non auferetur tibi vir de solio Israel”.
11O||2||5||87780	Tu quoque nosti, quae fecerit mihi Ioab filius Sarviae, quae fecerit duobus principibus exercitus Israel, Abner filio Ner et Amasae filio Iether, quos occidit; et effudit sanguinem belli in pace et posuit cruorem proelii in balteo suo, qui erat circa lumbos eius, et in calceamento suo, quod erat in pedibus eius. 
11O||2||6||87790	Facies ergo iuxta sapientiam tuam et non deduces canitiem eius pacifice ad inferos. 
11O||2||7||87800	Sed filiis Berzellai Galaaditis reddes gratiam, eruntque comedentes in mensa tua; occurrerunt enim mihi, quando fugiebam a facie Absalom fratris tui. 
11O||2||8||87810	Habes quoque apud te Semei filium Gera de Beniamin de Bahurim, qui maledixit mihi maledictione pessima, quando ibam ad Mahanaim; sed quia descendit mihi in occursum ad Iordanem, et iuravi ei per Dominum dicens: Non te interficiam gladio. 
11O||2||9||87820	Tu noli pati esse eum innoxium; vir autem sapiens es et scies, quae facias ei deducesque canos eius cum sanguine ad infernum ”.
11O||2||10||87830	Dormivit igitur David cum patribus suis et sepultus est in civitate David. 
11O||2||11||87840	Dies autem, quibus regnavit David super Israel, quadraginta anni sunt: in Hebron regnavit septem annis, in Ierusalem triginta tribus. 
11O||2||12||87850	Salomon autem sedit super thronum David patris sui, et firmatum est regnum eius nimis.
11O||2||13||87860	Et ingressus est Adonias filius Haggith ad Bethsabee matrem Salomonis, quae dixit ei: “ Pacificusne ingressus tuus? ”. Qui respondit: “ Pacificus ”. 
11O||2||14||87870	Addiditque: “ Sermo mihi est ad te ”. Cui ait: “ Loquere ”. Et ille: 
11O||2||15||87880	“ Tu, inquit, nosti quia meum erat regnum, et me proposuerat omnis Israel sibi in regem, sed translatum est regnum et factum est fratris mei; a Domino enim constitutum est ei. 
11O||2||16||87890	Nunc ergo petitionem unam deprecor a te; ne confundas faciem meam ”. Quae dixit ad eum: “ Loquere ”. 
11O||2||17||87900	Et ille ait: “ Precor, ut dicas Salomoni regi — neque enim negare tibi quidquam potest — ut det mihi Abisag Sunamitin uxorem ”. 
11O||2||18||87910	Et ait Bethsabee: “ Bene, ego loquar pro te regi ”.
11O||2||19||87920	Venit ergo Bethsabee ad regem Salomonem, ut loqueretur ei pro Adonia. Et surrexit rex in occursum eius adoravitque eam et sedit super thronum suum; positus quoque est thronus matri regis, quae sedit ad dexteram eius. 
11O||2||20||87930	Dixitque ei: “ Petitionem unam parvulam ego deprecor a te; ne confundas faciem meam”. Dixit ei rex: “ Pete, mater mi, neque enim fas est, ut avertam faciem tuam ”. 
11O||2||21||87940	Quae ait: “ Detur Abisag Sunamitis Adoniae fratri tuo uxor ”. 
11O||2||22||87950	Responditque rex Salomon et dixit matri suae: “ Quare postulas Abisag Sunamitin Adoniae? Postula ei et regnum! Ipse est enim frater meus maior me et habet Abiathar sacerdotem et Ioab filium Sarviae ”. 
11O||2||23||87960	Iuravit itaque rex Salomon per Dominum dicens: “ Haec faciat mihi Deus et haec addat, certe contra animam suam locutus est Adonias verbum hoc. 
11O||2||24||87970	Et nunc, vivit Dominus, qui firmavit me et collocavit me super solium David patris mei et qui fecit mihi domum, sicut locutus est, certe hodie occidetur Adonias ”. 
11O||2||25||87980	Misitque rex Salomon per manum Banaiae filii Ioiadae, qui interfecit eum, et mortuus est.
11O||2||26||87990	Abiathar quoque sacerdoti dixit rex: “ Vade in Anathoth ad agrum tuum; es quidem vir mortis, sed hodie te non interficiam, quia portasti arcam Domini Dei coram David patre meo et sustinuisti laborem in omnibus, in quibus laboravit pater meus ”. 
11O||2||27||88000	Eiecit ergo Salomon Abiathar, ut non esset sacerdos Domini, ut impleretur sermo Domini, quem locutus est super domum Heli in Silo.
11O||2||28||88010	Venit autem nuntius ad Ioab. Ioab autem declinaverat post Adoniam, cum post Absalom non declinasset; fugit ergo Ioab in tabernaculum Domini et apprehendit cornua altaris. 
11O||2||29||88020	Nuntiatumque est regi Salomoni, quod fugisset Ioab in tabernaculum Domini et esset iuxta altare; misitque Salomon Banaiam filium Ioiadae dicens: “ Vade, interfice eum! ”. 
11O||2||30||88030	Venit Banaias ad tabernaculum Domini et dixit ei: “ Haec dicit rex: Egredere!”. Qui ait: “ Non egrediar, sed hic moriar ”. Renuntiavit Banaias regi sermonem dicens: “ Haec locutus est Ioab et haec respondit mihi ”. 
11O||2||31||88040	Dixitque ei rex: “ Fac, sicut locutus est, et interfice eum et sepeli; et amovebis sanguinem innocentem, qui effusus est a Ioab, a me et a domo patris mei. 
11O||2||32||88050	Et reddet Dominus sanguinem eius super caput eius, quia interfecit duos viros iustos melioresque se et occidit eos gladio, patre meo David ignorante: Abner filium Ner principem militiae Israel et Amasam filium Iether principem exercitus Iudae. 
11O||2||33||88060	Et revertetur sanguis illorum in caput Ioab et in caput seminis eius in sempiternum; David autem et semini eius et domui et throno illius sit pax usque in aeternum a Domino ”. 
11O||2||34||88070	Ascendit itaque Banaias filius Ioiadae et aggressus eum interfecit; sepultusque est in domo sua in deserto. 
11O||2||35||88080	Et constituit rex Banaiam filium Ioiadae pro eo super exercitum et Sadoc sacerdotem posuit pro Abiathar.
11O||2||36||88090	Misit quoque rex et vocavit Semei dixitque ei: “ Aedifica tibi domum in Ierusalem et habita ibi et non egredieris inde huc atque illuc; 
11O||2||37||88100	quacumque autem die egressus fueris et transieris torrentem Cedron, scito te interficiendum; sanguis tuus erit super caput tuum ”. 
11O||2||38||88110	Dixitque Semei regi: “ Bonus sermo; sicut locutus est dominus meus rex, sic faciet servus tuus ”. Habitavit itaque Semei in Ierusalem diebus multis.
11O||2||39||88120	Factum est autem post annos tres, ut fugerent duo servi Semei ad Achis filium Maacha regem Geth; nuntiatumque est Semei quod servi eius essent in Geth. 
11O||2||40||88130	Et surrexit Semei et stravit asinum suum ivitque in Geth ad Achis ad requirendos servos suos et adduxit eos de Geth.
11O||2||41||88140	Nuntiatum est autem Salomoni quod isset Semei in Geth de Ierusalem et redisset. 
11O||2||42||88150	Et mittens vocavit eum dixitque illi: “ Nonne testificatus sum tibi per Dominum et praedixi tibi: Quacumque die egressus ieris huc et illuc, scito te esse moriturum? Et respondisti mihi “Bonus sermo; audivi”. 
11O||2||43||88160	Quare ergo non custodisti iusiurandum Domini et praeceptum, quod praeceperam tibi? ”. 
11O||2||44||88170	Dixitque rex ad Semei: “ Tu nosti omne malum, cuius tibi conscium est cor tuum, quod fecisti David patri meo; reddit Dominus malitiam tuam in caput tuum. 
11O||2||45||88180	Et rex Salomon benedictus, et thronus David erit stabilis coram Domino usque in sempiternum ”. 
11O||2||46||88190	Iussit itaque rex Banaiae filio Ioiadae, qui egressus percussit eum, et mortuus est. Confirmatum est igitur regnum in manu Salomonis.
11O||3||1||88200	Et affinitate coniunctus est pharaoni regi Aegypti. Accepit namque filiam eius et adduxit in civitatem David, donec compleret aedificans domum suam et domum Domini et murum Ierusalem per circuitum.
11O||3||2||88210	Attamen populus immolabat in excelsis; non enim aedificatum erat templum nomini Domini usque in diem illum. 
11O||3||3||88220	Dilexit autem Salomon Dominum ambulans in praeceptis David patris sui, excepto quod in excelsis immolabat et accendebat thymiama. 
11O||3||4||88230	Abiit itaque in Gabaon, ut immolaret ibi; illud quippe erat excelsum maximum. Mille hostias in holocaustum obtulit Salomon super altare illud.
11O||3||5||88240	In Gabaon apparuit Dominus Salomoni per somnium nocte dicens: “ Postula quod vis, ut dem tibi ”. 
11O||3||6||88250	Et ait Salomon: “ Tu fecisti cum servo tuo David patre meo misericordiam magnam, sicut ambulavit in conspectu tuo in veritate et iustitia et recto corde tecum; custodisti ei misericordiam tuam grandem et dedisti ei filium sedentem super thronum eius, sicut est hodie. 
11O||3||7||88260	Et nunc, Domine Deus meus, tu regnare fecisti servum tuum pro David patre meo. Ego autem sum puer parvus et ignorans egressum et introitum meum; 
11O||3||8||88270	et servus tuus in medio est populi, quem elegisti, populi infiniti, qui numerari et supputari non potest prae multitudine. 
11O||3||9||88280	Da ergo servo tuo cor docile, ut iudicare possit populum tuum et discernere inter bonum et malum. Quis enim potest iudicare populum tuum hunc multum? ”.
11O||3||10||88290	Placuit ergo sermo coram Domino quod Salomon rem huiuscemodi postulasset, 
11O||3||11||88300	et dixit Deus Salomoni: “ Quia postulasti verbum hoc et non petisti tibi dies multos nec divitias aut animam inimicorum tuorum, sed postulasti tibi sapientiam ad discernendum iudicium, 
11O||3||12||88310	ecce feci tibi secundum sermones tuos et dedi tibi cor sapiens et intellegens, in tantum ut nullus ante te similis tui fuerit nec post te surrecturus sit; 
11O||3||13||88320	sed et haec, quae non postulasti, dedi tibi, divitias scilicet et gloriam, ut nemo fuerit similis tui in regibus cunctis diebus tuis. 
11O||3||14||88330	Si autem ambulaveris in viis meis et custodieris praecepta mea et mandata mea, sicut ambulavit David pater tuus, longos faciam dies tuos ”. 
11O||3||15||88340	Igitur evigilavit Salomon et intellexit quod esset somnium. Cumque venisset Ierusalem, stetit coram arca foederis Domini et obtulit holocausta et fecit victimas pacificas et convivium universis famulis suis.
11O||3||16||88350	Tunc venerunt duae mulieres meretrices ad regem steteruntque coram eo. 
11O||3||17||88360	Quarum una ait: “ Obsecro, mi domine; ego et mulier haec habitabamus in domo una, et peperi apud eam in domo; 
11O||3||18||88370	tertia vero die, postquam ego peperi, peperit et haec; et eramus simul, nullusque alius nobiscum in domo, exceptis nobis duabus. 
11O||3||19||88380	Mortuus est autem filius mulieris huius nocte; dormiens quippe oppressit eum. 
11O||3||20||88390	Et consurgens intempesta nocte, silentio tulit filium meum de latere meo ancillae tuae dormientis et collocavit in sinu suo; suum autem filium, qui erat mortuus, posuit in sinu meo. 
11O||3||21||88400	Cumque surrexissem mane, ut darem lac filio meo, apparuit mortuus; quem diligentius intuens clara luce, deprehendi non esse meum, quem genueram ”. 
11O||3||22||88410	Responditque altera mulier: “ Non est ita, sed filius meus vivit, tuus autem mortuus est ”. E contrario illa dicebat: “ Mentiris. Filius quippe tuus mortuus est, meus autem vivit ”. Atque in hunc modum contendebant coram rege.
11O||3||23||88420	Tunc rex ait: “ Haec dicit: “Filius meus vivit, et filius tuus mortuus est”; et ista respondit: “Non, sed filius tuus mortuus est, et filius meus vivit” ”. 
11O||3||24||88430	Dixit ergo rex: “ Afferte mihi gladium! ”. Cumque attulissent gladium coram rege: 
11O||3||25||88440	“ Dividite, inquit, infantem vivum in duas partes, et date dimidiam partem uni et dimidiam partem alteri ”. 
11O||3||26||88450	Dixit autem mulier, cuius filius erat vivus, ad regem — commota sunt quippe viscera eius super filio suo —: “ Obsecro, domine, date illi infantem vivum et nolite interficere eum ”. E contrario illa dicebat: “ Nec mihi nec tibi sit; dividatur ”. 
11O||3||27||88460	Respondens rex ait: “ Date huic infantem vivum, et non occidatur; haec est mater eius ”.
11O||3||28||88470	Audivit itaque omnis Israel iudicium, quod iudicasset rex; et timuerunt regem videntes sapientiam Dei esse in eo ad faciendum iudicium.
11O||4||1||88480	Erat autem rex Salomon regnans super omnem Israel. 
11O||4||2||88490	Et hi principes quos habebat: Azarias filius Sadoc sacerdos; 
11O||4||3||88500	Elihoreph et Ahia filii Sisa scribae; Iosaphat filius Ahilud cancellarius; 
11O||4||4||88510	Banaias filius Ioiadae super exercitum; Sadoc autem et Abiathar sacerdotes; 
11O||4||5||88520	Azarias filius Nathan super praefectos; Zabud filius Nathan sacerdos amicus regis; 
11O||4||6||88530	et Ahisar praepositus domus et Adoniram filius Abda super tributa.
11O||4||7||88540	Habebat autem Salomon duodecim praefectos super omnem Israel, qui praebebant annonam regi et domui eius; per singulos enim menses in anno singuli necessaria ministrabant. 
11O||4||8||88550	Et haec nomina eorum: Benhur in monte Ephraim; 
11O||4||9||88560	Bendecar in Maces et in Salebim et in Bethsames et in Elon et in Bethanan; 
11O||4||10||88570	Benhesed in Aruboth, ipsius erat Socho et omnis terra Epher; 
11O||4||11||88580	Benabinadab, cuius omnis regio Dor, Tapheth filiam Salomonis habebat uxorem; 
11O||4||12||88590	Baana filius Ahilud regebat Thanach et Mageddo et universam Bethsan, quae est iuxta Sarthan subter Iezrahel, a Bethsan usque Abelmehula et usque ultra Iecmaam; 
11O||4||13||88600	Bengaber in Ramoth Galaad habebat villas Iair filii Manasse in Galaad: ipse praeerat in omni regione Argob, quae est in Basan, sexaginta civitatibus magnis atque muratis, quae habebant seras aereas; 
11O||4||14||88610	Ahinadab filius Addo praeerat in Mahanaim; 
11O||4||15||88620	Achimaas in Nephthali, sed et ipse habebat Basemath filiam Salomonis in coniugio; 
11O||4||16||88630	Baana filius Chusai in Aser et in Baloth; 
11O||4||17||88640	Iosaphat filius Pharue in Issachar; 
11O||4||18||88650	Semei filius Ela in Beniamin; 
11O||4||19||88660	Gaber filius Uri in terra Galaad, in terra Sehon regis Amorraei et Og regis Basan, ut praefectus unus, qui erat in terra.
11O||4||20||88670	Iuda et Israel innumerabiles, sicut arena maris in multitudine, comedentes et bibentes atque laetantes.
11O||5||1||88680	Salomon autem erat in dicione sua habens omnia regna a Flu mine usque ad terram Philisthim et ad terminum Aegypti offerentium sibi munera et servientium ei cunctis diebus vitae eius. 
11O||5||2||88690	Erat autem cibus Salomonis per dies singulos triginta chori similae et sexaginta chori farinae, 
11O||5||3||88700	decem boves pingues et viginti boves pascuales et centum oves, excepta venatione cervorum, caprearum atque bubalorum et avium altilium. 
11O||5||4||88710	Ipse enim obtinebat omnem regionem, quae erat trans Flumen, a Thaphsa usque Gazam, et cunctos reges illarum regionum; et habebat pacem ex omni parte in circuitu. 
11O||5||5||88720	Habitabatque Iuda et Israel absque timore ullo, unusquisque sub vite sua et sub ficu sua a Dan usque Bersabee cunctis diebus Salomonis. 
11O||5||6||88730	Et habebat Salomon quattuor milia praesepia equorum currulium et duodecim milia equestres. 
11O||5||7||88740	Et praebebant supradicti praefecti necessaria mensae regis Salomonis et convivarum eius cum ingenti cura, unusquisque in suo mense. 
11O||5||8||88750	Hordeum quoque et paleas equorum et iumentorum deferebant in locum, ubi erat unicuique constitutum.
11O||5||9||88760	Dedit quoque Deus sapientiam Salomoni et prudentiam multam nimis et latitudinem cordis quasi arenam, quae est in litore maris. 
11O||5||10||88770	Et praecedebat sapientia Salomonis sapientiam omnium Orientalium et Aegyptiorum; 
11O||5||11||88780	et erat sapientior cunctis hominibus, sapientior Ethan Ezrahita et Heman et Chalchol et Darda filiis Mahol et erat nominatus in universis gentibus per circuitum. 
11O||5||12||88790	Locutus est quoque Salomon tria milia parabolas, et fuerunt carmina eius quinque et mille. 
11O||5||13||88800	Et disputavit super lignis, a cedro, quae est in Libano, usque ad hyssopum, quae egreditur de pariete; et disseruit de iumentis et volucribus et reptilibus et piscibus. 
11O||5||14||88810	Et veniebant de cunctis populis ad audiendam sapientiam Salomonis, ab universis regibus terrae, qui audiebant sapientiam eius.
11O||5||15||88820	Misit quoque Hiram rex Tyri servos suos ad Salomonem; audivit enim quod ipsum unxissent regem pro patre eius, quia amicus fuerat Hiram David omni tempore. 
11O||5||16||88830	Misit autem et Salomon ad Hiram dicens: 
11O||5||17||88840	“ Tu scis voluntatem David patris mei et quia non potuerit aedificare domum nomini Domini Dei sui propter bella imminentia per circuitum, donec daret Dominus eos sub vestigio pedum eius. 
11O||5||18||88850	Nunc autem requiem dedit Dominus Deus meus mihi per circuitum; non est adversarius neque occursus malus. 
11O||5||19||88860	Quam ob rem cogito aedificare templum nomini Domini Dei mei, sicut locutus est Dominus David patri meo dicens: “Filius tuus, quem dabo pro te super solium tuum, ipse aedificabit domum nomini meo”. 
11O||5||20||88870	Praecipe igitur, ut praecidant mihi cedros de Libano, et servi mei sint cum servis tuis; mercedem autem servorum tuorum dabo tibi quamcumque praeceperis; scis enim quoniam non est in populo meo vir, qui noverit ligna caedere sicut Sidonii ”.
11O||5||21||88880	Cum ergo audisset Hiram verba Salomonis, laetatus est valde et ait: “ Benedictus Dominus hodie, qui dedit David filium sapientissimum super populum hunc plurimum ”. 
11O||5||22||88890	Et misit Hiram ad Salomonem dicens: “ Audivi, quaecumque mandasti mihi; ego faciam omnem voluntatem tuam in lignis cedrinis et abiegnis. 
11O||5||23||88900	Servi mei deponent ea de Libano ad mare, et ego componam ea in ratibus in mari usque ad locum, quem significaveris mihi, et applicabo ea ibi, et tu tolles ea; praebebisque necessaria mihi, ut detur cibus domui meae ”.
11O||5||24||88910	Itaque Hiram dabat Salomoni ligna cedrina et ligna abiegna iuxta omnem voluntatem eius. 
11O||5||25||88920	Salomon autem praebebat Hiram viginti milia chororum tritici in cibum domui eius et viginti choros purissimi olei; haec tribuebat Salomon Hiram per annos singulos. 
11O||5||26||88930	Dedit quoque Dominus sapientiam Salomoni, sicut locutus est ei; et erat pax inter Hiram et Salomonem, et percusserunt foedus ambo.
11O||5||27||88940	Elegitque rex Salomon operas de omni Israel, et erat indictio triginta milia virorum. 
11O||5||28||88950	Mittebatque eos in Libanum decem milia per menses singulos vicissim, ita ut duobus mensibus essent in domibus suis; et Adoniram erat super huiuscemodi indictione. 
11O||5||29||88960	Fueruntque Salomoni septuaginta milia eorum, qui onera portabant, et octoginta milia latomorum in monte, 
11O||5||30||88970	absque praepositis, qui praeerant singulis operibus numero trium milium et trecentorum praecipientium populo, his, qui faciebant opus. 
11O||5||31||88980	Praecepitque rex, ut tollerent lapides grandes, lapides pretiosos in fundamentum templi, lapides quadratos; 
11O||5||32||88990	dolaverunt ergo caementarii Salomonis, caementarii Hiram et Giblii ligna et lapides et praeparaverunt ad aedificandam domum.
11O||6||1||89000	Factum est igitur quadringente simo et octogesimo anno egres sionis filiorum Israel de terra Aegypti, in anno quarto, mense Ziv — ipse est mensis secundus — regni Salomonis super Israel, aedificare coepit domum Domino. 
11O||6||2||89010	Domus autem, quam aedificabat rex Salomon Domino, habebat sexaginta cubitos in longitudine et viginti cubitos in latitudine et triginta cubitos in altitudine. 
11O||6||3||89020	Et porticus erat ante templum viginti cubitorum longitudinis iuxta mensuram latitudinis templi et habebat decem cubitos latitudinis ante faciem templi. 
11O||6||4||89030	Fecitque in templo fenestras cum marginibus et cancellis. 
11O||6||5||89040	Et aedificavit contra parietem templi tabulata per gyrum in parietibus domus per circuitum templi et Dabir et fecit latera in circuitu. 
11O||6||6||89050	Tabulatum, quod subter erat, quinque cubitos habebat latitudinis et medium tabulatum sex cubitorum latitudinis et tertium tabulatum septem habens cubitos latitudinis; gradus enim posuit in domo per circuitum forinsecus, ut non ingrederentur trabes in muros templi.
11O||6||7||89060	Domus autem cum aedificaretur, lapidibus dedolatis atque perfectis aedificata est; et malleus et securis et omne ferramentum non sunt audita in domo, cum aedificaretur. 
11O||6||8||89070	Ostium lateris inferioris in parte erat domus dextrae, et per cochleam ascendebant in medium latus et a medio in tertium. 
11O||6||9||89080	Et aedificavit domum et consummavit eam; texit quoque domum laquearibus cedrinis. 
11O||6||10||89090	Aedificavit ergo stratum contra omnem domum quinque cubitis altitudinis et iunxit domui lignis cedrinis.
11O||6||11||89100	Et factus est sermo Domini ad Salomonem dicens: 
11O||6||12||89110	“ Domus haec, quam aedificas, si ambulaveris in praeceptis meis et iudicia mea feceris et custodieris omnia mandata mea gradiens per ea, firmabo sermonem meum tibi, quem locutus sum ad David patrem tuum; 
11O||6||13||89120	et habitabo in medio filiorum Israel et non derelinquam populum meum Israel ”.
11O||6||14||89130	Igitur aedificavit Salomon domum et consummavit eam. 
11O||6||15||89140	Et aedificavit parietes domus intrinsecus tabulis cedrinis; a pavimento domus usque ad summitatem parietum et usque ad laquearia operuit lignis intrinsecus et texit pavimentum domus tabulis abiegnis. 
11O||6||16||89150	Aedificavitque viginti cubitorum a posteriore parte templi tabulis cedrinis a pavimento usque ad superiora; et fecit ei intrinsecus Dabir, id est sancta sanctorum. 
11O||6||17||89160	Porro quadraginta cubitorum erat ipsum templum ante illud. 
11O||6||18||89170	Et cedrus in domo intrinsecus sculptas habebat colocynthidas et calices apertos florum. Omnia cedrinis tabulis vestiebantur, nec omnino lapis apparere poterat in pariete.
11O||6||19||89180	Dabir autem in medio domus in interiori parte fecerat, ut poneret ibi arcam foederis Domini. 
11O||6||20||89190	Habebat viginti cubitos longitudinis et viginti cubitos latitudinis et viginti cubitos altitudinis; et vestivit illud auro purissimo et fecit altare cedrinum ante Dabir. 
11O||6||21||89200	Domum quoque operuit Salomon intrinsecus auro purissimo et posuit catenas aureas ante Dabir. 
11O||6||22||89210	Nihilque erat in templo, quod non auro tegeretur; sed et totum altare Dabir texit auro.
11O||6||23||89220	Et fecit in Dabir duos cherubim de lignis oleastri decem cubitorum altitudinis. 
11O||6||24||89230	Quinque cubitorum ala cherub una et quinque cubitorum ala cherub altera, id est decem cubitos habentes a summitate alae unius usque ad alae alterius summitatem. 
11O||6||25||89240	Decem quoque cubitorum erat cherub secundus, mensura par et effigies una erat duobus cherubim; 
11O||6||26||89250	altitudinem habebat unus cherub decem cubitorum et similiter cherub secundus. 
11O||6||27||89260	Posuitque cherubim in medio templi interioris; extendebant autem alas suas cherubim, et tangebat ala una parietem et ala cherub secundi tangebat parietem alterum; alae autem alterae in media parte templi se invicem contingebant. 
11O||6||28||89270	Texit quoque cherubim auro. 
11O||6||29||89280	Et omnes parietes templi per circuitum scalpsit variis caelaturis; et fecit in eis cherubim et palmas et calices apertos florum intrinsecus et foras. 
11O||6||30||89290	Sed et pavimentum domus texit auro intrinsecus et extrinsecus.
11O||6||31||89300	Et pro ingressu Dabir fecit valvas de lignis oleastri postesque cum marginibus quinque. 
11O||6||32||89310	Et in duabus valvis de lignis oleastri scalpsit cherubim et palmas et calices apertos florum et vestivit ea auro operiens tam cherubim quam palmas et cetera auro. 
11O||6||33||89320	Fecitque eodem modo pro introitu templi postes cum quattuor marginibus de lignis oleastri 
11O||6||34||89330	et duas valvas de lignis abiegnis; et utraque valva duplex erat et versatilis. 
11O||6||35||89340	Et scalpsit cherubim et palmas et calices apertos florum operuitque omnia laminis aureis.
11O||6||36||89350	Et aedificavit atrium interius tribus ordinibus lapidum politorum et uno ordine lignorum cedri.
11O||6||37||89360	Anno quarto fundata est domus Domini in mense Ziv; 
11O||6||38||89370	et in anno undecimo, mense Bul — ipse est mensis octavus — perfecta est domus in omni opere suo et in universis utensilibus; aedificavitque eam annis septem.
11O||7||1||89380	Domum autem suam aedificavit Salomon tredecim annis et ad perfectum usque perduxit. 
11O||7||2||89390	Aedificavit quoque domum Saltus Libani centum cubitorum longitudinis et quinquaginta cubitorum latitudinis et triginta cubitorum altitudinis super quattuor ordines columnarum cedrinarum, et ligna cedrina super columnas. 
11O||7||3||89400	Et erat tectum cedrinum in alto super tabulas quadraginta quinque, quae erant super columnas, quindecim in uno ordine, 
11O||7||4||89410	et marginum tres ordines, fenestra iuxta fenestram tribus vicibus. 
11O||7||5||89420	Ostia, id est postes, habebant quadruplicem marginem. 
11O||7||6||89430	Et porticum columnarum fecit quinquaginta cubitorum longitudinis et triginta cubitorum latitudinis, et alteram porticum in facie maioris porticus et columnas et cancellos ante eas. 
11O||7||7||89440	Porticum quoque solii, in qua tribunal erat, fecit et texit lignis cedrinis a pavimento usque ad pavimentum. 
11O||7||8||89450	Et domus, in qua habitabat, erat in altero atrio intro a porticu et simili opere. Domum quoque fecit filiae pharaonis, quam uxorem duxerat Salomon, tali opere quali et hanc porticum.
11O||7||9||89460	Omnia lapidibus pretiosis, qui ad normam quandam atque mensuram tam intrinsecus quam extrinsecus serrati erant, a fundamento usque ad summitatem parietum, et extrinsecus usque ad atrium maius. 
11O||7||10||89470	Fundamenta autem de lapidibus pretiosis, lapidibus magnis decem sive octo cubitorum. 
11O||7||11||89480	Et desuper lapides pretiosi secundum mensuram secti et ligna cedrina. 
11O||7||12||89490	Et atrium maius in circuitu habebat tres ordines de lapidibus sectis et unum ordinem de dolata cedro; necnon et atrium domus Domini interius et porticus domus.
11O||7||13||89500	Misit quoque rex Salomon et tulit Hiram de Tyro, 
11O||7||14||89510	filium mulieris viduae de tribu Nephthali, patre Tyrio, artificem aerarium et plenum sapientia et intellegentia et doctrina ad faciendum omne opus ex aere. Qui, cum venisset ad regem Salomonem, fecit omne opus eius.
11O||7||15||89520	Et finxit duas columnas aereas, decem et octo cubitorum altitudinis columnam unam, et linea duodecim cubitorum ambiebat columnam, et grossitudo eius quattuor digitorum, et intrinsecus cava erat; sic et columna altera. 
11O||7||16||89530	Duo quoque capitella fecit, quae ponerentur super capita columnarum, fusili aere; quinque cubitorum altitudinis capitellum unum et quinque cubitorum altitudinis capitellum alterum, 
11O||7||17||89540	et serta quasi in modum texturae, fimbriae in modum catenarum sibi invicem miro opere contextarum in capitellis, quae erant super caput columnarum, septem in capitello uno et septem in capitello altero. 
11O||7||18||89550	Et fecit malogranatorum duos ordines per circuitum super sertum unum, ut tegerent capitella, quae erant super summitatem columnarum; eodem modo fecit et capitello secundo. 
11O||7||19||89560	Capitella autem, quae erant super capita columnarum, quasi opere lilii fabricata erant in porticu, quattuor cubitorum. 
11O||7||20||89570	Et rursum alia capitella in summitate duarum columnarum etiam desuper, iuxta alvum, quae erat super sertum. Malogranatorum autem ducentorum duo ordines erant in circuitu capitelli primi et eodem modo in circuitu capitelli secundi. 
11O||7||21||89580	Et statuit duas columnas in porticum templi; cumque statuisset columnam dexteram, vocavit eam nomine Iachin, similiter erexit columnam sinistram et vocavit nomen eius Booz. 
11O||7||22||89590	Et super capita columnarum opus in modum lilii posuit; per fectumque est opus columnarum. 
11O||7||23||89600	Fecit quoque mare fusile decem cubitorum a labio usque ad labium, rotundum in circuitu, quinque cubitorum altitudo eius; et resticula triginta cubitorum cingebat illud per circuitum. 
11O||7||24||89610	Et scalptura colocynthidum subter labium circuibat illud, duo ordines scalpturarum fusilium in una fusione cum mari. 
11O||7||25||89620	Et stabat super duodecim boves, e quibus tres respiciebant ad aquilonem et tres ad occidentem et tres ad meridiem et tres ad orientem, et mare super eos desuper erat; quorum posteriora universa intrinsecus latitabant. 
11O||7||26||89630	Grossitudo autem luteris habebat mensuram palmi, labiumque eius erat quasi labium calicis et folium repandi lilii; duo milia batos capiebat.
11O||7||27||89640	Et fecit bases decem aereas, quattuor cubitorum longitudinis bases singulas et quattuor cubitorum latitudinis et trium cubitorum altitudinis. 
11O||7||28||89650	Hoc autem erat opus basium: limbos habebant, insuper et limbos inter columellas. 
11O||7||29||89660	Super limbos inter columellas erant leones et boves et cherubim, et super columellas similiter; supra et infra leones et boves erant coronae, opus malleatum. 
11O||7||30||89670	Et quattuor rotae per bases singulas et axes aerei, et quattuor pedes et quasi umeruli subter luterem fusiles, contra singulos coronae. 
11O||7||31||89680	Et os eius erat rotundum, opus basis, unius cubiti et dimidii; etiam in ore eius variae caelaturae erant, limbi autem eius erant quadrati, non rotundi. 
11O||7||32||89690	Quattuor quoque rotae subter limbis erant, et fulcra rotarum cohaerebant basi; una rota habebat altitudinis cubitum et semis. 
11O||7||33||89700	Tales autem rotae erant, quales solent in curru fieri, et fulcra earum et canthi et radii et modioli, omnia fusilia. 
11O||7||34||89710	Nam et umeruli illi quattuor per singulos angulos basis unius ex ipsa basi fusiles et coniuncti erant. 
11O||7||35||89720	In summitate autem basis erat quaedam rotunditas dimidii cubiti, et in summitate basis fulcra eius et limbi eius ex semetipsa. 
11O||7||36||89730	Scalpsit quoque in tabulatis illis, fulcris eius et super limbos eius cherubim et leones et palmas secundum vacuum singulorum, et coronas per circuitum. 
11O||7||37||89740	In hunc modum fecit decem bases, fusura una, et mensura scalpturaque consimili. 
11O||7||38||89750	Fecit quoque decem luteres aereos; quadraginta batos capiebat luter unus, eratque quattuor cubitorum; singulosque luteres per singulas, id est decem bases posuit. 
11O||7||39||89760	Et constituit decem bases, quinque ad dexteram partem templi et quinque ad sinistram; mare autem posuit ad dexteram partem templi contra orientem ad meridiem.
11O||7||40||89770	Fecit quoque Hiram lebetes et vatilla et phialas et perfecit omne opus regi Salomoni in templo Domini; 
11O||7||41||89780	columnas duas et globos capitellorum super capita columnarum duos et serta duo, ut operirent duos globos, qui erant super capita columnarum; 
11O||7||42||89790	et malogranata quadringenta in duobus sertis, duos versus malogranatorum in sertis singulis, ad operiendos globos capitellorum, qui erant super faciem columnarum; 
11O||7||43||89800	et bases decem et luteres decem super bases 
11O||7||44||89810	et mare unum et boves duodecim subter mare; 
11O||7||45||89820	et lebetes et vatilla et phialas. Omnia vasa, quae fecit Hiram regi Salomoni in domo Domini, de aere polito erant. 
11O||7||46||89830	In campestri regione Iordanis fudit ea rex in argillosa terra inter Succoth et Sarthan. 
11O||7||47||89840	Et posuit Salomon omnia vasa; propter multitudinem autem nimiam ignorabatur pondus aeris.
11O||7||48||89850	Fecitque Salomon omnia vasa in domo Domini: altare aureum et mensam, super quam ponerentur panes propositionis, auream; 
11O||7||49||89860	et candelabra, quinque ad dexteram et quinque ad sinistram contra Dabir, ex auro puro, et florem et lucernas desuper aureas; et forcipes aureos 
11O||7||50||89870	et pateras et cultros et phialas et sartagines et turibula de auro purissimo; et cardines ostiorum domus interioris Sancti sanctorum et ostiorum domus templi ex auro.
11O||7||51||89880	Et perfecit omne opus, quod faciebat Salomon in domo Domini, et intulit Salomon, quae sanctificaverat David pater suus, argentum et aurum et vasa, reposuitque in thesauris domus Domini.
11O||8||1||89890	Tunc congregavit Salomon om nes maiores natu Israel — om nes principes tribuum, duces familiarum filiorum Israel ad regem Salomonem — in Ierusalem, ut deferrent arcam foederis Domini de civitate David, id est de Sion. 
11O||8||2||89900	Convenitque ad regem Salomonem universus Israel in mense Ethanim in sollemnitate, ipse est mensis septimus. 
11O||8||3||89910	Veneruntque cuncti senes Israel, et tulerunt sacerdotes arcam 
11O||8||4||89920	et portaverunt arcam Domini et tabernaculum conventus et omnia vasa sanctuarii, quae erant in tabernaculo; et ferebant ea sacerdotes et Levitae. 
11O||8||5||89930	Rex autem Salomon et universus coetus Israel, qui convenerat ad eum, cum illo ante arcam immolabant oves et boves absque aestimatione et numero. 
11O||8||6||89940	Et intulerunt sacerdotes arcam foederis Domini in locum suum in Dabir templi, in sanctum sanctorum, subter alas cherubim; 
11O||8||7||89950	siquidem cherubim expandebant alas super locum arcae et protegebant arcam et vectes eius desuper. 
11O||8||8||89960	Cumque eminerent vectes et apparerent summitates eorum foris in sanctuario ante Dabir, non apparebant ultra extrinsecus; qui et fuerunt ibi usque in praesentem diem. 
11O||8||9||89970	In arca autem non erat aliud nisi duae tabulae lapideae, quas posuerat in ea Moyses in Horeb, quando pepigit Dominus foedus cum filiis Israel, cum egrederentur de terra Aegypti.
11O||8||10||89980	Factum est autem cum exissent sacerdotes de sanctuario, nebula implevit domum Domini, 
11O||8||11||89990	et non poterant sacerdotes stare et ministrare propter nebulam; impleverat enim gloria Domini domum Domini. 
11O||8||12||90000	Tunc ait Salomon: “ Dominus dixit ut habitaret in nebula.
11O||8||13||90010	Aedificans aedificavi domum in habitaculum tuum, firmissimum solium tuum in sempiternum ”.
11O||8||14||90020	Convertitque rex faciem suam et benedixit omni ecclesiae Israel; omnis enim ecclesia Israel stabat. 
11O||8||15||90030	Et ait: “ Benedictus Dominus, Deus Israel, qui locutus est ore suo ad David patrem meum et in manibus suis perfecit dicens: 
11O||8||16||90040	“A die qua eduxi populum meum Israel de Aegypto, non elegi civitatem de universis tribubus Israel, ut aedificaretur domus, et esset nomen meum ibi; sed elegi David, ut esset super populum meum Israel”. 
11O||8||17||90050	Voluitque David pater meus aedificare domum nomini Domini, Dei Israel, 
11O||8||18||90060	et ait Dominus ad David patrem meum: “Quod cogitasti in corde tuo aedificare domum nomini meo, bene fecisti hoc ipsum mente tractans; 
11O||8||19||90070	verumtamen tu non aedificabis domum sed filius tuus, qui egredietur de lumbis tuis, ipse aedificabit domum nomini meo”. 
11O||8||20||90080	Confirmavit Dominus sermonem suum, quem locutus est; stetique pro David patre meo et sedi super thronum Israel, sicut locutus est Dominus, et aedificavi domum nomini Domini, Dei Israel. 
11O||8||21||90090	Et constitui ibi locum arcae, in qua foedus est Domini, quod percussit cum patribus nostris, quando eduxit eos de terra Aegypti ”.
11O||8||22||90100	Stetit autem Salomon ante altare Domini in conspectu omnis ecclesiae Israel et expandit manus suas in caelum 
11O||8||23||90110	et ait: “ Domine, Deus Israel, non est similis tui Deus in caelo desuper et super terra deorsum, qui custodis pactum et misericordiam servis tuis, qui ambulant coram te in toto corde suo; 
11O||8||24||90120	qui custodisti servo tuo David patri meo, quae locutus es ei; ore locutus es et manibus perfecisti, ut et haec dies probat. 
11O||8||25||90130	Nunc igitur, Domine, Deus Israel, conserva famulo tuo David patri meo, quae locutus es ei dicens: “Non auferetur de te vir coram me, qui sedeat super thronum Israel, ita tamen, si custodierint filii tui viam suam, ut ambulent coram me, sicut tu ambulasti in conspectu meo”. 
11O||8||26||90140	Et nunc, Domine, Deus Israel, firmentur verba tua, quae locutus es servo tuo David patri meo. 
11O||8||27||90150	Ergone putandum est quod vere Deus habitet super terram? Si enim caelum et caeli caelorum te capere non possunt, quanto magis domus haec, quam aedificavi! 
11O||8||28||90160	Sed respice ad orationem servi tui et ad preces eius, Domine Deus meus; audi clamorem et orationem, quam servus tuus orat coram te hodie, 
11O||8||29||90170	ut sint oculi tui aperti super domum hanc nocte ac die, super locum, de quo dixisti: “Erit nomen meum ibi”, ut exaudias orationem, qua orat te servus tuus in loco isto, 
11O||8||30||90180	ut exaudias deprecationem servi tui et populi tui Israel, quodcumque oraverint in loco isto, et exaudies in loco habitaculi tui in caelo et, cum exaudieris, propitius eris.
11O||8||31||90190	Si peccaverit homo in proximum suum et habuerit aliquod iuramentum, quo teneatur astrictus, et venerit propter iuramentum coram altari tuo in domum istam, 
11O||8||32||90200	tu exaudies in caelo et facies et iudicabis servos tuos condemnans impium et reddens viam suam super caput eius iustificansque iustum et retribuens ei secundum iustitiam suam.
11O||8||33||90210	Si superatus fuerit populus tuus Israel ab inimicis suis, quia peccaturus est tibi, et agentes paenitentiam et confitentes nomini tuo venerint et oraverint et deprecati te fuerint in domo hac, 
11O||8||34||90220	exaudi in caelo et dimitte peccatum populi tui Israel et reduces eos in terram, quam dedisti patribus eorum.
11O||8||35||90230	Si clausum fuerit caelum et non pluerit propter peccata eorum, et oraverint in loco isto confessi nomini tuo et a peccatis suis conversi propter afflictionem suam, 
11O||8||36||90240	exaudi eos in caelo et dimitte peccata servorum tuorum et populi tui Israel et ostende eis viam bonam, per quam ambulent, et da pluviam super terram tuam, quam dedisti populo tuo in possessionem.
11O||8||37||90250	Fames si oborta fuerit in terra aut pestilentia aut uredo aut aurugo aut locusta vel bruchus, et afflixerit eum inimicus eius portas obsidens, omnis plaga, universa infirmitas, 
11O||8||38||90260	cuncta oratio et deprecatio, quae acciderit omni homini de populo tuo Israel; si quis cognoverit plagam cordis sui et expanderit manus suas in domo hac, 
11O||8||39||90270	tu audies in caelo in loco habitationis tuae et repropitiaberis et facies, ut des unicuique secundum omnes vias suas, sicut videris cor eius, quia tu nosti solus cor omnium filiorum hominum, 
11O||8||40||90280	ut timeant te cunctis diebus, quibus vivunt super faciem terrae, quam dedisti patribus nostris.
11O||8||41||90290	Insuper et alienigena, qui non est de populo tuo Israel, cum venerit de terra longinqua propter nomen tuum 
11O||8||42||90300	— audietur enim nomen tuum magnum et manus tua fortis et brachium tuum extentum ubique — cum venerit ergo et oraverit in hoc loco, 
11O||8||43||90310	tu exaudies in caelo in loco habitationis tuae et facies omnia, pro quibus invocaverit te alienigena, ut sciant universi populi terrarum nomen tuum et timeant te, sicut populus tuus Israel, et probent quia nomen tuum invocatum est super domum hanc, quam aedificavi.
11O||8||44||90320	Si egressus fuerit populus tuus ad bellum contra inimicos suos per viam, quocumque miseris eos, et oraverint te contra viam civitatis, quam elegisti, et contra domum, quam aedificavi nomini tuo, 
11O||8||45||90330	exaudies in caelo orationes eorum et preces eorum et facies iudicium eorum.
11O||8||46||90340	Quod si peccaverint tibi — non est enim homo qui non peccet — et iratus tradideris eos inimicis suis, et captivi ducti fuerint in terram inimicorum longe vel prope 
11O||8||47||90350	et egerint paenitentiam in corde suo in loco captivitatis et conversi deprecati te fuerint in captivitate sua dicentes: “Peccavimus, inique egimus, impie gessimus”; 
11O||8||48||90360	et reversi fuerint ad te in universo corde suo et tota anima sua in terra inimicorum suorum, ad quam captivi ducti sunt, et oraverint te contra viam terrae suae, quam dedisti patribus eorum, et civitatis, quam elegisti, et templi, quod aedificavi nomini tuo, 
11O||8||49||90370	exaudies in caelo in firmamento solii tui orationes eorum et preces eorum et facies iudicium eorum; 
11O||8||50||90380	et propitiaberis populo tuo, qui peccavit tibi, et omnibus iniquitatibus eorum, quibus praevaricati sunt in te, et dabis misericordiam coram eis, qui eos captivos habuerint, ut misereantur eis 
11O||8||51||90390	— populus enim tuus est et hereditas tua, quos eduxisti de terra Aegypti de medio fornacis ferreae — 
11O||8||52||90400	ut sint oculi tui aperti ad deprecationem servi tui et populi tui Israel, et exaudias eos in universis, pro quibus invocaverint te. 
11O||8||53||90410	Tu enim separasti eos tibi in hereditatem de universis populis terrae, sicut locutus es per Moysen servum tuum, quando eduxisti patres nostros de Aegypto, Domine Deus ”.
11O||8||54||90420	Factum est autem cum complesset Salomon orans Dominum omnem orationem et deprecationem hanc, surrexit de conspectu altaris Domini; utrumque enim genu in terram fixerat et manus expanderat in caelum. 
11O||8||55||90430	Stetit ergo et benedixit omni ecclesiae Israel voce magna dicens: 
11O||8||56||90440	“ Benedictus Dominus, qui dedit requiem populo suo Israel iuxta omnia, quae locutus est; non cecidit ne unus quidem sermo ex omnibus bonis, quae locutus est per Moysen servum suum. 
11O||8||57||90450	Sit Dominus Deus noster nobiscum, sicut fuit cum patribus nostris, non derelinquens nos neque proiciens, 
11O||8||58||90460	sed inclinet corda nostra ad se, ut ambulemus in universis viis eius et custodiamus mandata eius et decreta et iudicia, quaecumque mandavit patribus nostris. 
11O||8||59||90470	Et sint sermones mei isti, quibus deprecatus sum coram Domino, appropinquantes Domino Deo nostro die ac nocte, ut faciat iudicium servo suo et populo suo Israel per singulos dies, 
11O||8||60||90480	ut sciant omnes populi terrae quia Dominus ipse est Deus, et non est ultra absque eo. 
11O||8||61||90490	Sit quoque cor vestrum perfectum cum Domino Deo nostro, ut ambuletis in decretis eius et custodiatis mandata eius sicut et hodie ”.
11O||8||62||90500	Igitur rex et omnis Israel cum eo immolabant victimas coram Domino. 
11O||8||63||90510	Mactavitque Salomon hostias pacificas, quas immolavit Domino, boum viginti duo milia et ovium centum viginti milia. Et dedicaverunt templum Domini rex et omnes filii Israel. 
11O||8||64||90520	In die illa sanctificavit rex medium atrii, quod erat ante domum Domini; fecit quippe holocaustum ibi et oblationem et adipem pacificorum, quoniam altare aereum, quod erat coram Domino, minus erat et capere non poterat holocaustum et oblationem et adipem pacificorum. 
11O||8||65||90530	Fecit ergo Salomon in tempore illo festivitatem celebrem, et omnis Israel cum eo, ecclesia magna ab introitu Emath usque ad rivum Aegypti, coram Domino Deo nostro septem diebus. 
11O||8||66||90540	Et in die octava dimisit populos; qui benedicentes regi profecti sunt in tabernacula sua laetantes et alacri corde super omnibus bonis, quae fecerat Dominus David servo suo et Israel populo suo.
11O||9||1||90550	Factum est autem cum perfecisset Salomon aedificium domus Domini et aedificium regis et omne, quod optaverat et voluerat facere, 
11O||9||2||90560	apparuit ei Dominus secundo, sicut apparuerat ei in Gabaon. 
11O||9||3||90570	Dixitque Dominus ad eum: “ Exaudivi orationem tuam et deprecationem tuam, quam deprecatus es coram me; sanctificavi domum hanc, quam aedificasti, ut ponerem nomen meum ibi in sempiternum; et erunt oculi mei et cor meum ibi cunctis diebus. 
11O||9||4||90580	Tu quoque, si ambulaveris coram me, sicut ambulavit David pater tuus in simplicitate cordis et in aequitate, et feceris omnia, quae praecepi tibi, et legitima mea et iudicia mea servaveris, 
11O||9||5||90590	ponam thronum regni tui super Israel in sempiternum, sicut locutus sum David patri tuo dicens: Non auferetur de genere tuo vir de solio Israel. 
11O||9||6||90600	Si autem aversione aversi fueritis vos et filii vestri non sequentes me nec custodientes mandata mea et decreta mea, quae proposui vobis, sed abieritis et colueritis deos alienos et adoraveritis eos, 
11O||9||7||90610	auferam Israel de superficie terrae, quam dedi eis, et templum, quod sanctificavi nomini meo, proiciam a conspectu meo; eritque Israel in proverbium et in fabulam cunctis populis, 
11O||9||8||90620	et domus haec erit in ruinas. Omnis, qui transierit per eam, stupebit et sibilabit et dicet: “Quare fecit Dominus sic terrae huic et domui huic?”. 
11O||9||9||90630	Et respondebunt: “Quia dereliquerunt Dominum Deum suum, qui eduxit patres eorum de terra Aegypti, et secuti sunt deos alienos et adoraverunt eos et coluerunt eos; idcirco induxit Dominus super eos omne malum hoc” ”.
11O||9||10||90640	Expletis autem annis viginti, postquam aedificaverat Salomon duas domos, id est domum Domini et domum regis 
11O||9||11||90650	— Hiram rege Tyri praebente Salomoni ligna cedrina et abiegna et aurum iuxta omne quod opus habuerat — tunc dedit Salomon Hiram viginti oppida in terra Galilaeae. 
11O||9||12||90660	Et egressus est Hiram de Tyro, ut videret oppida, quae dederat ei Salomon, et non placuerunt ei; 
11O||9||13||90670	et ait: “ Haeccine sunt civitates, quas dedisti mihi, frater? ”. Et appellavit eas terram Chabul usque in diem hanc. 
11O||9||14||90680	Misit quoque Hiram ad regem centum viginti talenta auri.
11O||9||15||90690	Haec est summa indictionis, quam constituit rex Salomon ad aedificandam domum Domini et domum suam et Mello et murum Ierusalem et Asor et Mageddo et Gazer. 
11O||9||16||90700	Pharao rex Aegypti ascendit et cepit Gazer succenditque eam igni et Chananaeum, qui habitabat in civitate, interfecit; et dedit eam in dotem filiae suae uxori Salomonis. 
11O||9||17||90710	Aedificavit ergo Salomon Gazer et Bethoron inferiorem 
11O||9||18||90720	et Baalath et Thamar in terra solitudinis 
11O||9||19||90730	et omnes civitates horreorum, quae ad se pertinebant, et civitates curruum et civitates equorum et quodcumque ei placuit, ut aedificaret in Ierusalem et in Libano et in omni terra potestatis suae. 
11O||9||20||90740	Universum populum, qui remanserat de Amorraeis et Hetthaeis et Pherezaeis et Hevaeis et Iebusaeis, qui non erant de filiis Israel, 
11O||9||21||90750	horum filios, qui remanserant post eos in terra, quos scilicet non potuerant filii Israel exterminare, fecit Salomon tributarios usque in diem hanc. 
11O||9||22||90760	De filiis autem Israel non constituit Salomon servire quemquam, sed erant viri bellatores et ministri eius et principes et pugnatores eius et praefecti curruum et equitum. 
11O||9||23||90770	Erant autem principes eorum, qui super omnia opera Salomonis praepositi erant, quingenti quinquaginta; qui habebant subiectum populum et statutis operibus imperabant.
11O||9||24||90780	Filia autem pharaonis ascendit de civitate David in domum suam, quam aedificaverat ei; tunc aedificavit Mello.
11O||9||25||90790	Offerebat quoque Salomon tribus vicibus per annos singulos holocausta et pacificas victimas super altare, quod aedificaverat Domino, et adolebat coram Domino; perfectumque est templum.
11O||9||26||90800	Classem quoque fecit rex Salomon in Asiongaber, quae est iuxta Ailath in litore maris Rubri in terra Idumaea. 
11O||9||27||90810	Misitque Hiram in classe illa servos suos viros nauticos gnaros maris cum servis Salomonis. 
11O||9||28||90820	Qui, cum venissent in Ophir, sumptum inde aurum quadringentorum viginti talentorum detulerunt ad regem Salomonem.
11O||10||1||90830	Sed et regina Saba, audita fama Salomonis — in hono rem nominis Domini — venit tentare eum in aenigmatibus. 
11O||10||2||90840	Et ingressa Ierusalem multo cum comitatu et divitiis, camelis portantibus aromata et aurum infinitum nimis et gemmas pretiosas, venit ad Salomonem et locuta est ei universa, quae habebat in corde suo. 
11O||10||3||90850	Et docuit eam Salomon omnia verba, quae proposuerat: non fuit sermo, qui regem posset latere, et non responderet ei. 
11O||10||4||90860	Videns autem regina Saba omnem sapientiam Salomonis et domum, quam aedificaverat, 
11O||10||5||90870	et cibos mensae eius et sessionem servorum et ordinem ministrantium vestesque eorum et pincernas et holocausta, quae offerebat in domo Domini, non habebat ultra spiritum 
11O||10||6||90880	dixitque ad regem: “ Verus est sermo, quem audivi in terra mea super rebus tuis et super sapientia tua! 
11O||10||7||90890	Et non credebam narrantibus mihi, donec ipsa veni et vidi oculis meis et probavi quod media pars mihi nuntiata non fuerit; maior est sapientia et bona tua quam rumor, quem audivi. 
11O||10||8||90900	Beati viri tui et beati servi tui hi, qui stant coram te semper et audiunt sapientiam tuam! 
11O||10||9||90910	Sit Dominus Deus tuus benedictus, cui placuisti, et posuit te super thronum Israel, eo quod dilexerit Dominus Israel in sempiternum et constituit te regem, ut faceres iudicium et iustitiam ”. 
11O||10||10||90920	Dedit ergo regi centum viginti talenta auri et aromata multa nimis et gemmas pretiosas; non sunt allata ultra aromata tam multa quam ea, quae dedit regina Saba regi Salomoni.
11O||10||11||90930	Sed et classis Hiram, quae portabat aurum de Ophir, attulit ex Ophir ligna thyina multa nimis et gemmas pretiosas. 
11O||10||12||90940	Fecitque rex de lignis thyinis fulcra domus Domini et domus regiae et citharas lyrasque cantoribus. Non sunt allata huiuscemodi ligna thyina neque visa usque in praesentem diem.
11O||10||13||90950	Rex autem Salomon dedit reginae Saba omnia, quae voluit et petivit ab eo, praeter ea, quae ultro obtulerat ei munere regio. Quae reversa est et abiit in terram suam cum servis suis.
11O||10||14||90960	Erat autem pondus auri, quod afferebatur Salomoni per annos singulos, sescentorum sexaginta sex talentorum auri, 
11O||10||15||90970	praeter id, quod proveniebat ex tributis subiectorum et commercio negotiatorum et omnium regum Arabiae et ducum terrae.
11O||10||16||90980	Fecit quoque rex Salomon ducenta scuta de auro puro, sescentos auri siclos dedit in laminas scuti unius; 
11O||10||17||90990	et trecentas peltas ex auro probato, tres minae auri unam peltam vestiebant; posuitque ea rex in domo Saltus Libani.
11O||10||18||91000	Fecit etiam rex Salomon thronum de ebore grandem et vestivit eum auro fulvo nimis. 
11O||10||19||91010	Qui habebat sex gradus, et summitas throni rotunda erat in parte posteriori, et duae manus hinc atque inde tenentes sedile, et duo leones stabant iuxta manus; 
11O||10||20||91020	et duodecim leunculi stantes super sex gradus hinc atque inde. Non est factum tale opus in universis regnis.
11O||10||21||91030	Sed et omnia vasa, quibus potabat rex Salomon, erant aurea, et universa supellex domus Saltus Libani de auro purissimo; non erat argentum nec alicuius pretii putabatur in diebus Salomonis, 
11O||10||22||91040	quia classis Tharsis, quae regi erat, per mare cum classe Hiram semel per tres annos redibat deferens aurum et argentum et ebur et simias et pavos. 
11O||10||23||91050	Magnificatus est ergo rex Salomon super omnes reges terrae divitiis et sapientia. 
11O||10||24||91060	Et universa terra desiderabat vultum Salomonis, ut audiret sapientiam eius, quam dederat Deus in corde eius. 
11O||10||25||91070	Et singuli deferebant ei munera, vasa argentea et aurea, vestes et arma bellica, aromata quoque et equos et mulos per annos singulos.
11O||10||26||91080	Congregavitque Salomon currus et equites, et facti sunt ei mille quadringenti currus et duodecim milia equitum; et disposuit eos per civitates quadrigarum et cum rege in Ierusalem. 
11O||10||27||91090	Fecitque ut tanta esset abundantia argenti in Ierusalem quanta et lapidum; et cedrorum praebuit multitudinem quasi sycomoros, quae nascuntur in Sephela. 
11O||10||28||91100	Et educebantur equi Salomoni de Aegypto et de Coa; negotiatores enim regis emebant de Coa statuto pretio. 
11O||10||29||91110	Constabat autem et egrediebatur quadriga ex Aegypto sescentis siclis argenti, et equus centum quinquaginta; atque in hunc modum cunctis regibus Hetthaeorum et Syriae per manus suas venundabant.
11O||11||1||91120	Rex autem Salomon amavit mulieres alienigenas multas, filiam quoque pharaonis et Moabitidas et Ammonitidas, Idumaeas et Sidonias et Hetthaeas, 
11O||11||2||91130	de gentibus, super quibus dixit Dominus filiis Israel: “ Non ingrediemini ad eas, neque de illis ingredientur ad vestras; certissime enim avertent corda vestra, ut sequamini deos earum ”. His itaque copulatus est Salomon amore; 
11O||11||3||91140	fueruntque ei uxores quasi reginae septingentae et concubinae trecentae, et averterunt mulieres cor eius. 
11O||11||4||91150	Cumque iam esset senex, depravatum est cor eius per mulieres, ut sequeretur deos alienos; nec erat cor eius perfectum cum Domino Deo suo sicut cor David patris eius, 
11O||11||5||91160	sed colebat Salomon Astharthen, deam Sidoniorum, et Melchom idolum Ammonitarum. 
11O||11||6||91170	Fecitque Salomon quod non placuerat coram Domino et non adimplevit ut sequeretur Dominum sicut David pater eius. 
11O||11||7||91180	Tunc aedificavit Salomon fanum Chamos idolo Moab in monte, qui est contra Ierusalem, et Melchom idolo filiorum Ammon; 
11O||11||8||91190	atque in hunc modum fecit universis uxoribus suis alienigenis, quae adolebant et immolabant diis suis.
11O||11||9||91200	Igitur iratus est Dominus Salomoni, quod aversa esset mens eius a Domino, Deo Israel, qui apparuerat ei bis 
11O||11||10||91210	et praeceperat de verbo hoc, ne sequeretur deos alienos; et non custodivit, quae mandavit ei Dominus. 
11O||11||11||91220	Dixit itaque Dominus Salomoni: “ Quia habuisti hoc apud te et non custodisti pactum meum et praecepta mea, quae mandavi tibi, disrumpens scindam regnum tuum a te et dabo illud servo tuo. 
11O||11||12||91230	Verumtamen in diebus tuis non faciam propter David patrem tuum; de manu filii tui scindam illud. 
11O||11||13||91240	Nec totum regnum auferam, sed tribum unam dabo filio tuo propter David servum meum et Ierusalem, quam elegi ”.
11O||11||14||91250	Suscitavit autem Dominus adversarium Salomoni Adad Idumaeum, qui erat de semine regio, in Edom. 
11O||11||15||91260	Cum enim vicisset David Idumaeam, et ascendisset Ioab princeps militiae ad sepeliendum eos, qui fuerant interfecti, et occidisset omne masculinum in Idumaea 
11O||11||16||91270	— sex enim mensibus ibi moratus est Ioab et omnis Israel, donec interimerent omne masculinum in Idumaea — 
11O||11||17||91280	fugit Adad ipse et viri Idumaei de servis patris eius cum eo, ut ingrederetur Aegyptum; erat autem Adad puer parvulus. 
11O||11||18||91290	Cumque surrexissent de Madian, venerunt in Pharan tuleruntque secum viros de Pharan et introierunt Aegyptum ad pharaonem regem Aegypti, qui dedit ei domum et cibos constituit et terram delegavit. 
11O||11||19||91300	Et invenit Adad gratiam coram pharao valde, in tantum ut daret ei uxorem sororem uxoris suae germanam Taphnes reginae. 
11O||11||20||91310	Genuitque ei soror Taphnes Genubath filium et ablactavit eum Taphnes in domo pharaonis, eratque Genubath habitans apud pharaonem cum filiis eius. 
11O||11||21||91320	Cumque audisset Adad in Aegypto dormisse David cum patribus suis et mortuum esse Ioab principem militiae, dixit pharaoni: “ Dimitte me, ut vadam in terram meam ”. 
11O||11||22||91330	Dixitque ei pharao: “ Qua enim re apud me indiges, ut quaeras ire ad terram tuam? ”. At ille respondit: “ Nulla; sed obsecro, ut dimittas me ”.
11O||11||23||91340	Suscitavit quoque Deus Salomoni adversarium Razon filium Eliada, qui fugerat ab Adadezer rege Soba domino suo. 
11O||11||24||91350	Et congregavit ad se viros et factus est princeps turmae, cum interficeret eos David; abieruntque Damascum et habitaverunt ibi et regnaverunt in Damasco. 
11O||11||25||91360	Eratque adversarius Israeli cunctis diebus Salomonis; et hoc cum malo, quod erat Adad. Et detestatus est Israel regnavitque in Syria.
11O||11||26||91370	Ieroboam quoque filius Nabat, Ephrathaeus de Sareda, servus Salomonis, cuius mater erat nomine Sarva mulier vidua, levavit manum contra regem. 
11O||11||27||91380	Et haec causa rebellionis adversus eum: Salomon aedificavit Mello et coaequavit voraginem civitatis David patris sui. 
11O||11||28||91390	Erat autem Ieroboam vir fortis et strenuus; vidensque Salomon adulescentem industrium constituerat eum praefectum super labores universae domus Ioseph.
11O||11||29||91400	Factum est igitur in tempore illo, ut Ieroboam egrederetur de Ierusalem, et inveniret eum Ahias Silonites propheta in via opertus pallio novo; erant autem duo tantum in agro. 
11O||11||30||91410	Apprehendensque Ahias pallium suum novum, quo coopertus erat, scidit in duodecim partes 
11O||11||31||91420	et ait ad Ieroboam: “ Tolle tibi decem scissuras; haec enim dicit Dominus, Deus Israel: Ecce ego scindam regnum de manu Salomonis et dabo tibi decem tribus. 
11O||11||32||91430	Porro una tribus remanebit ei propter servum meum David et Ierusalem civitatem, quam elegi ex omnibus tribubus Israel; 
11O||11||33||91440	eo quod dereliquerint me et adoraverint Astharthen deam Sidoniorum et Chamos deum Moab et Melchom deum filiorum Ammon et non ambulaverint in viis meis, ut facerent iustitiam coram me et praecepta mea et iudicia sicut David pater eius. 
11O||11||34||91450	Nec auferam omne regnum de manu eius, sed ducem ponam eum cunctis diebus vitae suae propter David servum meum, quem elegi, qui custodivit mandata mea et praecepta mea. 
11O||11||35||91460	Auferam autem regnum de manu filii eius et dabo tibi decem tribus; 
11O||11||36||91470	filio autem eius dabo tribum unam, ut remaneat lucerna David servo meo cunctis diebus coram me in Ierusalem civitate, quam elegi, ut esset nomen meum ibi. 
11O||11||37||91480	Te autem assumam, et regnabis super omnia, quae desiderat anima tua, erisque rex super Israel. 
11O||11||38||91490	Si igitur audieris omnia, quae praecepero tibi, et ambulaveris in viis meis et feceris, quod rectum est coram me custodiens mandata mea et praecepta mea, sicut fecit David servus meus, ero tecum et aedificabo tibi domum stabilem, quomodo aedificavi David, et tradam tibi Israel 
11O||11||39||91500	et affligam semen David super hoc, verumtamen non cunctis diebus ”.
11O||11||40||91510	Voluit ergo Salomon interficere Ieroboam, qui surrexit et aufugit in Aegyptum ad Sesac regem Aegypti et fuit in Aegypto usque ad mortem Salomonis.
11O||11||41||91520	Reliqua autem gestorum Salomonis, omnia, quae fecit, et sapientia eius, ecce universa scripta sunt in libro gestorum Salomonis; 
11O||11||42||91530	dies autem, quos regnavit Salomon in Ierusalem super omnem Israel, quadraginta anni sunt. 
11O||11||43||91540	Dormivitque Salomon cum patribus suis et sepultus est in civitate David patris sui; regnavitque Roboam filius eius pro eo.
11O||12||1||91550	Venit autem Roboam in Sichem; illuc enim congregatus erat omnis Israel ad constituendum eum regem. 
11O||12||2||91560	At Ieroboam filius Nabat, cum adhuc esset in Aegypto profugus a facie regis Salomonis, audito hoc nuntio, reversus est de Aegypto. 
11O||12||3||91570	Miseruntque et vocaverunt eum. Venit ergo Ieroboam et omnis multitudo Israel, et locuti sunt ad Roboam dicentes: 
11O||12||4||91580	“ Pater tuus durissimum iugum imposuit nobis; tu itaque nunc imminue paululum de imperio patris tui durissimo et de iugo gravissimo, quod imposuit nobis, et serviemus tibi ”. 
11O||12||5||91590	Qui ait eis: “ Ite usque ad tertium diem et revertimini ad me ”. Cumque abisset populus, 
11O||12||6||91600	iniit consilium rex Roboam cum senioribus, qui assistebant coram Salomone patre eius, cum adhuc viveret, et ait: “ Quod mihi datis consilium, ut respondeam populo huic? ”. 
11O||12||7||91610	Qui dixerunt ei: “ Si hodie oboedieris populo huic et servieris et petitioni eorum cesseris locutusque fueris ad eos verba lenia, erunt tibi servi cunctis diebus ”. 
11O||12||8||91620	Qui dereliquit consilium senum, quod dederant ei, et adhibuit adulescentes, qui nutriti fuerant cum eo et assistebant illi, 
11O||12||9||91630	dixitque ad eos: “ Quod mihi datis consilium, ut respondeam populo huic, qui dixerunt mihi: “Levius fac iugum, quod imposuit pater tuus super nos”? ”. 
11O||12||10||91640	Et dixerunt ei iuvenes, qui nutriti fuerant cum eo: “ Sic loquere populo huic, qui locuti sunt ad te dicentes: “Pater tuus aggravavit iugum nostrum, tu releva nos”; sic loqueris ad eos: Minimus digitus meus grossior est lumbis patris mei. 
11O||12||11||91650	Et nunc, pater meus posuit super vos iugum grave, ego autem addam super iugum vestrum; pater meus cecidit vos flagellis, ego autem caedam scorpionibus ”.
11O||12||12||91660	Venit ergo Ieroboam et omnis populus ad Roboam die tertia, sicut locutus fuerat rex dicens: “ Revertimini ad me die tertia ”. 
11O||12||13||91670	Responditque rex populo dura, derelicto consilio seniorum, quod ei dederant, 
11O||12||14||91680	et locutus est eis secundum consilium iuvenum dicens: “ Pater meus aggravavit iugum vestrum, ego autem addam iugo vestro; pater meus cecidit vos flagellis, ego autem caedam vos scorpionibus ”.
11O||12||15||91690	Ergo non acquievit rex populo, quoniam dispositum erat a Domino, ut suscitaret verbum suum, quod locutus fuerat in manu Ahiae Silonitae ad Ieroboam filium Nabat.
11O||12||16||91700	Videns itaque omnis Israel quod noluisset eos audire rex, respondit ei dicens: “ Quae nobis pars in David, vel quae hereditas in filio Isai? Vade in tabernacula tua, Israel! Nunc vide domum tuam, David! ”. Et abiit Israel in tabernacula sua. 
11O||12||17||91710	Super filios autem Israel, quicumque habitabant in civitatibus Iudae, regnavit Roboam. 
11O||12||18||91720	Misit rex Roboam Adoniram, qui erat super servitutem; et lapidavit eum omnis Israel, et mortuus est. Porro rex Roboam festinus ascendit currum et fugit in Ierusalem. 
11O||12||19||91730	Recessitque Israel a domo David usque in praesentem diem.
11O||12||20||91740	Factum est autem cum audisset omnis Israel quod reversus esset Ieroboam, miserunt et vocaverunt eum, congregato coetu, et constituerunt eum regem super omnem Israel; nec secutus est quisquam domum David praeter tribum Iudae solam.
11O||12||21||91750	Venit autem Roboam Ierusalem et congrcgavit universam domum Iudae et tribum Beniamin, centum octoginta milia electorum virorum bellatorum, ut pugnaret contra domum Israel et reduceret regnum Roboam filio Salomonis. 
11O||12||22||91760	Factus est vero sermo Domini ad Semeiam virum Dei dicens: 
11O||12||23||91770	“ Loquere ad Roboam filium Salomonis regem Iudae et ad omnem domum Iudae et Beniamin et reliquos de populo dicens: 
11O||12||24||91780	Haec dicit Dominus: Non ascendetis neque bellabitis contra fratres vestros, filios Israel; revertatur vir in domum suam; a me enim factum est hoc ”. Audierunt sermonem Domini et reversi sunt de itinere, sicut eis praeceperat Dominus.
11O||12||25||91790	Aedificavit autem Ieroboam Sichem in monte Ephraim et habitavit ibi; et egressus inde aedificavit Phanuel.
11O||12||26||91800	Dixitque Ieroboam in corde suo: “ Nunc revertetur regnum ad domum David, 
11O||12||27||91810	si ascenderit populus iste, ut faciat sacrificia in domo Domini in Ierusalem, et convertetur cor populi huius ad dominum suum Roboam regem Iudae, interficientque me et revertentur ad Roboam regem Iudae ”. 
11O||12||28||91820	Et excogitato consilio, fecit rex duos vitulos aureos et dixit ad populum: “ Nolite ultra ascendere in Ierusalem! Ecce dii tui, Israel, qui te eduxerunt de terra Aegypti ”. 
11O||12||29||91830	Posuitque unum in Bethel et alterum donavit in Dan; 
11O||12||30||91840	et factum est hoc in peccatum: ibat enim populus coram uno usque in Dan. 
11O||12||31||91850	Et fecit fana in excelsis et sacerdotes de extremis populi, qui non erant de filiis Levi. 
11O||12||32||91860	Constituitque diem sollemnem in mense octavo, quinta decima die mensis, in similitudinem sollemnitatis, quae celebratur in Iuda. Et ascendit altare; sic fecit in Bethel, ut immolaret vitulis, quos fabricatus erat; constituitque in Bethel sacerdotes excelsorum, quae fecerat. 
11O||12||33||91870	Et ascendit super altare, quod exstruxerat in Bethel, quinta decima die mensis octavi, quem finxerat de corde suo; et fecit sollemnitatem filiis Israel et ascendit super altare, ut adoleret.
11O||13||1||91880	Et ecce vir Dei venit de Iuda in sermone Domini in Bethel, Ieroboam stante super altare ad adolendum; 
11O||13||2||91890	et exclamavit contra altare in sermone Domini et ait: “ Altare, altare, haec dicit Dominus: Ecce filius nascetur domui David, Iosias nomine, et immolabit super te sacerdotes excelsorum, qui nunc in te immolant, et ossa hominum super te incendent ”. 
11O||13||3||91900	Deditque in illa die signum dicens: “ Hoc erit signum, quod locutus est Dominus: ecce altare scindetur, et effundetur cinis, qui in eo est ”.
11O||13||4||91910	Cumque audisset rex sermonem hominis Dei, quem inclamaverat contra altare in Bethel, extendit manum suam de altari dicens: “ Apprehendite eum! ”. Et exaruit manus eius, quam extenderat contra eum, nec valuit retrahere eam ad se. 
11O||13||5||91920	Altare quoque scissum est, et effusus est cinis de altari iuxta signum, quod praedixerat vir Dei in sermone Domini. 
11O||13||6||91930	Et ait rex ad virum Dei: “ Deprecare faciem Domini Dei tui et ora pro me, ut restituatur manus mea mihi ”. Oravit vir Dei faciem Domini, et reversa est manus regis ad eum et facta est sicut prius fuerat.
11O||13||7||91940	Locutus est autem rex ad virum Dei: “ Veni mecum domum, ut prandeas, et dabo tibi munera ”. 
11O||13||8||91950	Responditque vir Dei ad regem: “ Si dederis mihi mediam partem domus tuae, non veniam tecum nec comedam panem neque bibam aquam in loco isto; 
11O||13||9||91960	sic enim mandatum est mihi in sermone Domini praecipientis: “Non comedes panem neque bibes aquam nec reverteris per viam, qua venisti” ”. 
11O||13||10||91970	Abiit ergo per aliam viam et non est reversus per iter, quo venerat in Bethel.
11O||13||11||91980	Prophetes autem quidam senex habitabat in Bethel; ad quem venerunt filii sui et narraverunt ei omnia opera, quae fecerat vir Dei illa die in Bethel, et verba, quae locutus fuerat ad regem, narraverunt quoque patri suo. 
11O||13||12||91990	Et dixit eis pater eorum: “ Per quam viam abiit? ”. Ostenderunt ei filii sui viam, per quam abierat vir Dei, qui venerat de Iuda. 
11O||13||13||92000	Et ait filiis suis: “ Sternite mihi asinum ”. Qui cum stravissent, ascendit 
11O||13||14||92010	et abiit post virum Dei et invenit eum sedentem subtus terebinthum et ait illi: “ Tune es vir Dei, qui venisti de Iuda?”. Respondit ille: “ Ego sum ”. 
11O||13||15||92020	Dixit ad eum: “ Veni mecum domum, ut comedas panem ”. 
11O||13||16||92030	Qui ait: “ Non possum reverti neque venire tecum nec comedam panem neque bibam aquam in loco isto; 
11O||13||17||92040	sic enim dictum est mihi in sermone Domini: “Non comedes panem et non bibes ibi aquam nec reverteris per viam, qua ieris” ”. 
11O||13||18||92050	Qui ait illi: “ Et ego propheta sum similis tui; et angelus locutus est mihi in sermone Domini dicens: “Reduc eum tecum in domum tuam, et comedat panem et bibat aquam” ”. Fefellit eum 
11O||13||19||92060	et reduxit secum; comedit ergo panem in domo eius et bibit aquam.
11O||13||20||92070	Cumque sederent ad mensam, factus est sermo Domini ad prophetam, qui reduxerat eum, 
11O||13||21||92080	et exclamavit ad virum Dei, qui venerat de Iuda, dicens: “ Haec dicit Dominus: Quia non oboediens fuisti ori Domini et non custodisti mandatum, quod praecepit tibi Dominus Deus tuus, 
11O||13||22||92090	et reversus es et comedisti panem et bibisti aquam in loco, in quo praecepit tibi, ne comederes panem neque biberes aquam, non inferetur cadaver tuum in sepulcrum patrum tuorum ”.
11O||13||23||92100	Cumque comedisset panem et bibisset, stravit sibi asinum prophetae, qui reduxerat eum; 
11O||13||24||92110	et, cum abisset, invenit eum leo in via et occidit, et erat cadaver eius proiectum in itinere; asinus autem stabat iuxta illum, et leo stabat iuxta cadaver. 
11O||13||25||92120	Et ecce viri transeuntes viderunt cadaver proiectum in via et leonem stantem iuxta cadaver; et venerunt et divulgaverunt in civitate, in qua prophetes ille senex habitabat. 
11O||13||26||92130	Quod cum audisset propheta ille, qui reduxerat eum de via, ait: “ Vir Dei est, qui inoboediens fuit ori Domini, et tradidit eum Dominus leoni; et confregit eum et occidit iuxta verbum Domini, quod locutus est ei ”. 
11O||13||27||92140	Dixitque ad filios suos: “ Sternite mihi asinum! ”. Qui cum stravissent, 
11O||13||28||92150	et ille abisset, invenit cadaver eius proiectum in via et asinum et leonem stantes iuxta cadaver; non comedit leo de cadavere nec laesit asinum.
11O||13||29||92160	Tulit ergo prophetes cadaver viri Dei et posuit illud super asinum et reversus intulit in civitatem prophetae senis, ut plangerent eum et sepelirent. 
11O||13||30||92170	Et posuit cadaver eius in sepulcro suo, et planxerunt eum: “ Heu, heu, mi frater! ”. 
11O||13||31||92180	Cumque sepelissent eum, dixit ad filios suos: “ Cum mortuus fuero, sepelite me in sepulcro, in quo vir Dei sepultus est; iuxta ossa eius ponite ossa mea. 
11O||13||32||92190	Profecto enim veniet sermo, quem praedixit in sermone Domini contra altare, quod est in Bethel, et contra omnia fana excelsorum, quae sunt in urbibus Samariae ”.
11O||13||33||92200	Post haec non est reversus Ieroboam de via sua pessima, sed iterum faciebat de novissimis populi sacerdotes excelsorum; quicumque volebat, implebat eius manum, ut fieret sacerdos excelsorum. 
11O||13||34||92210	Et propter hanc causam peccavit domus Ieroboam, et eversa est et deleta de superficie terrae.
11O||14||1||92220	In tempore illo aegrotavit Abia filius Ieroboam, 
11O||14||2||92230	dixitque Ieroboam uxori suae: “ Surge et commuta habitum, ne cognoscaris quod sis uxor Ieroboam, et vade in Silo, ubi est Ahias propheta, qui locutus est mihi quod regnaturus essem super populum hunc. 
11O||14||3||92240	Tolle quoque in manu tua decem panes et crustula et vas mellis et vade ad illum: ipse indicabit tibi quid eventurum sit puero ”. 
11O||14||4||92250	Fecit, ut dixerat, uxor Ieroboam et consurgens abiit in Silo et venit in domum Ahiae; at ille non poterat videre, quia caligaverant oculi eius prae senectute.
11O||14||5||92260	Dixerat autem Dominus ad Ahiam: “ Ecce uxor Ieroboam ingredietur, ut consulat te super filio suo, qui aegrotat; haec et haec loqueris ei. Cum intret, simulabit se peregrinam esse ”.
11O||14||6||92270	Cum ergo audiret Ahias sonitum pedum eius introeuntis per ostium, ait: “ Ingredere, uxor Ieroboam. Quare aliam te esse simulas? Ego autem missus sum ad te durus nuntius. 
11O||14||7||92280	Vade et dic Ieroboam: “Haec dicit Dominus, Deus Israel: Quia exaltavi te de medio populi et dedi te ducem super populum meum Israel 
11O||14||8||92290	et scidi regnum a domo David et dedi illud tibi, et non fuisti sicut servus meus David, qui custodivit mandata mea et secutus est me in toto corde suo faciens quod placitum esset in conspectu meo, 
11O||14||9||92300	sed operatus es mala super omnes, qui fuerunt ante te, et fecisti tibi deos alienos et conflatiles, ut me ad iracundiam provocares, me autem proiecisti post tergum tuum: 
11O||14||10||92310	idcirco ecce ego inducam mala super domum Ieroboam et percutiam de Ieroboam quidquid masculini sexus, impuberem et puberem in Israel; et mundabo reliquias domus Ieroboam, sicut mundari solet fimus usque ad purum. 
11O||14||11||92320	Qui mortui fuerint de Ieroboam in civitate, comedent eos canes; qui autem mortui fuerint in agro, vorabunt eos aves caeli, quia Dominus locutus est. 
11O||14||12||92330	Tu igitur surge et vade in domum tuam, et in ipso introitu pedum tuorum in urbem morietur puer, 
11O||14||13||92340	et planget eum omnis Israel et sepeliet; iste enim solus inferetur de Ieroboam in sepulcrum, quia inventum est in eo, quod bonum erat Domino, Deo Israel, in domo Ieroboam. 
11O||14||14||92350	Constituet autem sibi Dominus regem super Israel, qui percutiat domum Ieroboam. 
11O||14||15||92360	Et percutiet Dominus Israel, ut moveatur sicut arundo in aqua, et evellet Israel de terra bona hac, quam dedit patribus eorum; et ventilabit eos trans Flumen, quia fecerunt sibi palos, ut irritarent Dominum. 
11O||14||16||92370	Et tradet Dominus Israel propter peccata Ieroboam, qui peccavit et peccare fecit Israel” ”.
11O||14||17||92380	Surrexit itaque uxor Ieroboam et abiit et venit in Thersa; cumque illa ingrederetur limen domus, puer mortuus est. 
11O||14||18||92390	Et sepelierunt eum, et planxit illum omnis Israel iuxta sermonem Domini, quem locutus est in manu servi sui Ahiae prophetae.
11O||14||19||92400	Reliqua autem gestorum Ieroboam, quomodo pugnaverit et quomodo regnaverit, ecce scripta sunt in libro annalium regum Israel. 
11O||14||20||92410	Dies autem, quibus regnavit Ieroboam, viginti duo anni sunt; et dormivit cum patribus suis. Regnavitque Nadab filius eius pro eo.
11O||14||21||92420	Porro Roboam filius Salomonis regnavit in Iuda. Quadraginta et unius anni erat Roboam, cum regnare coepisset, et decem et septem annos regnavit in Ierusalem civitate, quam elegit Dominus, ut poneret nomen suum ibi ex omnibus tribubus Israel. Nomen autem matris eius Naama Ammanites.
11O||14||22||92430	Et fecit Iuda malum coram Domino, et irritaverunt eum super omnibus, quae fecerant patres eorum in peccatis suis, quae peccaverant; 
11O||14||23||92440	aedificaverunt enim et ipsi sibi excelsa et lapides et palos super omnem collem excelsum et subter omnem arborem frondosam. 
11O||14||24||92450	Sed et prostibula fuerunt in terra; feceruntque omnes abominationes gentium, quas attrivit Dominus ante faciem filiorum Israel.
11O||14||25||92460	In quinto autem anno regni Roboam ascendit Sesac rex Aegypti in Ierusalem 
11O||14||26||92470	et tulit thesauros domus Domini et thesauros regios et universa diripuit, scuta quoque aurea omnia, quae fecerat Salomon. 
11O||14||27||92480	Pro quibus fecit rex Roboam scuta aerea et tradidit ea in manu ducum cursorum, qui excubabant ante ostium domus regis. 
11O||14||28||92490	Cumque ingrederetur rex in domum Domini, portabant ea cursores et postea reportabant ad armamentarium cursorum.
11O||14||29||92500	Reliqua autem gestorum Roboam et omnia, quae fecit, ecce scripta sunt in libro annalium regum Iudae. 
11O||14||30||92510	Fuitque bellum inter Roboam et Ieroboam cunctis diebus. 
11O||14||31||92520	Dormivit itaque Roboam cum patribus suis et sepultus est cum eis in civitate David; nomen autem matris eius Naama Ammanites. Et regnavit Abiam filius eius pro eo.
11O||15||1||92530	Igitur in octavo decimo anno regni Ieroboam filii Nabat regnavit Abiam super Iudam. 
11O||15||2||92540	Tribus annis regnavit in Ierusalem; nomen matris eius Maacha filia Abessalom. 
11O||15||3||92550	Ambulavitque in omnibus peccatis patris sui, quae fecerat ante eum; nec erat cor eius perfectum cum Domino Deo suo sicut cor David patris eius. 
11O||15||4||92560	Sed propter David dedit ei Dominus Deus suus lucernam in Ierusalem, ut suscitaret filium eius post eum et statueret Ierusalem; 
11O||15||5||92570	eo quod fecisset David rectum in oculis Domini et non declinasset ab omnibus, quae praeceperat ei, cunctis diebus vitae suae, excepta re Uriae Hetthaei. 
11O||15||6||92580	
11O||15||7||92590	Reliqua autem gestorum Abiam et omnia, quae fecit, nonne haec scripta sunt in libro annalium regum Iudae? Fuitque bellum inter Abiam et inter Ieroboam. 
11O||15||8||92600	Et dormivit Abiam cum patribus suis, et sepelierunt eum in civitate David; regnavitque Asa filius eius pro eo.
11O||15||9||92610	In anno ergo vicesimo Ieroboam regis Israel regnavit Asa rex Iudae 
11O||15||10||92620	et quadraginta et uno anno regnavit in Ierusalem. Nomen matris eius Maacha filia Abessalom.
11O||15||11||92630	Et fecit Asa rectum ante conspectum Domini sicut David pater eius. 
11O||15||12||92640	Et abstulit prostibula de terra purgavitque universas sordes idolorum, quae fecerant patres eius. 
11O||15||13||92650	Insuper et Maacham matrem suam amovit, ne esset domina, eo quod fecisset abominationem Aserae; confregitque Asa simulacrum turpissimum et combussit in torrente Cedron. 
11O||15||14||92660	Excelsa autem non abstulit; verumtamen cor Asa perfectum erat coram Domino cunctis diebus suis. 
11O||15||15||92670	Et intulit ea, quae sanctificaverat pater suus et quae ipse voverat, in domum Domini, argentum et aurum et vasa.
11O||15||16||92680	Bellum autem erat inter Asa et Baasa regem lsrael cunctis diebus eorum. 
11O||15||17||92690	Ascendit quoque Baasa rex Israel in Iudam et aedificavit Rama, ut non posset quispiam egredi vel ingredi de parte Asa regis Iudae. 
11O||15||18||92700	Tollens itaque Asa omne argentum et aurum, quod remanserat in thesauris domus Domini et in thesauris domus regiae, dedit illud in manu servorum suorum et misit ad Benadad filium Tabremmon filii Hezion regem Syriae, qui habitabat in Damasco, dicens: 
11O||15||19||92710	“ Foedus est inter me et te et inter patrem meum et patrem tuum; ideo misi tibi munera, argentum et aurum, et peto, ut irritum facias foedus, quod habes cum Baasa rege Israel, et recedat a me ”. 
11O||15||20||92720	Acquiescens Benadad regi Asa misit principes exercituum suorum in civitates Israel, et percusserunt Ahion et Dan et Abelbethmaacha et universam Chenereth cum omni terra Nephthali. 
11O||15||21||92730	Quod cum audisset Baasa, cessavit aedificare Rama et reversus est in Thersa. 
11O||15||22||92740	Rex autem Asa convocavit omnem Iudam, nullo excusato; et tulerunt lapides Rama et ligna eius, quibus aedificaverat Baasa, et exstruxit de eis rex Asa Gabaa Beniamin et Maspha.
11O||15||23||92750	Reliqua autem omnium gestorum Asa et universa fortitudo eius et cuncta, quae fecit, et civitates, quas exstruxit, nonne haec scripta sunt in libro annalium regum Iudae? Verumtamen in tempore senectutis suae doluit pedes; 
11O||15||24||92760	et dormivit cum patribus suis et sepultus est cum eis in civitate David patris sui. Regnavitque Iosaphat filius eius pro eo.
11O||15||25||92770	Nadab vero filius Ieroboam regnavit super Israel anno secundo Asa regis Iudae; regnavitque super Israel duobus annis. 
11O||15||26||92780	Et fecit, quod malum est in conspectu Domini, et ambulavit in viis patris sui et in peccato eius, quo peccare fecit Israel. 
11O||15||27||92790	Insidiatus est autem ei Baasa filius Ahiae de domo Issachar et percussit eum in Gebbethon, quae est urbs Philisthinorum; siquidem Nadab et omnis Israel obsidebant Gebbethon. 
11O||15||28||92800	Interfecit igitur illum Baasa in anno tertio Asa regis Iudae et regnavit pro eo. 
11O||15||29||92810	Cumque regnasset, percussit omnem domum Ieroboam; non dimisit ne unam quidem animam de semine eius, donec deleret eam iuxta verbum Domini, quod locutus fuerat in manu servi sui Ahiae Silonitis 
11O||15||30||92820	propter peccata Ieroboam, quae peccaverat et quibus peccare fecerat Israel, et propter delictum, quo irritaverat Dominum, Deum Israel.
11O||15||31||92830	Reliqua autem gestorum Nadab et omnia, quae fortiter operatus est, nonne haec scripta sunt in libro annalium regum Israel? 
11O||15||32||92840	Fuitque bellum inter Asa et Baasa regem Israel cunctis diebus eorum.
11O||15||33||92850	Anno tertio Asa regis Iudae regnavit Baasa filius Ahiae super omnem Israel in Thersa viginti quattuor annis; 
11O||15||34||92860	et fecit malum coram Domino ambulavitque in via Ieroboam et in peccato eius, quo peccare fecit Israel.
11O||16||1||92870	Factus est autem sermo Domini ad Iehu filium Hanani contra Baasa dicens: 
11O||16||2||92880	“ Pro eo quod exaltavi te de pulvere et posui te ducem super populum meum Israel, tu autem ambulasti in via Ieroboam et peccare fecisti populum meum Israel, ut me irritares in peccatis eorum, 
11O||16||3||92890	ecce ego demetam posteriora Baasa et posteriora domus eius et faciam domum tuam sicut domum Ieroboam filii Nabat. 
11O||16||4||92900	Qui mortuus fuerit de Baasa in civitate, comedent eum canes; et, qui mortuus fuerit ex eo in agro, comedent eum volucres caeli”.
11O||16||5||92910	Reliqua autem gestorum Baasa et quaecumque fecit et fortitudo eius, nonne haec scripta sunt in libro annalium regum Israel? 
11O||16||6||92920	Dormivit ergo Baasa cum patribus suis sepultusque est in Thersa; et regnavit Ela filius eius pro eo.
11O||16||7||92930	Sed et in manu Iehu filii Hanani prophetae verbum Domini factum est ad Baasa et ad domum eius propter omne malum, quod fecerat coram Domino ad irritandum eum in operibus manuum suarum, ut fieret sicut domus Ieroboam, eo quod percussisset eam.
11O||16||8||92940	Anno vicesimo sexto Asa regis Iudae regnavit Ela filius Baasa super Israel in Thersa duobus annis. 
11O||16||9||92950	Et rebellavit contra eum servus suus Zamri dux mediae partis curruum. Erat autem Ela in Thersa bibens et temulentus in domo Arsa praefecti domus in Thersa; 
11O||16||10||92960	irruens ergo Zamri percussit et occidit eum anno vicesimo septimo Asa regis Iudae et regnavit pro eo. 
11O||16||11||92970	Cumque regnasset et sedisset super solium eius, percussit omnem domum Baasa et non dereliquit ex eo quidquid masculini sexus et propinquos et amicos eius. 
11O||16||12||92980	Delevitque Zamri omnem domum Baasa iuxta verbum Domini, quod locutus fuerat ad Baasa in manu Iehu prophetae, 
11O||16||13||92990	propter universa peccata Baasa et peccata Ela filii eius, qui peccaverunt et peccare fecerunt Israel provocantes Dominum, Deum Israel, in vanitatibus suis.
11O||16||14||93000	Reliqua autem gestorum Ela et omnia, quae fecit, nonne haec scripta sunt in libro annalium regum Israel?
11O||16||15||93010	Anno vicesimo septimo Asa regis Iudae regnavit Zamri septem diebus in Thersa. Porro exercitus obsidebat Gebbethon urbem Philisthinorum. 
11O||16||16||93020	Cumque audisset rebellasse Zamri et occidisse regem, fecit sibi regem omnis Israel Amri, qui erat princeps militiae super Israel in die illa in castris. 
11O||16||17||93030	Ascendit ergo Amri et omnis Israel cum eo de Gebbethon, et obsidebant Thersa; 
11O||16||18||93040	videns autem Zamri quod expugnanda esset civitas, ingressus est palatium et succendit super se domum regiam et mortuus est igne 
11O||16||19||93050	in peccatis suis, quae peccaverat faciens malum coram Domino et ambulans in via Ieroboam et in peccato eius, quo fecit peccare Israel.
11O||16||20||93060	Reliqua autem gestorum Zamri et rebellio, quam fecit, nonne haec scripta sunt in libro annalium regum Israel?
11O||16||21||93070	Tunc divisus est populus Israel in duas partes: media pars populi sequebatur Thebni filium Gineth, ut constitueret eum regem, et media pars Amri. 
11O||16||22||93080	Praevaluit autem populus, qui erat cum Amri, populo, qui sequebatur Thebni filium Gineth; mortuusque est Thebni, et regnavit Amri.
11O||16||23||93090	Anno tricesimo primo Asa regis Iudae regnavit Amri super Israel duodecim annis; in Thersa regnavit sex annis. 
11O||16||24||93100	Emitque montem Samariae a Somer duobus talentis argenti et aedificavit eum et vocavit nomen civitatis, quam exstruxerat, nomine Somer domini montis Samariae. 
11O||16||25||93110	Fecit autem Amri malum in conspectu Domini et operatus est nequiter super omnes, qui fuerunt ante eum; 
11O||16||26||93120	ambulavitque in omni via Ieroboam filii Nabat et in peccato eius, quo peccare fecerat Israel, ut irritaret Dominum, Deum Israel, in vanitatibus suis.
11O||16||27||93130	Reliqua autem gestorum Amri et proelia eius, quae fortiter gessit, nonne haec scripta sunt in libro annalium regum Israel? 
11O||16||28||93140	Et dormivit Amri cum patribus suis et sepultus est in Samaria; regnavitque Achab filius eius pro eo.
11O||16||29||93150	Achab vero filius Amri regnavit super Israel anno tricesimo octavo Asa regis Iudae; et regnavit Achab filius Amri super Israel in Samaria viginti et duobus annis. 
11O||16||30||93160	Et fecit Achab filius Amri malum in conspectu Domini super omnes, qui fuerunt ante eum. 
11O||16||31||93170	Nec suffecit ei, ut ambularet in peccatis Ieroboam filii Nabat; insuper duxit uxorem Iezabel filiam Ethbaal regis Sidoniorum et abiit et servivit Baal et adoravit eum. 
11O||16||32||93180	Et posuit aram Baal in templo Baal, quod aedificaverat in Samaria, 
11O||16||33||93190	et fecit Achab palum. Et addidit Achab in opere suo irritans Dominum, Deum Israel, super omnes reges Israel, qui fuerant ante eum. 
11O||16||34||93200	In diebus eius aedificavit Hiel de Bethel Iericho; in Abiram primitivo suo fundavit eam et in Segub novissimo suo posuit portas eius, iuxta verbum Domini, quod locutus fuerat in manu Iosue filii Nun.
11O||17||1||93210	Et dixit Elias Thesbites de Thesbi in Galaad ad Achab: “ Vivit Dominus, Deus Israel, in cuius conspectu sto. Non erit annis his ros et pluvia, nisi iuxta oris mei verba! ”.
11O||17||2||93220	Et factum est verbum Domini ad eum dicens: 
11O||17||3||93230	“ Recede hinc et vade contra orientem et abscondere in torrente Charith, qui est contra Iordanem, 
11O||17||4||93240	et ibi de torrente bibes; corvisque praecepi, ut pascant te ibi ”. 
11O||17||5||93250	Abiit ergo et fecit iuxta verbum Domini; cumque abisset, sedit in torrente Charith, qui est contra Iordanem. 
11O||17||6||93260	Corvi quoque deferebant ei panem et carnes mane, similiter panem et carnes vesperi; et bibebat de torrente. 
11O||17||7||93270	Post dies autem siccatus est torrens; non enim pluerat super terram.
11O||17||8||93280	Factus est igitur sermo Domini ad eum dicens: 
11O||17||9||93290	“ Surge et vade in Sarepta Sidoniorum et manebis ibi; praecepi enim ibi mulieri viduae, ut pascat te ”. 
11O||17||10||93300	Surrexit et abiit Sareptam. Cumque venisset ad portam civitatis, apparuit ei mulier vidua colligens ligna; et vocavit eam dixitque: “ Da mihi paululum aquae in vase, ut bibam ”. 
11O||17||11||93310	Cumque illa pergeret, ut afferret, clamavit post tergum eius dicens: “ Affer mihi, obsecro, et buccellam panis in manu tua ”. 
11O||17||12||93320	Quae respondit: “ Vivit Dominus Deus tuus, non habeo panem, nisi quantum pugillus capere potest farinae in hydria et paululum olei in lecytho. En colligo duo ligna, ut ingrediar et faciam illud mihi et filio meo, ut comedamus et moriamur ”.
11O||17||13||93330	Ad quam Elias ait: “ Noli timere, sed vade et fac, sicut dixisti; verumtamen mihi primum fac de ipsa farinula subcinericium panem parvulum et affer ad me; tibi autem et filio tuo facies postea. 
11O||17||14||93340	Haec autem dicit Dominus, Deus Israel: “Hydria farinae non deficiet, nec lecythus olei minuetur usque ad diem, in qua daturus est Dominus pluviam super faciem terrae” ”. 
11O||17||15||93350	Quae abiit et fecit iuxta verbum Eliae et comedit illa et ipse et domus eius per dies. 
11O||17||16||93360	Hydria farinae non defecit, et lecythus olei non est imminutus iuxta verbum Domini, quod locutus fuerat in manu Eliae.
11O||17||17||93370	Factum est autem post haec, aegrotavit filius mulieris matris familiae; et erat languor fortis nimis, ita ut non remaneret in eo halitus. 
11O||17||18||93380	Dixit ergo ad Eliam: “ Quid mihi et tibi, vir Dei? Ingressus es ad me, ut rememorarentur iniquitates meae, et interficeres filium meum? ”. 
11O||17||19||93390	Et ait ad eam: “ Da mihi filium tuum ”. Tulitque eum de sinu illius et portavit in cenaculum, ubi ipse manebat, et posuit super lectulum suum; 
11O||17||20||93400	clamavitque ad Dominum et dixit: “ Domine Deus meus, etiamne viduam, apud quam ego ut hospes habito, afflixisti, ut interficeres filium eius? ”. 
11O||17||21||93410	Et expandit se atque mensus est super puerum tribus vicibus et clamavit ad Dominum et ait: “ Domine Deus meus, revertatur, oro, anima pueri huius in viscera eius ”. 
11O||17||22||93420	Et exaudivit Dominus vocem Eliae, et reversa est anima pueri intra eum, et revixit. 
11O||17||23||93430	Tulitque Elias puerum et deposuit eum de cenaculo in inferiorem domum et tradidit matri suae et ait illi: “ En vivit filius tuus ”. 
11O||17||24||93440	Dixitque mulier ad Eliam: “ Nunc in isto cognovi quoniam vir Dei es tu, et verbum Domini in ore tuo verum est ”.
11O||18||1||93450	Post dies multos factum est verbum Domini ad Eliam in anno tertio dicens: “ Vade et ostende te Achab, ut dem pluviam super faciem terrae ”. 
11O||18||2||93460	Ivit ergo Elias, ut ostenderet se Achab. Erat autem fames vehemens in Samaria. 
11O||18||3||93470	Vocavitque Achab Abdiam dispensatorem domus suae. Abdias autem timebat Dominum valde; 
11O||18||4||93480	nam, cum interficeret Iezabel prophetas Domini, tulit ille centum prophetas et abscondit eos quinquagenos et quinquagenos in speluncis et pavit eos pane et aqua. 
11O||18||5||93490	Dixit ergo Achab ad Abdiam: “ Vade in terra ad universos fontes aquarum et in cunctas valles, si forte invenire possimus herbam, ut salvemus equos et mulos et nullum de iumentis interficere debeamus ”. 
11O||18||6||93500	Diviseruntque sibi regiones, ut circuirent eas: Achab ibat per viam unam, et Abdias per viam alteram seorsum.
11O||18||7||93510	Cumque esset Abdias in via, Elias occurrit ei; qui cum cognovisset eum, cecidit super faciem suam et ait: “ Num tu es, domine mi, Elias? ”. 
11O||18||8||93520	Cui ille respondit: “ Ego. Vade, dic domino tuo: “Adest Elias” ”. 
11O||18||9||93530	Et ille: “ Quid peccavi, inquit, quoniam trades me servum tuum in manu Achab, ut interficiat me? 
11O||18||10||93540	Vivit Dominus Deus tuus, non est gens aut regnum, quo non miserit dominus meus te requirens et, respondentibus cunctis: “Non est hic”, adiuravit regna singula et gentes, eo quod minime reperireris. 
11O||18||11||93550	Et nunc dicis mihi: “Vade et dic domino tuo: Adest Elias”. 
11O||18||12||93560	Cumque recessero a te, spiritus Domini asportabit te in locum, quem ego ignoro; et ingressus nuntiabo Achab, et non inveniet te et interficiet me. Servus autem tuus timet Dominum ab infantia sua. 
11O||18||13||93570	Numquid non indicatum est domino meo quid fecerim, cum interficeret Iezabel prophetas Domini: quod absconderim de prophetis Domini centum viros, quinquagenos et quinquagenos in speluncis et paverim eos pane et aqua? 
11O||18||14||93580	Et nunc tu dicis: “Vade et dic domino tuo: Adest Elias”, ut interficiat me ”. 
11O||18||15||93590	Dixit Elias: “ Vivit Dominus exercituum ante cuius vultum sto: hodie apparebo ei ”.
11O||18||16||93600	Abiit ergo Abdias in occursum Achab et indicavit ei. Venitque Achab in occursum Eliae 
11O||18||17||93610	et, cum vidisset eum, ait: “ Tune es, qui conturbas Israel? ”. 
11O||18||18||93620	Et ille ait: “ Non turbavi Israel, sed tu et domus patris tui, qui dereliquistis mandata Domini, et secutus es Baalim. 
11O||18||19||93630	Verumtamen nunc mitte et congrega ad me universum Israel in monte Carmeli et prophetas Baal quadringentos quinquaginta prophetasque Aserae quadringentos, qui comedunt de mensa Iezabel ”.
11O||18||20||93640	Misit Achab ad omnes filios Israel et congregavit prophetas in monte Carmeli. 
11O||18||21||93650	Accedens autem Elias ad omnem populum ait: “ Usquequo claudicatis in duas partes? Si Dominus est Deus, sequimini eum; si autem Baal, sequimini illum ”. Et non respondit ei populus verbum. 
11O||18||22||93660	Et ait rursus Elias ad populum: “ Ego remansi propheta Domini solus; prophetae autem Baal quadringenti et quinquaginta viri sunt. 
11O||18||23||93670	Dentur nobis duo boves, et illi eligant sibi bovem unum et in frusta caedentes ponant super ligna; ignem autem non supponant. Et ego faciam bovem alterum et imponam super ligna; ignemque non supponam. 
11O||18||24||93680	Invocate nomen dei vestri, et ego invocabo nomen Domini; et Deus, qui exaudierit per ignem, ipse est Deus! ”. Respondens omnis populus ait: “ Optima propositio ”.
11O||18||25||93690	Dixit ergo Elias prophetis Baal: “ Eligite vobis bovem unum et facite primi, quia vos plures estis; et invocate nomen dei vestri ignemque non supponatis ”. 
11O||18||26||93700	Qui cum tulissent bovem, quem dederat eis, fecerunt et invocabant nomen Baal de mane usque ad meridiem dicentes: “ Baal, exaudi nos! ”. Et non erat vox, nec qui responderet. Saliebantque in circuitu altaris, quod fecerant. 
11O||18||27||93710	Cumque esset iam meridies, illudebat eis Elias dicens: “ Clamate voce maiore; deus enim est et forsitan occupatus est aut secessit aut in itinere aut certe dormit, ut excitetur ”. 
11O||18||28||93720	Clamabant ergo voce magna et incidebant se iuxta ritum suum cultris et lanceolis, donec perfunderentur sanguine.
11O||18||29||93730	Postquam autem transiit meridies, et, illis prophetantibus, venerat tempus, quo sacrificium offerri solet, nec audiebatur vox, neque aliquis respondebat nec attendebat orantes, 
11O||18||30||93740	dixit Elias omni populo: “ Venite ad me ”. Et, accedente ad se populo, curavit altare Domini, quod destructum fuerat; 
11O||18||31||93750	et tulit duodecim lapides iuxta numerum tribuum filiorum Iacob, ad quem factus est sermo Domini dicens: “ Israel erit nomen tuum ”. 
11O||18||32||93760	Et aedificavit lapidibus altare in nomine Domini fecitque aquaeductum quasi pro duobus satis in circuitu altaris 
11O||18||33||93770	et composuit ligna divisitque per membra bovem et posuit super ligna 
11O||18||34||93780	et ait: “ Implete quattuor hydrias aqua et fundite super holocaustum et super ligna ”. Rursumque dixit: “ Etiam secundo hoc facite ”. Qui cum fecissent et secundo, ait: “ Etiam tertio idipsum facite ”. Feceruntque et tertio, 
11O||18||35||93790	et currebant aquae circum altare, et fossa aquaeductus repleta est.
11O||18||36||93800	Cumque iam tempus esset, ut offerretur sacrificium, accedens Elias propheta ait: “ Domine, Deus Abraham, Isaac et Israel, hodie ostende quia tu es Deus in Israel, et ego servus tuus et iuxta praeceptum tuum feci omnia haec. 
11O||18||37||93810	Exaudi me, Domine, exaudi me, ut discat populus iste quia tu, Domine, es Deus et tu convertisti cor eorum iterum! ”.
11O||18||38||93820	Cecidit autem ignis Domini et voravit holocaustum et ligna et lapides, pulverem quoque et aquam, quae erat in aquaeductu lambens. 
11O||18||39||93830	Quod cum vidisset omnis populus, cecidit in faciem suam et ait: “ Dominus ipse est Deus, Dominus ipse est Deus! ”. 
11O||18||40||93840	Dixitque Elias ad eos: “ Apprehendite prophetas Baal, et ne unus quidem effugiat ex eis! ”. Quos cum comprehendissent, duxit eos Elias ad torrentem Cison et interfecit eos ibi.
11O||18||41||93850	Et ait Elias ad Achab: “ Ascende, comede et bibe, quia sonus multae pluviae est ”. 
11O||18||42||93860	Ascendit Achab, ut comederet et biberet. Elias autem ascendit in verticem Carmeli et pronus in terram posuit faciem inter genua sua 
11O||18||43||93870	et dixit ad puerum suum: “ Ascende et prospice contra mare ”. Qui, cum ascen disset et contemplatus esset, ait: “ Non est quidquam ”. Et rursum ait illi: “ Revertere septem vicibus ”. 
11O||18||44||93880	In septima autem vice dixit: “ Ecce nubecula parva quasi manus hominis ascendit de mari ”. Et ait: “ Ascende et dic Achab: Iunge et descende, ne occupet te pluvia! ”. 
11O||18||45||93890	Et factum est interea: ecce caeli contenebrati sunt, et nubes et ventus, et facta est pluvia grandis. Ascendens itaque Achab abiit in Iezrahel. 
11O||18||46||93900	Et manus Domini facta est super Eliam; accinctisque lumbis, currebat ante Achab, donec veniret in Iezrahel.
11O||19||1||93910	Nuntiavit autem Achab Iezabel omnia, quae fecerat Elias, et quomodo occidisset universos prophetas gladio. 
11O||19||2||93920	Misitque Iezabel nuntium ad Eliam dicens: “ Haec mihi faciant dii et haec addant, nisi hac hora cras posuero animam tuam sicut animam unius ex illis ”. 
11O||19||3||93930	Timuit ergo Elias et surgens abiit, ut animam suam salvaret, venitque in Bersabee Iudae et dimisit ibi puerum suum. 
11O||19||4||93940	Et perrexit in desertum via unius diei; cumque venisset et sederet subter unam iuniperum, petivit animae suae, ut moreretur, et ait: “ Sufficit mihi, Domine! Tolle animam meam; neque enim melior sum quam patres mei ”. 
11O||19||5||93950	Proiecitque se et obdormivit in umbra iuniperi; et ecce angelus tetigit eum et dixit illi: “ Surge, comede! ”. 
11O||19||6||93960	Respexit, et ecce ad caput suum subcinericius panis et vas aquae; comedit ergo et bibit et rursum obdormivit. 
11O||19||7||93970	Reversusque est angelus Domini secundo et tetigit eum dixitque illi: “ Surge, comede! Grandis enim tibi restat via ”. 
11O||19||8||93980	Qui, cum surrexisset, comedit et bibit et ambulavit in fortitudine cibi illius quadraginta diebus et quadraginta noctibus usque ad montem Dei Horeb.
11O||19||9||93990	Cumque venisset illuc, mansit in spelunca. Et ecce sermo Domini ad eum dixitque illi: “ Quid hic agis, Elia? ”. 
11O||19||10||94000	At ille respondit: “ Zelo zelatus sum pro Domino, Deo exercituum, quia dereliquerunt pactum tuum filii Israel, altaria tua destruxerunt et prophetas tuos occiderunt gladio; et derelictus sum ego solus, et quaerunt animam meam, ut auferant eam ”. 
11O||19||11||94010	Et ait ei: “ Egredere et sta in monte coram Domino ”. Et ecce Dominus transit, et ventus grandis et fortis subvertens montes et conterens petras ante Dominum; non in vento Dominus. Et post ventum, commotio; non in commotione Dominus. 
11O||19||12||94020	Et post commotionem, ignis; non in igne Dominus. Et post ignem, sibilus aurae tenuis. 
11O||19||13||94030	Quod cum audisset Elias, operuit vultum suum pallio et egressus stetit in ostio speluncae; et ecce vox ad eum dicens: “ Quid agis hic, Elia? ”. 
11O||19||14||94040	Et ille respondit: “ Zelo zelatus sum pro Domino, Deo exercituum, quia dereliquerunt pactum tuum filii Israel, altaria tua destruxerunt et prophetas tuos occiderunt gladio; et derelictus sum ego solus, et quaerunt animam meam, ut auferant eam ”.
11O||19||15||94050	Et ait Dominus ad eum: “ Vade et revertere in viam tuam per desertum in Damascum. Cumque perveneris, unges Hazael regem super Syriam; 
11O||19||16||94060	et Iehu filium Namsi unges regem super Israel; Eliseum autem filium Saphat, qui est de Abelmehula, unges prophetam pro te. 
11O||19||17||94070	Et erit: quicumque fugerit gladium Hazael, occidet eum Iehu; et, qui fugerit gladium Iehu, interficiet eum Eliseus. 
11O||19||18||94080	Et relinquam mihi in Israel septem milia: universorum genua, quae non sunt incurvata ante Baal, et omne os, quod non osculatum est eum ”.
11O||19||19||94090	Profectus ergo inde repperit Eliseum filium Saphat arantem duodecim iugis boum; et ipse cum duodecimo erat. Cumque venisset Elias ad eum, misit pallium suum super illum, 
11O||19||20||94100	qui statim, relictis bobus, cucurrit post Eliam et ait: “ Osculer, oro, patrem meum et matrem meam, et sic sequar te ”. Dixitque ei: “ Vade et revertere; quid enim feci tibi? ”.
11O||19||21||94110	Reversus autem ab eo tulit par boum et mactavit illud et in iugo boum coxit carnes et dedit populo, et comederunt. Consurgensque abiit et secutus est Eliam et ministrabat ei.
11O||20||1||94120	Porro Benadad rex Syriae congregavit omnem exerci tum suum et triginta duos reges secum et equos et currus et ascendens pugnabat contra Samariam et obsidebat eam. 
11O||20||2||94130	Mittensque nuntios ad Achab regem Israel in civitatem 
11O||20||3||94140	ait: “ Haec dicit Benadad: Argentum tuum et aurum tuum meum est, et uxores tuae et filii tui optimi mei sunt ”. 
11O||20||4||94150	Responditque rex Israel: “ Iuxta verbum tuum, domine mi rex; tuus sum ego et omnia mea ”. 
11O||20||5||94160	Revertentesque nuntii dixerunt: “ Haec dicit Benadad: Quia misi ad te dicens: “Argentum tuum et aurum tuum et uxores tuas et filios tuos dabis mihi”, 
11O||20||6||94170	profecto cras hac eadem hora mittam servos meos ad te, et scrutabuntur domum tuam et domum servorum tuorum; et omne, quod oculis tuis pretiosum est, ponent in manibus suis et auferent ”.
11O||20||7||94180	Vocavit autem rex Israel omnes seniores terrae et ait: “ Animadvertite et videte quoniam insidietur nobis; misit enim ad me pro uxoribus meis et filiis et pro argento et auro, et non abnui ”. 
11O||20||8||94190	Dixeruntque omnes maiores natu et universus populus ad eum: “ Non audias neque acquiescas illi ”. 
11O||20||9||94200	Respondit itaque nuntiis Benadad: “ Dicite domino meo regi: Omnia, propter quae misisti ad me servum tuum initio, faciam; hanc autem rem facere non possum ”. Reversique nuntii rettulerunt ei. 
11O||20||10||94210	Qui remisit et ait: “ Haec faciant mihi dii et haec addant, si suffecerit pulvis Samariae pugillis omnis populi, qui sequitur me ”. 
11O||20||11||94220	Et respondens rex Israel ait: “ Dicite ei: Ne glorietur accinctus aeque ut discinctus ”. 
11O||20||12||94230	Factum est autem, cum audisset verbum istud, bibebat ipse et reges in umbraculis et ait servis suis: “ Circumdate civitatem! ”. Et circumdederunt eam.
11O||20||13||94240	Et ecce propheta unus accedens ad Achab regem Israel ait: “ Haec dicit Dominus: Certe vidisti omnem multitudinem hanc nimiam. Ecce ego tradam eam in manu tua hodie, ut scias quia ego sum Dominus ”. 
11O||20||14||94250	Et ait Achab: “ Per quem? ”. Dixitque ei: “ Haec dicit Dominus: Per pedisequos principum provinciarum ”. Et ait: “ Quis incipiet proeliari? ”. Et ille dixit: “ Tu ”.
11O||20||15||94260	Recensuit ergo pueros principum provinciarum et repperit numerum ducentorum triginta duorum; et post eos recensuit populum, omnes filios Israel, septem milia. 
11O||20||16||94270	Et egressi sunt meridie. Benadad autem bibebat temulentus in umbraculis ipse et reges triginta duo cum eo, qui ad auxilium eius venerant. 
11O||20||17||94280	Egressi sunt autem pueri principum provinciarum in prima fronte. Misit itaque Benadad, qui nuntiaverunt ei dicentes: “ Viri egressi sunt de Samaria ”. 
11O||20||18||94290	At ille ait: “ Sive pro pace veniunt, apprehendite eos vivos; sive ut proelientur, vivos eos capite ”. 
11O||20||19||94300	Egressi erant ergo ex urbe pueri principum provinciarum, ac reliquus exercitus sequebatur, 
11O||20||20||94310	et percussit unusquisque virum, qui contra se venerat; fugeruntque Syri, et persecutus est eos Israel. Fugit quoque Benadad rex Syriae in equo cum equitibus. 
11O||20||21||94320	Necnon egressus rex Israel percussit equos et currus et percussit Syriam plaga magna.
11O||20||22||94330	Accedens autem propheta ad regem Israel dixit ei: “ Vade et confortare et scito et vide quid facias; vertente enim anno rex Syriae ascendet contra te ”.
11O||20||23||94340	Servi vero regis Syriae dixerunt ei: “ Deus montium est Deus eorum, ideo superaverunt nos; sed pugnemus contra eos in campestribus et obtinebimus eos. 
11O||20||24||94350	Fac ergo hoc: Amove reges singulos a loco suo et pone principes pro eis; 
11O||20||25||94360	et instaura numerum militum, qui ceciderunt de tuis, et equos secundum equos pristinos et currus secundum currus, quos ante habuisti, et pugnabimus contra eos in campestribus: et videbis quod obtinebimus eos ”. Credidit consilio eorum et fecit ita.
11O||20||26||94370	Igitur vertente anno recensuit Benadad Syros et ascendit in Aphec, ut pugnaret contra Israel. 
11O||20||27||94380	Porro filii Israel recensiti sunt et, acceptis cibariis, profecti ex adverso castraque metati sunt contra eos, quasi duo parvi greges caprarum; Syri autem repleverunt terram.
11O||20||28||94390	Et accedens vir Dei dixit ad regem Israel: “ Haec dicit Dominus: Quia dixerunt Syri: “Deus montium est Dominus et non est Deus vallium”, dabo omnem multitudinem hanc grandem in manu tua, et scietis quia ego Dominus ”. 
11O||20||29||94400	Dirigebant septem diebus ex adverso hi atque illi acies, septima autem die commissum est bellum; percusseruntque filii Israel de Syris centum milia peditum in die una. 
11O||20||30||94410	Fugerunt autem, qui remanserant in Aphec, in civitatem, et cecidit murus super viginti septem milia hominum, qui remanserant. Porro Benadad fugiens ingressus est civitatem in cubiculum, quod erat intra cubiculum. 
11O||20||31||94420	Dixeruntque ei servi sui: “ Ecce audivimus quod reges domus Israel clementes sint; ponamus itaque saccos in lumbis nostris et funiculos in capitibus nostris et egrediamur ad regem Israel; forsitan salvabit animam tuam ”. 
11O||20||32||94430	Accinxerunt saccis lumbos suos et posuerunt funes in capitibus suis veneruntque ad regem Israel et dixerunt: “ Servus tuus Benadad dicit: “Vivat, oro te, anima mea” ”. Et ille ait: “ Si adhuc vivit, frater meus est ”. 
11O||20||33||94440	Quod acceperunt viri pro omine et festinantes rapuerunt verbum ex ore eius atque dixerunt: “ Frater tuus Benadad ”. Et dixit eis: “ Ite et adducite eum ”. Egressus est ergo ad eum Benadad, et levavit eum in currum suum. 
11O||20||34||94450	Qui dixit ei: “ Civitates, quas tulit pater meus a patre tuo, reddam; et plateas fac tibi in Damasco, sicut fecit pater meus in Samaria ”. Achab: “ Ego autem, inquit, foederatum te dimittam ”. Et pepigit ei foedus et dimisit eum.
11O||20||35||94460	Tunc vir quidam de filiis prophetarum dixit ad socium suum in sermone Domini: “ Percute me! ”. At ille noluit percutere. 
11O||20||36||94470	Cui ait: “ Quia noluisti audire vocem Domini, ecce recedes a me, et percutiet te leo ”. Cumque paululum recessisset ab eo, invenit eum leo atque percussit. 
11O||20||37||94480	Sed et alterum inveniens virum dixit ad eum: “ Percute me! ”. Qui percussit eum et vulneravit. 
11O||20||38||94490	Abiit ergo propheta et occurrit regi in via et mutavit aspectum ponens fasciam super oculos suos. 
11O||20||39||94500	Cumque rex transiret, clamavit ad regem et ait: “ Servus tuus egressus est ad proeliandum comminus; cumque fugisset vir unus, adduxit eum quidam ad me et ait: “Custodi virum istum! Qui si lapsus fuerit, erit anima tua pro anima eius, aut talentum argenti appendes”. 
11O||20||40||94510	Dum autem ego turbatus huc illucque me verterem, subito non comparuit ”. Et ait rex Israel ad eum: “ Hoc est iudicium tuum, quod ipse decrevisti ”. 
11O||20||41||94520	At ille statim abstulit fasciam de oculis suis, et cognovit eum rex Israel quod esset de prophetis. 
11O||20||42||94530	Qui ait ad eum: “ Haec dicit Dominus: Quia dimisisti de manu tua virum, quem morti devoveram, erit anima tua pro anima eius, et populus tuus pro populo eius ”. 
11O||20||43||94540	Reversus est igitur rex Israel in domum suam tristis et indignans venitque in Samariam.
11O||21||1||94550	Postea autem factum est hoc. Vinea erat Naboth Iez rahelitae, quae erat in Iezrahel iuxta palatium Achab regis Samariae. 
11O||21||2||94560	Locutus est ergo Achab ad Naboth dicens: “ Da mihi vineam tuam, ut faciam mihi hortum holerum, quia vicina est et prope domum meam. Daboque tibi pro ea vineam meliorem aut, si tibi commodius putas, argenti pretium quanto digna est ”. 
11O||21||3||94570	Cui respondit Naboth: “ Propitius mihi sit Dominus, ne dem hereditatem patrum meorum tibi ”.
11O||21||4||94580	Venit ergo Achab in domum suam tristis et indignans super verbo, quod locutus fuerat ad eum Naboth Iezrahelites dicens: “ Non dabo tibi hereditatem patrum meorum ”. Et proiciens se in lectulum suum avertit faciem ad parietem et non comedit panem. 
11O||21||5||94590	Ingressa est autem ad eum Iezabel uxor sua dixitque ei: “ Quid est hoc, unde anima tua contristata est? Et quare non comedis panem? ”. 
11O||21||6||94600	Qui respondit ei: “ Quia locutus sum Naboth Iezrahelitae et dixi ei: Da mihi vineam tuam, accepta pecunia; aut, si tibi placet, dabo tibi vineam pro ea. Et ille ait: “Non dabo tibi vineam meam” ”. 
11O||21||7||94610	Dixit ergo ad eum Iezabel uxor eius: “ Grandis auctoritatis es et bene regis regnum Israel! Surge et comede panem et aequo esto animo; ego dabo tibi vineam Naboth Iezrahelitae ”.
11O||21||8||94620	Scripsit itaque litteras ex nomine Achab et signavit eas anulo eius et misit ad maiores natu et ad optimates, qui erant in civitate eius et habitabant cum Naboth. 
11O||21||9||94630	Litterarum autem haec erat sententia: “ Praedicate ieiunium et sedere facite Naboth in capite populi 
11O||21||10||94640	et submittite duos viros filios Belial contra eum, et testimonium dicant: “Maledixisti Deum et regem”; et educite eum et lapidate, sicque moriatur ”. 
11O||21||11||94650	Fecerunt ergo cives eius maiores natu et optimates, qui habitabant cum eo in urbe, sicut praeceperat eis Iezabel et sicut scriptum erat in litteris, quas miserat ad eos. 
11O||21||12||94660	Praedicaverunt ieiunium et sedere fecerunt Naboth in capite populi; 
11O||21||13||94670	et ingressi duo viri filii Belial sederunt contra eum et illi, ut viri diabolici, dixerunt contra eum testimonium coram multitudine: “ Maledixit Naboth Deum et regem ”. Quam ob rem eduxerunt eum extra civitatem et lapidibus interfecerunt; 
11O||21||14||94680	miseruntque ad Iezabel dicentes: “ Lapidatus est Naboth et mortuus est ”.
11O||21||15||94690	Factum est autem cum audisset Iezabel lapidatum Naboth et mortuum, locuta est ad Achab: “ Surge, posside vineam Naboth Iezrahelitae, qui noluit tibi acquiescere et dare eam, accepta pecunia; non enim vivit Naboth, sed mortuus est ”. 
11O||21||16||94700	Quod cum audisset Achab, mortuum videlicet Naboth, surrexit et descendebat in vineam Naboth Iezrahelitae, ut possideret eam.
11O||21||17||94710	Factus est igitur sermo Domini ad Eliam Thesbiten dicens: 
11O||21||18||94720	“ Surge et descende in occursum Achab regis Israel, qui est in Samaria; ecce est in vinea Naboth, ad quam descendit, ut possideat eam. 
11O||21||19||94730	Et loqueris ad eum dicens: Haec dicit Dominus: Occidisti, insuper et possedisti! Et post haec addes: Haec dicit Dominus: In loco, in quo linxerunt canes sanguinem Naboth, lambent tuum quoque sanguinem ”. 
11O||21||20||94740	Et ait Achab ad Eliam: “ Num invenisti me, inimice mi? ”. Qui dixit: “ Inveni, eo quod venumdatus sis, ut faceres malum in conspectu Domini. 
11O||21||21||94750	Ecce ego inducam super te malum et demetam posteriora tua et interficiam de Achab quidquid masculini sexus sive impuberem sive puberem in Israel. 
11O||21||22||94760	Et dabo domum tuam sicut domum Ieroboam filii Nabat et sicut domum Baasa filii Ahia, quia egisti, ut me ad iracundiam provocares, et peccare fecisti Israel. 
11O||21||23||94770	Sed et de Iezabel locutus est Dominus dicens: Canes comedent Iezabel in agro Iezrahel. 
11O||21||24||94780	Qui de Achab mortuus fuerit in civitate, comedent eum canes; qui autem mortuus fuerit in agro, comedent eum volucres caeli ”.
11O||21||25||94790	Igitur non fuit alter talis sicut Achab, qui venumdatus est, ut faceret malum in conspectu Domini; concitavit enim eum Iezabel uxor sua, 
11O||21||26||94800	et abominabilis effectus est, in tantum ut sequeretur idola secundum omnia, quae fecerant Amorraei, quos consumpsit Dominus a facie filiorum Israel.
11O||21||27||94810	Itaque cum audisset Achab sermones istos, scidit vestem suam et operuit cilicio carnem suam ieiunavitque et dormivit in sacco et ambulabat demisso capite. 
11O||21||28||94820	Factus est autem sermo Domini ad Eliam Thesbiten dicens: 
11O||21||29||94830	Nonne vidisti humiliatum Achab coram me? Quia igitur humiliatus est mei causa, non inducam malum in diebus eius, sed in diebus filii sui inferam malum domui eius ”.
11O||22||1||94840	Transierunt igitur tres anni absque bello inter Syriam et Israel. 
11O||22||2||94850	In anno autem tertio descendit Iosaphat rex ludae ad regem Israel, 
11O||22||3||94860	dixitque rex Israel ad servos suos: “ Ignoratis quod nostra sit Ramoth Galaad et neglegimus tollere eam de manu regis Syriae? ”. 
11O||22||4||94870	Et ait ad Iosaphat: “ Veniesne mecum ad proeliandum in Ramoth Galaad? ”.
11O||22||5||94880	Dixitque Iosaphat ad regem Israel: “ Sicut ego sum, ita et tu; populus meus et populus tuus unum sunt, et equites mei et equites tui ”. Dixitque Iosaphat ad regem Israel: “ Quaere, oro te, hodie sermonem Domini ”. 
11O||22||6||94890	Congregavit ergo rex Israel prophetas quadringentos circiter viros et ait ad eos: “ Ire debeo in Ramoth Galaad ad bellandum, an quiescere? ”. Qui responderunt: “ Ascende, et dabit Dominus in manu regis ”. 
11O||22||7||94900	Dixit autem Iosaphat: “ Non est hic et alius propheta Domini, ut interrogemus per eum? ”. 
11O||22||8||94910	Et ait rex Israel ad Iosaphat: “ Remansit vir unus, per quem possimus interrogare Dominum; sed ego odi eum, quia non prophetat mihi bonum sed malum: Michaeas filius Iemla ”. Cui Iosaphat ait: “ Ne loquaris ita, rex ”. 
11O||22||9||94920	Vocavit ergo rex Israel eunuchum quendam et dixit ei: “ Festina adducere Michaeam filium Iemla ”.
11O||22||10||94930	Rex autem Israel et Iosaphat rex Iudae sedebat unusquisque in solio suo vestiti cultu regio in area iuxta ostium portae Samariae; et universi prophetae prophetabant in conspectu eorum. 
11O||22||11||94940	Fecit quoque sibi Sedecias filius Chanaana cornua ferrea et ait: “ Haec dicit Dominus: His ventilabis Syriam, donec deleas eam ”. 
11O||22||12||94950	Omnesque prophetae similiter prophetabant dicentes: “ Ascende in Ramoth Galaad et vade prospere, et tradet Dominus in manu regis ”.
11O||22||13||94960	Nuntius vero, qui ierat ut vocaret Michaeam, locutus est ad eum dicens: “ Ecce sermones prophetarum ore uno regi bona praedicant; sit ergo sermo tuus similis eorum, et loquere bona ”. 
11O||22||14||94970	Cui Michaeas ait: “ Vivit Dominus quia, quodcumque dixerit mihi Dominus, hoc loquar! ”.
11O||22||15||94980	Venit itaque ad regem, et ait illi rex: “ Michaea, ire debemus in Ramoth Galaad ad proeliandum, an cessare? ”. Cui ille respondit: “ Ascende et vade prospere, et tradet Dominus in manu regis ”. 
11O||22||16||94990	Dixit autem rex ad eum: “ Iterum atque iterum adiuro te, ut non loquaris mihi, nisi quod verum est in nomine Domini ”. 
11O||22||17||95000	Et ille ait: “ Vidi cunctum Israel dispersum in montibus quasi oves non habentes pastorem. Et ait Dominus: “Non habent isti dominum; revertatur unusquisque in domum suam in pace” ”.
11O||22||18||95010	Dixit ergo rex Israel ad Iosaphat: “ Numquid non dixi tibi quia non prophetat mihi bonum sed semper malum? ”.
11O||22||19||95020	Ille vero addens ait: “ Propterea audi sermonem Domini: Vidi Dominum sedentem super solium suum et omnem exercitum caeli assistentem ei a dextris et a sinistris. 
11O||22||20||95030	Et ait Dominus: “Quis decipiet Achab, ut ascendat et cadat in Ramoth Galaad?”. Et dixit unus verba huiuscemodi et alius aliter. 
11O||22||21||95040	Egressus est autem spiritus et stetit coram Domino et ait: “Ego decipiam illum”. Cui locutus est Dominus: “In quo?”. 
11O||22||22||95050	Et ille ait: “Egrediar et ero spiritus mendax in ore omnium prophetarum eius”. Et dixit Dominus: “Decipies et praevalebis; egredere et fac ita”. 
11O||22||23||95060	Nunc igitur ecce dedit Dominus spiritum mendacii in ore omnium prophetarum tuorum, qui hic sunt, et Dominus locutus est contra te malum ”.
11O||22||24||95070	Accessit autem Sedecias filius Chanaana et percussit Michaeam in maxillam et dixit: “ Quomodo transivit spiritus Domini a me, ut loqueretur tibi? ”. 
11O||22||25||95080	Et ait Michaeas: “ Visurus es in die illa, quando ingredieris cubiculum intra cubiculum, ut abscondaris ”. 
11O||22||26||95090	Et ait rex Israel: “ Tolle Michaeam, et maneat apud Amon principem civitatis et apud Ioas filium regis, 
11O||22||27||95100	et dic eis: “Haec dicit rex: Mittite virum istum in carcerem et sustentate eum pane tribulationis et aqua angustiae, donec revertar in pace” ”. 
11O||22||28||95110	Dixitque Michaeas: “ Si reversus fueris in pace, non est locutus Dominus in me ”. Et ait: “ Audite, populi omnes! ”.
11O||22||29||95120	Ascendit itaque rex Israel et Iosaphat rex Iudae in Ramoth Galaad. 
11O||22||30||95130	Dixitque rex Israel ad Iosaphat: “ Mutato aspectu ineundum est proelium; tu autem induere vestibus tuis ”. Porro rex Israel mutavit aspectum et ingressus est bellum. 
11O||22||31||95140	Rex autem Syriae praeceperat principibus curruum triginta duobus dicens: “ Non pugnabitis contra minorem et maiorem quempiam, nisi contra regem Israel solum ”. 
11O||22||32||95150	Cum ergo vidissent principes curruum Iosaphat, suspicati sunt quod ipse esset rex Israel et impetu facto pugnabant contra eum. Et exclamavit Iosaphat; 
11O||22||33||95160	intellexeruntque principes curruum quod non esset rex Israel et cessaverunt ab eo.
11O||22||34||95170	Vir autem quidam tetendit arcum in incertum sagittam dirigens et percussit regem Israel inter iuncturas et loricam. At ille dixit aurigae suo: “ Verte manum tuam et eice me de exercitu, quia graviter vulneratus sum ”. 
11O||22||35||95180	Aggravatum est ergo proelium in die illa; et rex Israel stabat in curru suo contra Syros et mortuus est vespere: fluebat autem sanguis plagae in sinum currus. 
11O||22||36||95190	Et clamor insonuit in universo exercitu ad solis occasum: “ Unusquisque revertatur in civitatem et in terram suam! ”.
11O||22||37||95200	Mortuus est igitur rex et perlatus est Samariam; sepelieruntque regem in Samaria. 
11O||22||38||95210	Et laverunt currum eius in piscina Samariae; et linxerunt canes sanguinem eius, et scorta laverunt se iuxta verbum Domini, quod locutus fuerat.
11O||22||39||95220	Reliqua vero gestorum Achab et universa, quae fecit, et domus eburnea, quam aedificavit, cunctaeque urbes, quas exstruxit, nonne haec scripta sunt in libro annalium regum Israel? 
11O||22||40||95230	Dormivit ergo Achab cum patribus suis; et regnavit Ochozias filius eius pro eo.
11O||22||41||95240	Iosaphat vero filius Asa regnare coeperat super Iudam anno quarto Achab regis Israel; 
11O||22||42||95250	triginta quinque annorum erat, cum regnare coepisset, et viginti quinque annos regnavit in Ierusalem. Nomen matris eius Azuba filia Selachi. 
11O||22||43||95260	Et ambulavit in omni via Asa patris sui et non declinavit ex ea; fecitque, quod rectum erat in conspectu Domini. 
11O||22||44||95270	Verumtamen excelsa non abstulit; adhuc enim populus sacrificabat et adolebat in excelsis. 
11O||22||45||95280	Pacemque fecit Iosaphat cum rege Israel.
11O||22||46||95290	Reliqua autem gestorum Iosaphat et opera eius, quae fortiter gessit, et proelia, nonne haec scripta sunt in libro annalium regum Iudae?
11O||22||47||95300	Sed et reliquias prostibulorum, qui remanserant in diebus Asa patris eius, abstulit de terra. 
11O||22||48||95310	Nec erat tunc rex in Edom sed praefectus regius. 
11O||22||49||95320	Rex vero Iosaphat fecerat naves Tharsis, quae navigarent in Ophir propter aurum; et ire non potuerunt, quia confractae sunt in Asiongaber. 
11O||22||50||95330	Tunc ait Ochozias filius Achab ad Iosaphat: “ Vadant servi mei cum servis tuis in navibus ”. Et noluit Iosaphat.
11O||22||51||95340	Dormivitque Iosaphat cum patribus suis et sepultus est cum eis in civitate David patris sui; regnavitque Ioram filius eius pro eo.
11O||22||52||95350	Ochozias autem filius Achab regnare coeperat super Israel in Samaria anno septimo decimo Iosaphat regis Iudae regnavitque super Israel duobus annis. 
11O||22||53||95360	Et fecit malum in conspectu Domini et ambulavit in via patris sui et matris suae et in via Ieroboam filii Nabat, qui peccare fecit Israel; 
11O||22||54||95370	servivit quoque Baal et adoravit eum et irritavit Dominum, Deum Israel, iuxta omnia, quae fecerat pater eius.
12O||1||1||95380	Praevaricatus est autem Moab in Israel, postquam mortuus est Achab. 
12O||1||2||95390	Ceciditque Ochozias per cancellos cenaculi sui, quod habebat in Samaria, et aegrotavit; misitque nuntios dicens ad eos: “ Ite, consulite Beelzebub deum Accaron, utrum vivere queam de infirmitate mea hac ”.
12O||1||3||95400	Angelus autem Domini locutus est ad Eliam Thesbiten: “ Surge, ascende in occursum nuntiorum regis Samariae et dices ad eos: Numquid non est Deus in Israel, ut eatis ad consulendum Beelzebub deum Accaron? 
12O||1||4||95410	Quam ob rem haec dicit Dominus: De lectulo, super quem ascendisti, non descendes, sed morte morieris ”. Et abiit Elias. 
12O||1||5||95420	Reversique sunt nuntii ad Ochoziam, qui dixit eis: “ Quare reversi estis? ”. 
12O||1||6||95430	At illi responderunt ei: “ Vir occurrit nobis et dixit ad nos: “Ite, revertimini ad regem, qui misit vos, et dicetis ei: Haec dicit Dominus: Numquid, quia non est Deus in Israel, mittis, ut consulatur Beelzebub deus Accaron? Idcirco de lectulo, super quem ascendisti, non descendes, sed morte morieris” ”. 
12O||1||7||95440	Qui dixit eis: “ Cuius figurae et habitus vir erat, qui occurrit vobis et locutus est verba haec? ”. 
12O||1||8||95450	At illi dixerunt: “ Vir in veste pilosa et zona pellicea accinctis renibus ”. Qui ait: “ Elias Thesbites est ”.
12O||1||9||95460	Misitque ad eum quinquagenarium principem et quinquaginta, qui erant sub eo; qui ascendit ad eum sedentique in vertice montis ait: “ Homo Dei, rex praecepit, ut descendas ”. 
12O||1||10||95470	Respondensque Elias dixit quinquagenario: “ Si homo Dei sum, descendat ignis e caelo et devoret te et quinquaginta tuos ”. Descendit itaque ignis e caelo et devoravit eum et quinquaginta, qui erant cum eo. 
12O||1||11||95480	Rursum misit ad eum principem quinquagenarium alterum et quinquaginta cum eo; qui locutus est illi: “ Homo Dei, haec dicit rex: “Festina, descende!” ”. 
12O||1||12||95490	Respondens Elias ait illis: “ Si homo Dei ego sum, descendat ignis e caelo et devoret te et quinquaginta tuos ”. Descendit ergo ignis Dei e caelo et devoravit illum et quinquaginta eius. 
12O||1||13||95500	Iterum misit principem quinquagenarium tertium et quinquaginta, qui erant cum eo; qui cum venisset, curvavit genua contra Eliam et precatus est eum et ait: “ Homo Dei, noli despicere animam meam et animam servorum tuorum, qui mecum sunt. 
12O||1||14||95510	Ecce descendit ignis de caelo et devoravit duos principes quinquagenarios primos et quinquagenos, qui cum eis erant; sed nunc obsecro, ut miserearis animae meae ”.
12O||1||15||95520	Locutus est autem angelus Domini ad Eliam dicens: “ Descende cum eo, ne timeas ”. Surrexit igitur et descendit cum eo ad regem 
12O||1||16||95530	et locutus est ei: “ Haec dicit Dominus: Quia misisti nuntios ad consulendum Beelzebub deum Accaron, quasi non esset Deus in Israel, a quo posses interrogare sermonem, ideo de lectulo, super quem ascendisti, non descendes, sed morte morieris ”.
12O||1||17||95540	Mortuus est ergo iuxta sermonem Domini, quem locutus est Elias. Et regnavit Ioram frater eius pro eo anno secundo Ioram filii Iosaphat regis Iudae; non enim habebat filium. 
12O||1||18||95550	Reliqua autem gestorum Ochoziae, quae operatus est, nonne haec scripta sunt in libro annalium regum Israel?
12O||2||1||95560	Factum est autem cum levare vellet Dominus Eliam per turbi nem in caelum, ibant Elias et Eliseus de Galgalis; 
12O||2||2||95570	dixitque Elias ad Eliseum: “ Sede hic, quia Dominus misit me usque Bethel ”. Cui ait Eliseus: “ Vivit Dominus, et vivit anima tua, quia non derelinquam te ”. Cumque descendissent Bethel, 
12O||2||3||95580	egressi sunt filii prophetarum, qui erant in Bethel, ad Eliseum et dixerunt ei: “Numquid nosti quia hodie Dominus tollat dominum tuum desuper capite tuo? ”. Qui respondit: “ Et ego novi, silete ”. 
12O||2||4||95590	Dixit autem ei Elias: “ Elisee, sede hic, quia Dominus misit me in Iericho ”. Et ille ait: “ Vivit Dominus, et vivit anima tua, quia non derelinquam te ”. Cumque venissent Ierichum, 
12O||2||5||95600	accesserunt filii prophetarum, qui erant in Iericho, ad Eliseum et dixerunt ei: “ Numquid nosti quia hodie Dominus tollet dominum tuum desuper capite tuo? ”. Et ait: “ Et ego novi, silete ”. 
12O||2||6||95610	Dixit autem ei Elias: “ Sede hic, quia Dominus misit me ad Iordanem ”. Qui ait: “ Vivit Dominus, et vivit anima tua, quia non derelinquam te ”. Ierunt igitur ambo pariter, 
12O||2||7||95620	et quinquaginta viri de filiis prophetarum secuti sunt, qui et steterunt e contra longe. Illi autem ambo stabant super Iordanem. 
12O||2||8||95630	Tulitque Elias pallium suum et involvit illud et percussit aquas, quae divisae sunt in utramque partem, et transierunt ambo per siccum.
12O||2||9||95640	Cumque transissent, Elias dixit ad Eliseum: “ Postula, quod vis, ut faciam tibi, antequam tollar a te ”. Dixitque Eliseus: “ Obsecro, ut fiant duae partes spiritus tui in me ”. 
12O||2||10||95650	Qui respondit: “ Rem difficilem postulasti. Attamen si videris me, quando tollor a te, erit tibi, quod petisti; si autem non videris, non erit ”. 
12O||2||11||95660	Cumque pergerent et incedentes sermocinarentur, ecce currus igneus et equi ignei diviserunt utrumque; et ascendit Elias per turbinem in caelum.
12O||2||12||95670	Eliseus autem videbat et clamabat: “ Pater mi, pater mi, currus Israel et auriga eius! ”. Et non vidit eum amplius; apprehenditque vestimenta sua et scidit illa in duas partes. 
12O||2||13||95680	Et levavit pallium Eliae, quod ceciderat ei, reversusque stetit super ripam Iordanis. 
12O||2||14||95690	Et pallio Eliae, quod ceciderat ei, percussit aquas et dixit: “ Ubi est Deus Eliae etiam nunc? ”. Percussitque aquas, et divisae sunt huc atque illuc, et transiit Eliseus.
12O||2||15||95700	Videntes autem filii prophetarum, qui erant in Iericho de contra, dixerunt: “ Requievit spiritus Eliae super Eliseum ”. Et venientes in occursum eius adoraverunt eum proni in terram 
12O||2||16||95710	dixeruntque illi: “ Ecce cum servis tuis sunt quinquaginta viri fortes, qui possunt ire et quaerere dominum tuum, ne forte tulerit eum spiritus Domini et proiecerit in uno montium aut in una vallium ”. Qui ait: “ Nolite mittere! ”. 
12O||2||17||95720	Coegeruntque eum, donec acquiesceret et diceret: “ Mittite ”. Et miserunt quinquaginta viros. Qui cum quaesissent tribus diebus, non invenerunt 
12O||2||18||95730	et reversi sunt ad eum. At ille habitabat in Iericho dixitque eis: “ Numquid non dixi vobis: Nolite ire?”.
12O||2||19||95740	Dixerunt quoque viri civitatis ad Eliseum: “ Ecce habitatio civitatis huius optima est, sicut tu ipse, domine, perspicis; sed aquae pessimae sunt, et terra faciens abortium ”. 
12O||2||20||95750	At ille ait: “Afferte mihi vas novum et mittite in illud sal ”. Qui cum attulissent, 
12O||2||21||95760	egressus ad fontem aquarum misit in eum sal et ait: “ Haec dicit Dominus: Sanavi aquas has, et non erit ultra in eis mors neque abortium ”. 
12O||2||22||95770	Sanatae sunt ergo aquae usque ad diem hanc iuxta verbum Elisei, quod locutus est.
12O||2||23||95780	Ascendit autem inde Bethel. Cumque ascenderet per viam, pueri parvi egressi sunt de civitate et illudebant ei dicentes: “Ascende, calve; ascende, calve! ”. 
12O||2||24||95790	Qui cum respexisset, vidit eos et maledixit eis in nomine Domini; egressique sunt duo ursi de saltu et laceraverunt ex eis quadraginta duos pueros. 
12O||2||25||95800	Abiit autem inde in montem Carmeli et inde reversus est Samariam.
12O||3||1||95810	Ioram vero filius Achab regnavit super Israel in Samaria anno decimo octavo Iosaphat regis Iudae regnavitque duodecim annis. 
12O||3||2||95820	Et fecit malum coram Domino, sed non sicut pater suus et mater; tulit enim lapidem Baal, quem fecerat pater eius. 
12O||3||3||95830	Verumtamen in peccatis Ieroboam filii Nabat, qui peccare fecit Israel, adhaesit nec recessit ab eis.
12O||3||4||95840	Porro Mesa rex Moab nutriebat pecora multa et solvebat regi Israel centum milia agnorum et lanam centum milium arietum. 
12O||3||5||95850	Cumque mortuus fuisset Achab, praevaricatus est foedus, quod habebat cum rege Israel. 
12O||3||6||95860	Egressus est igitur rex Ioram in die illa de Samaria et recensuit universum Israel; 
12O||3||7||95870	profectusque misit ad Iosaphat regem Iudae dicens: “ Rex Moab recessit a me. Vis venire mecum contra Moab ad proelium? ”. Qui respondit: “ Ascendam. Qui meus est tuus est, populus meus populus tuus, equi mei equi tui ”. 
12O||3||8||95880	Dixitque: “ Per quam viam ascendemus? ”. At ille respondit: “ Per desertum Idumaeae ”.
12O||3||9||95890	Perrexerunt igitur rex Israel et rex Iudae et rex Edom et circuierunt per viam septem dierum; nec erat aqua exercitui et iumentis, quae sequebantur eos. 
12O||3||10||95900	Dixitque rex Israel: “ Heu! Congregavit nos Dominus tres reges, ut traderet in manu Moab ”. 
12O||3||11||95910	Et ait Iosaphat: “ Estne hic propheta Domini, ut interrogemus Dominum per eum? ”. Et respondit unus de servis regis Israel: “ Est hic Eliseus filius Saphat, qui fundebat aquam super manus Eliae ”. 
12O||3||12||95920	Et ait Iosaphat: “ Est apud eum sermo Domini ”. Descenditque ad eum rex Israel et Iosaphat et rex Edom. 
12O||3||13||95930	Dixit autem Eliseus ad regem Israel: “ Quid mihi et tibi est? Vade ad prophetas patris tui et ad prophetas matris tuae ”. Et ait illi rex Israel: “Non, congregavit enim Dominus tres reges hos, ut traderet eos in manu Moab? ”.
12O||3||14||95940	Dixit autem Eliseus: “ Vivit Dominus exercituum, in cuius conspectu sto, quod si non vultum Iosaphat regis Iudae revererer, ne attendissem quidem te nec respexissem; 
12O||3||15||95950	nunc autem adducite mihi psaltem ”. Cumque caneret psaltes, facta est super eum manus Domini, 
12O||3||16||95960	et ait: “ Haec dicit Dominus: Facite in torrente hoc fossas et fossas. 
12O||3||17||95970	Haec enim dicit Dominus: Non videbitis ventum neque pluviam, et torrens replebitur aquis; et bibetis vos et pecora et iumenta vestra. 
12O||3||18||95980	Parumque hoc est in conspectu Domini; insuper tradet etiam Moab in manu vestra, 
12O||3||19||95990	et percutietis omnem civitatem munitam et omnem urbem electam et universum lignum fructiferum succidetis cunctosque fontes aquarum obturabitis et omnem agrum egregium operietis lapidibus ”. 
12O||3||20||96000	Factum est igitur mane, quando sacrificium offerri solet, et ecce aquae veniebant per viam Edom. Et repleta est terra aquis.
12O||3||21||96010	Universi autem Moabitae audientes quod ascendissent reges, ut pugnarent adversum eos, convocaverunt omnes, qui accingi poterant balteo et desuper, et steterunt in terminis. 
12O||3||22||96020	Primoque mane surgentes et, orto iam sole super aquis, viderunt Moabitae e contra aquas rubras quasi sanguinem 
12O||3||23||96030	dixeruntque: “Sanguis est gladii! Pugnaverunt reges contra se et caesi sunt mutuo. Nunc perge ad praedam, Moab! ”. 
12O||3||24||96040	Perrexeruntque in castra Israel. Porro consurgens Israel percussit Moab, at illi fugerunt coram eis. Venerunt igitur subsequentes et percutientes Moab. 
12O||3||25||96050	Et civitates destruxerunt et omnem agrum optimum mittentes singuli lapides repleverunt; et universos fontes aquarum obturaverunt et omnia ligna fructifera succiderunt, ita ut muri tantum Cirhareseth remanerent; et circumdederunt civitatem fundibularii et aggressi sunt. 
12O||3||26||96060	Quod cum vidisset rex Moab, praevaluisse scilicet hostes, tulit secum septingentos viros educentes gladium, ut irrumperet ad regem Edom; et non potuerunt. 
12O||3||27||96070	Arripiensque filium suum primogenitum, qui regnaturus erat pro eo, obtulit holocaustum super murum. Et facta est indignatio magna super Israel; statimque recesserunt ab eo et reversi sunt in terram suam.
12O||4||1||96080	Mulier autem quaedam de uxoribus filiorum prophetarum clamabat ad Eliseum dicens: “ Servus tuus vir meus mortuus est, et tu nosti quia servus tuus fuit timens Dominum; et ecce creditor venit, ut tollat duos filios meos ad serviendum sibi ”. 
12O||4||2||96090	Cui dixit Eliseus: “ Quid vis, ut faciam tibi? Dic mihi: Quid habes in domo tua? ”. At illa respondit: “ Non habeo ancilla tua quidquam in domo mea, nisi vasculum olei ”. 
12O||4||3||96100	Cui ait: “ Vade, pete mutuo ab omnibus vicinis tuis vasa vacua non pauca; 
12O||4||4||96110	et ingredere et claude ostium, cum intrinsecus fueris tu et filii tui, et mitte inde in omnia vasa haec et, cum plena fuerint, tolles ”. 
12O||4||5||96120	Ivit itaque mulier et clausit ostium super se et super filios suos; illi offerebant vasa, et illa infundebat. 
12O||4||6||96130	Cumque plena fuissent vasa, dixit ad filium suum: “ Affer mihi adhuc vas ”. Et ille respondit: “ Non habeo ”. Stetitque oleum. 
12O||4||7||96140	Venit autem illa et indicavit homini Dei. Et ille: “ Vade, inquit, vende oleum et redde creditori tuo; tu autem et filii tui vivite de reliquo ”.
12O||4||8||96150	Facta est autem quaedam dies, et transibat Eliseus per Sunam. Erat autem ibi mulier magna, quae tenuit eum, ut comederet panem. Quotiescumque inde transibat, divertebat ad eam, ut comederet panem. 
12O||4||9||96160	Quae dixit ad virum suum: “ Animadverto quod vir Dei sanctus est iste, qui transit per nos frequenter. 
12O||4||10||96170	Faciamus ergo cenaculum muratum parvum et ponamus ei in eo lectulum et mensam et sellam et candelabrum, ut, cum venerit ad nos, maneat ibi ”.
12O||4||11||96180	Facta est ergo dies quaedam, et veniens divertit in cenaculum et requievit ibi. 
12O||4||12||96190	Dixitque ad Giezi puerum suum: “ Voca Sunamitin istam ”. Qui cum vocasset eam, et illa stetisset coram eo, 
12O||4||13||96200	dixit ad puerum: “ Loquere ad eam: Ecce sedule in omnibus ministrasti nobis; quid vis, ut faciam tibi? Numquid habes negotium et vis, ut loquar regi sive principi militiae? ”. Quae respondit: “ In medio populi mei habito ”. 
12O||4||14||96210	Et ait: “ Quid ergo vult, ut faciam ei? ”. Dixitque Giezi: “Ne quaeras; filium enim non habet, et vir eius senex est ”.
12O||4||15||96220	Praecepit itaque, ut vocaret eam; quae cum vocata fuisset et stetisset ad ostium, 
12O||4||16||96230	dixit ad eam: “ In tempore isto, in anno altero, amplexaberis filium ”. At illa respondit: “ Noli, quaeso, domine mi, vir Dei, noli mentiri ancillae tuae ”. 
12O||4||17||96240	Et concepit mulier et peperit filium in tempore isto anni alterius, quo dixerat Eliseus.
12O||4||18||96250	Crevit autem puer et, cum esset quaedam dies, et egressus isset ad patrem suum, ad messores, 
12O||4||19||96260	ait patri suo: “ Caput meum, caput meum! ”. At ille dixit servo: “ Tolle et duc eum ad matrem suam ”. 
12O||4||20||96270	Qui cum tulisset et adduxisset eum ad matrem suam, posuit eum illa super genua sua usque ad meridiem, et mortuus est. 
12O||4||21||96280	Ascendit autem et collocavit eum super lectulum hominis Dei et clausit ostium; et egressa 
12O||4||22||96290	vocavit virum suum et ait: “Mitte mecum, obsecro, unum de pueris et asinam, ut excurram usque ad hominem Dei et revertar ”. 
12O||4||23||96300	Qui ait illi: “ Quam ob causam vadis ad eum hodie? Non sunt calendae neque sabbatum ”. Quae respondit: “ Vale ”. 
12O||4||24||96310	Stravitque asinam et praecepit puero: “ Mina et propera, ne mihi moram facias in eundo, nisi praecepero tibi ”.
12O||4||25||96320	Profecta est igitur et venit ad virum Dei in montem Carmeli. Cumque vidisset eam vir Dei de contra, ait ad Giezi puerum suum: “ Ecce Sunamitis illa. 
12O||4||26||96330	Vade cito in occursum eius et dic ei: Rectene agitur circa te et circa virum tuum et circa filium tuum? ”. Quae respondit: “ Recte ”. 
12O||4||27||96340	Cumque venisset ad virum Dei in monte, apprehendit pedes eius; et accessit Giezi, ut amoveret eam, et ait homo Dei: “ Dimitte illam; anima enim eius in amaritudine est, et Dominus celavit me et non indicavit mihi ”.
12O||4||28||96350	Quae dixit illi: “ Numquid petivi filium a domino meo? Numquid non dixi tibi: Ne illudas me? ”. 
12O||4||29||96360	Et ille ait ad Giezi: “ Accinge lumbos tuos et tolle baculum meum in manu tua et vade. Si occurrerit tibi homo, non salutes eum et, si salutaverit te quispiam, non respondeas illi. Et pones baculum meum super faciem pueri ”. 
12O||4||30||96370	Porro mater pueri ait: “ Vivit Dominus, et vivit anima tua, non dimittam te ”. Surrexit ergo et secutus est eam. 
12O||4||31||96380	Giezi autem praecesserat eos et posuerat baculum super faciem pueri, et non erat vox neque sensus reversusque est in occursum eius et nuntiavit ei dicens: “ Non evigilavit puer ”.
12O||4||32||96390	Ingressus est ergo Eliseus domum, et ecce puer mortuus iacebat in lectulo eius; 
12O||4||33||96400	ingressusque clausit ostium super se et puerum et oravit ad Dominum. 
12O||4||34||96410	Et ascendit et incubuit super puerum posuitque os suum super os eius et oculos suos super oculos eius et manus suas super manus eius et incurvavit se super eum, et calefacta est caro pueri. 
12O||4||35||96420	At ille reversus deambulavit in domo semel huc et illuc et ascendit et incubuit super eum, et sternutavit puer septies aperuitque oculos. 
12O||4||36||96430	Et ille vocavit Giezi et dixit ei: “ Voca Sunamitin hanc ”. Quae vocata ingressa est ad eum. Qui ait: “ Tolle filium tuum ”. 
12O||4||37||96440	Venit illa et corruit ad pedes eius et adoravit super terram; tulitque filium suum et egressa est.
12O||4||38||96450	Et Eliseus reversus est in Galgala. Erat autem fames in terra, et filii prophetarum habitabant coram eo. Dixitque puero suo: “ Pone ollam grandem et coque pulmentum filiis prophetarum ”. 
12O||4||39||96460	Et egressus est unus in agrum, ut colligeret herbas agrestes; invenitque quasi vitem silvestrem et collegit ex ea colocynthidas agri. Et implevit pallium suum et reversus concidit in ollam pulmenti; nesciebat enim quid esset. 
12O||4||40||96470	Infuderunt ergo sociis, ut comederent. Cumque gustassent de coctione, exclamaverunt dicentes: “ Mors in olla, vir Dei! ”. Et non potuerunt comedere. 
12O||4||41||96480	At ille: “ Afferte, inquit, farinam ”. Cumque tulissent, misit in ollam et ait: “ Infunde turbae, et comedat ”. Et non fuit amplius quidquam amaritudinis in olla.
12O||4||42||96490	Vir autem quidam venit de Baalsalisa deferens viro Dei panes primitiarum, viginti panes hordeaceos et frumentum novum in pera sua. At ille dixit: “ Da populo, ut comedat ”. 
12O||4||43||96500	Responditque ei minister eius: “ Quantum est hoc, ut apponam coram centum viris? ”. Rursum ille dixit: “ Da populo, ut comedat. Haec enim dicit Dominus: “Comedent, et supererit” ”. 
12O||4||44||96510	Posuit itaque coram eis, qui comederunt, et superfuit iuxta verbum Domini.
12O||5||1||96520	Naaman princeps militiae regis Syriae erat vir magnus apud dominum suum et honoratus; per illum enim dedit Dominus salutem Syriae. Erat autem vir fortis leprosus. 
12O||5||2||96530	Porro de Syria egressa fuerat turma et captivam duxerat de terra Israel puellam parvulam, quae erat in obsequio uxoris Naaman. 
12O||5||3||96540	Quae ait ad dominam suam: “ Utinam esset dominus meus ad prophetam, qui est in Samaria! Profecto curaret eum a lepra, quam habet ”. 
12O||5||4||96550	Ingressus est itaque Naaman ad dominum suum et nuntiavit ei dicens: “ Sic et sic locuta est puella de terra Israel ”. 
12O||5||5||96560	Dixitque ei rex Syriae: “ Vade, et mittam litteras ad regem Israel ”. Qui cum profectus esset et tulisset secum decem talenta argenti et sex milia siclorum auri et decem mutatoria vestimentorum, 
12O||5||6||96570	detulit litteras ad regem Israel in haec verba: “ Cum acceperis epistulam hanc, scito quod miserim ad te Naaman servum meum, ut cures eum a lepra sua ”. 
12O||5||7||96580	Cumque legisset rex Israel litteras, scidit vestimenta sua et ait: “ Numquid Deus sum, ut occidere possim et vivificare, quia iste mittit ad me, ut curem hominem a lepra sua? Animadvertite et videte quod occasiones quaerat adversum me ”. 
12O||5||8||96590	Quod cum audisset Eliseus vir Dei, scidisse videlicet regem Israel vestimenta sua, misit ad eum dicens: “ Quare scidisti vestimenta tua? Veniat ad me et sciat esse prophetam in Israel ”.
12O||5||9||96600	Venit ergo Naaman cum equis et curribus et stetit ad ostium domus Elisei. 
12O||5||10||96610	Misitque ad eum Eliseus nuntium dicens: “ Vade et lavare septies in Iordane; et recipiet sanitatem caro tua, atque mundaberis ”. 
12O||5||11||96620	Iratus Naaman recedebat dicens: “ Putabam quod egrederetur ad me et stans invocaret nomen Domini Dei sui et tangeret manu sua locum leprae et curaret me. 
12O||5||12||96630	Numquid non meliores sunt Abana et Pharphar, fluvii Damasci, omnibus aquis Israel, ut laver in eis et munder? ”. Cum ergo vertisset se et abiret indignans, 
12O||5||13||96640	accesserunt ad eum servi sui et locuti sunt ei: “ Si rem grandem dixisset tibi propheta, certe faceres; quanto magis quia nunc dixit tibi: “Lavare et mundaberis!” ”.
12O||5||14||96650	Descendit et intinxit se in Iordane septies iuxta sermonem viri Dei, et restituta est caro eius sicut caro pueri parvuli, et mundatus est.
12O||5||15||96660	Reversusque ad virum Dei cum universo comitatu suo venit et stetit coram eo et ait: “ Vere scio quod non sit Deus in universa terra, nisi tantum in Israel! Obsecro itaque, ut accipias benedictionem a servo tuo ”. 
12O||5||16||96670	At ille respondit: “ Vivit Dominus, ante quem sto, non accipiam ”. Cumque vim faceret, penitus non acquievit. 
12O||5||17||96680	Dixitque Naaman: “ Ut vis. Sed, obsecro, concedatur mihi servo tuo tantum terrae quantum onus duorum burdonum; non enim faciet ultra servus tuus holocaustum aut victimam diis alienis, nisi Domino. 
12O||5||18||96690	Hoc autem solum ignoscat Dominus servo tuo, quando ingreditur dominus meus templum Remmon, ut adoret ibi, et illo innitente super manum meam, si adoravero in templo Remmon, adorante eo in eodem loco, ut ignoscat mihi Dominus servo tuo pro hac re ”. 
12O||5||19||96700	Qui dixit ei: “ Vade in pace ”. Abiit ergo ab eo viam modicam.
12O||5||20||96710	Dixitque Giezi puer viri Dei: “ Pepercit dominus meus Naaman Syro isti, ut non acciperet ab eo, quae attulit; vivit Dominus, curram post eum et accipiam ab eo aliquid ”. 
12O||5||21||96720	Et secutus est Giezi post tergum Naaman. Quem cum vidisset ille currentem ad se, desiluit de curru in occursum eius et ait: “ Rectene sunt omnia? ”. 
12O||5||22||96730	Et ille ait: “ Recte. Dominus meus misit me dicens: “Modo venerunt ad me duo adulescentes de monte Ephraim ex filiis prophetarum. Da eis talentum argenti et vestes mutatorias duplices” ”. 
12O||5||23||96740	Dixitque Naaman: “ Melius est, ut accipias duo talenta ”. Et coegit eum ligavitque duo talenta argenti in duobus saccis et duplicia vestimenta et imposuit duobus pueris suis, qui et portaverunt coram eo. 
12O||5||24||96750	Cumque venisset ad collem, tulit de manu eorum et reposuit in domo; dimisitque viros et abierunt. 
12O||5||25||96760	Ipse autem ingressus stetit coram domino suo. Et dixit Eliseus: “ Unde venis, Giezi? ”. Qui respondit: “ Non ivit servus tuus quoquam ”. 
12O||5||26||96770	At ille: “ Nonne, ait, cor meum in praesenti erat, quando reversus est homo de curru suo in occursum tui? Estne tempus accipere argentum et accipere vestes et oliveta et vineta et oves et boves et servos et ancillas? 
12O||5||27||96780	Sed et lepra Naaman adhaerebit tibi et semini tuo in sempiternum ”. Et egressus est ab eo leprosus quasi nix.
12O||6||1||96790	Dixerunt autem filii prophetarum ad Eliseum: “ Ecce locus, in quo habitamus coram te, angustus est nobis. 
12O||6||2||96800	Eamus usque ad Iordanem, et tollant singuli de silva materias singulas, ut aedificemus nobis ibi locum ad habitandum ”. Qui dixit: “ Ite ”. 
12O||6||3||96810	Et ait unus ex illis: “ Veni ergo et tu cum servis tuis ”. Respondit: “ Ego veniam ”. 
12O||6||4||96820	Et abiit cum eis. Cumque venissent ad Iordanem, caedebant ligna. 
12O||6||5||96830	Accidit autem, ut, cum unus materiam succidisset, caderet ferrum securis in aquam; exclamavitque ille et ait: “ Heu, domine mi! Et hoc ipsum mutuo acceperam! ”. 
12O||6||6||96840	Dixit autem homo Dei: “ Ubi cecidit? ”. At ille monstravit ei locum. Praecidit ergo lignum et misit illuc, natavitque ferrum. 
12O||6||7||96850	Et ait: “ Tolle!”. Qui extendit manum et tulit illud.
12O||6||8||96860	Rex autem Syriae pugnabat contra Israel; consiliumque iniit cum servis suis dicens: “ In loco illo et illo ponamus insidias ”. 
12O||6||9||96870	Misit itaque vir Dei ad regem Israel dicens: “ Cave, ne transeas in loco illo, quia ibi Syri in insidiis sunt ”. 
12O||6||10||96880	Misit rex Israel ad locum, quem dixerat ei vir Dei et de quo praemonuerat eum, et observavit se ibi non semel neque bis.
12O||6||11||96890	Conturbatumque est cor regis Syriae pro hac re et, convocatis servis suis, ait: “ Quare non indicatis mihi quis proditor mei sit apud regem Israel? ”. 
12O||6||12||96900	Dixitque unus servorum eius: “ Nequaquam, domine mi rex. Sed Eliseus propheta, qui est in Israel, indicat regi Israel omnia verba, quaecumque locutus fueris in conclavi tuo ”. 
12O||6||13||96910	Dixit eis: “ Ite et videte ubi sit, ut mittam et capiam eum ”. Annuntiaveruntque ei dicentes: “ Ecce in Dothain ”. 
12O||6||14||96920	Misit ergo illuc equos et currus et robur exercitus; qui cum venissent nocte, circumdederunt civitatem.
12O||6||15||96930	Consurgens autem diluculo minister viri Dei egressus est viditque exercitum in circuitu civitatis et equos et currus nuntiavitque ei dicens: “ Heu, domine mi, quid faciemus? ”. 
12O||6||16||96940	At ille respondit: “Noli timere; plures enim nobiscum sunt quam cum illis”. 
12O||6||17||96950	Oravitque Eliseus dicens: “ Domine, aperi oculos huius, ut videat ”. Et aperuit Dominus oculos pueri, et vidit, et ecce mons plenus equorum et curruum igneorum in circuitu Elisei.
12O||6||18||96960	Hostes vero descenderunt ad eum. Porro Eliseus oravit Dominum dicens: “ Percute, obsecro, gentem hanc caecitate! ”. Percussitque eos Dominus, ne viderent iuxta verbum Elisei. 
12O||6||19||96970	Dixit autem ad eos Eliseus: “ Non est haec via, nec ista est civitas; sequimini me, et ostendam vobis virum, quem quaeritis ”. Duxit ergo eos in Samariam. 
12O||6||20||96980	Cumque ingressi fuissent in Samaria, dixit Eliseus: “ Domine, aperi oculos istorum, ut videant ”. Aperuitque Dominus oculos eorum, et viderunt esse se in medio Samariae.
12O||6||21||96990	Dixitque rex Israel ad Eliseum, cum vidisset eos: “ Numquid percutiam eos, pater mi? ”. 
12O||6||22||97000	At ille ait: “ Non percuties; neque enim, quos cepisti gladio et arcu tuo, percutis. Pone panem et aquam coram eis, ut comedant et bibant et vadant ad dominum suum ”. 
12O||6||23||97010	Appositaque est eis ciborum magna praeparatio, et comederunt et biberunt, et dimisit eos; abieruntque ad dominum suum, et ultra non venerunt turmae Syriae in terram Israel.
12O||6||24||97020	Factum est autem post haec, congregavit Benadad rex Syriae universum exercitum suum et ascendit et obsidebat Samariam. 
12O||6||25||97030	Factaque est fames magna in Samaria et tamdiu obsessa est, donec venumdaretur caput asini octoginta argenteis et quarta pars cabi stercoris columbarum quinque argenteis.
12O||6||26||97040	Cumque rex Israel transiret per murum, mulier exclamavit ad eum dicens: “ Salva me, domine mi rex! ”. 
12O||6||27||97050	Qui ait: “ Non, salvet te te Dominus. Unde salvare te possum? De area an de torculari? ”. Dixitque ad eam rex: “ Quid tibi vis? ”. Quae respondit: 
12O||6||28||97060	“ Mulier ista dixit mihi: “Da filium tuum, ut comedamus eum hodie, et filium meum comedemus cras”. 
12O||6||29||97070	Coximus ergo filium meum et comedimus. Dixique ei die altera: Da filium tuum, ut comedamus eum; quae abscondit filium suum ”. 
12O||6||30||97080	Quod cum audisset rex, scidit vestimenta sua. Et transibat super murum, viditque omnis populus cilicium, quo vestitus erat ad carnem intrinsecus. 
12O||6||31||97090	Et ait: “ Haec mihi faciat Deus et haec addat, si steterit caput Elisei filii Saphat super eum hodie ”.
12O||6||32||97100	Eliseus autem sedebat in domo sua, et senes sedebant cum eo. Praemisit itaque rex virum. Sed antequam veniret nuntius, Eliseus dixit ad senes: “ Numquid scitis quod miserit filius homicidae hic, ut praecidatur caput meum? Videte ergo, cum venerit nuntius, claudite ostium et non sinatis eum introire; ecce enim sonitus pedum domini eius post eum est ”. 
12O||6||33||97110	Et adhuc illo loquente eis, apparuit rex, qui veniebat ad eum, et ait: “ Ecce, tantum malum a Domino est; quid amplius exspectabo a Domino? ”.
12O||7||1||97120	Dixit autem Eliseus: “ Audite verbum Domini. Haec dicit Dominus: In tempore hoc cras modius similae uno statere erit, et duo modii hordei statere uno in porta Samariae ”. 
12O||7||2||97130	Respondens dux, super cuius manum rex incumbebat, homini Dei ait: “ Si Dominus fecerit etiam cataractas in caelo, numquid poterit esse, quod loqueris? ”. Qui ait: “ Videbis oculis tuis et inde non comedes ”.
12O||7||3||97140	Quattuor ergo viri erant leprosi iuxta introitum portae; qui dixerunt ad invicem: “ Quid hic esse volumus, donec moriamur? 
12O||7||4||97150	Sive ingredi voluerimus civitatem, fame moriemur; sive manserimus hic, moriendum nobis est. Venite igitur, et transfugiamus ad castra Syriae. Si pepercerint nobis, vivemus; si autem occidere voluerint, nihilominus moriemur ”. 
12O||7||5||97160	Surrexerunt igitur vesperi, ut venirent ad castra Syriae. Cumque venissent ad principium castrorum Syriae, nullum ibidem reppererunt.
12O||7||6||97170	Siquidem Dominus sonitum audiri fecerat in castris Syriae curruum et equorum et exercitus plurimi; dixeruntque ad invicem: “ Ecce mercede conduxit adversum nos rex Israel reges Hetthaeorum et Aegyptiorum, ut venirent contra nos ”. 
12O||7||7||97180	Surrexerunt ergo et fugerunt in tenebris et dereliquerunt tentoria sua et equos et asinos, castra, sicut erant; fugeruntque animas tantum suas salvare cupientes.
12O||7||8||97190	Igitur cum venissent leprosi illi ad principium castrorum, ingressi sunt unum tabernaculum et comederunt et biberunt; tuleruntque inde argentum et aurum et vestes et abierunt et absconderunt. Et rursum reversi sunt ad aliud tabernaculum, et inde similiter auferentes absconderunt.
12O||7||9||97200	Dixeruntque ad invicem: “ Non recte facimus; haec enim dies boni nuntii est, et nos tacemus. Si noluerimus nuntiare usque mane, sceleris arguemur; venite, eamus et nuntiemus in aula regis ”. 
12O||7||10||97210	Cumque venissent, vocaverunt portarios civitatis et narraverunt eis dicentes: “ Ivimus ad castra Syriae et nullum ibidem repperimus hominum nisi equos et asinos alligatos et tentoria, sicut erant ”.
12O||7||11||97220	Clamaverunt ergo portarii et nuntiaverunt in palatio regis intrinsecus. 
12O||7||12||97230	Qui surrexit nocte et ait ad servos suos: “ Dico vobis quid fecerint nobis Syri. Sciunt quia fame laboramus, et idcirco egressi sunt de castris et latitant in agris dicentes: “Cum egressi fuerint de civitate, capiemus eos viventes, et tunc civitatem ingredi poterimus” ”. 
12O||7||13||97240	Respondit autem unus servorum eius: “ Tollamus quinque equos, qui remanserunt in urbe; fiant sicut universa multitudo Israel, quae consumpta est; mittamus ergo et videamus ”. 
12O||7||14||97250	Adduxerunt ergo duos currus cum equis, misitque rex post exercitum Syrorum dicens: “ Ite et videte ”. 
12O||7||15||97260	Qui abierunt post eos usque ad Iordanem; ecce autem omnis via plena erat vestibus et vasis, quae proiecerant Syri, cum turbarentur. Reversique nuntii indicaverunt regi.
12O||7||16||97270	Et egressus populus diripuit castra Syriae; factusque est modius similae statere uno, et duo modii hordei statere uno iuxta verbum Domini.
12O||7||17||97280	Porro rex ducem illum, in cuius manu incumbebat, constituit ad portam; quem conculcavit turba in introitu, et mortuus est iuxta quod locutus fuerat vir Dei, quando descenderat rex ad eum. 
12O||7||18||97290	Factumque est secundum sermonem viri Dei, quem dixerat regi, quando ait: “ Duo modii hordei statere uno erunt, et modius similae statere uno hoc eodem tempore cras in porta Samariae ”; 
12O||7||19||97300	quando responderat dux ille viro Dei et dixerat: “ Etiamsi Dominus fecerit cataractas in caelo, numquid fieri poterit, quod loqueris? ”, et dixerat ei: “ Videbis oculis tuis et inde non comedes ”. 
12O||7||20||97310	Evenit ergo ei, sicut praedictum erat, et conculcavit eum populus in porta, et mortuus est.
12O||8||1||97320	Eliseus autem locutus est ad mulierem, cuius vivere fecerat fi lium, dicens: “ Surge, vade tu et domus tua et peregrinare ubicumque reppereris; vocavit enim Dominus famem, et veniet super terram septem annis ”. 
12O||8||2||97330	Quae surrexit et fecit iuxta verbum hominis Dei et vadens cum domo sua peregrinata est in terra Philisthim septem annis.
12O||8||3||97340	Cumque finiti essent anni septem, reversa est mulier de terra Philisthim; et egressa est, ut interpellaret regem pro domo sua et agris suis. 
12O||8||4||97350	Rex autem loquebatur cum Giezi puero viri Dei dicens: “ Narra mihi omnia magnalia, quae fecit Eliseus ”. 
12O||8||5||97360	Cumque ille narraret regi quomodo mortuum suscitasset, apparuit mulier, cuius vivificaverat filium, clamans ad regem pro domo sua et pro agris suis. Dixitque Giezi: “ Domine mi rex, haec est mulier, et hic filius eius, quem suscitavit Eliseus ”. 
12O||8||6||97370	Et interrogavit rex mulierem, quae narravit ei. Deditque ei rex eunuchum unum dicens: “ Restitue ei omnia, quae sua sunt, et universos reditus agrorum a die, qua reliquit terram usque ad praesens ”.
12O||8||7||97380	Venit quoque Eliseus Damascum, et Benadad rex Syriae aegrotabat. Nuntiaveruntque ei dicentes: “ Venit vir Dei huc ”. 
12O||8||8||97390	Et ait rex ad Hazael: “ Tolle tecum munera et vade in occursum viri Dei et consule Dominum per eum dicens: Si evadere potero de infirmitate mea hac? ”.
12O||8||9||97400	Ivit igitur Hazael in occursum eius habens secum munera et omnia bona Damasci, onera quadraginta camelorum. Cumque stetisset coram eo, ait: “ Filius tuus Benadad rex Syriae misit me ad te dicens: “Si sanari potero de infirmitate mea hac?” ”. 
12O||8||10||97410	Dixitque ei Eliseus: “ Vade, dic ei: Sanaberis. Porro ostendit mihi Dominus quia morte morietur ”. 
12O||8||11||97420	Stetitque facies eius, et conturbatus est usque ad suffusionem vultus flevitque vir Dei. 
12O||8||12||97430	Cui Hazael ait: “ Quare dominus meus flet? ”. At ille respondit: “ Quia scio, quae facturus sis filiis Israel mala: civitates eorum munitas igne succendes et iuvenes eorum interficies gladio et parvulos eorum elides et praegnantes discindes ”. 
12O||8||13||97440	Dixitque Hazael: “ Quid enim sum servus tuus canis, ut faciam rem istam magnam? ”. Et ait Eliseus: “ Ostendit mihi Dominus te regem Syriae fore ”.
12O||8||14||97450	Qui cum recessisset ab Eliseo, venit ad dominum suum. Qui ait ei: “ Quid tibi dixit Eliseus? ”. At ille respondit: “ Dixit mihi: Recipies sanitatem ”. 
12O||8||15||97460	Cumque venisset dies altera, tulit stragulum et intinxit aqua et expandit super faciem eius, et mortuus est; regnavitque Hazael pro eo.
12O||8||16||97470	Anno quinto Ioram filii Achab regis Israel — Iosaphat autem erat rex Iudae — regnavit Ioram filius Iosaphat regis Iudae. 
12O||8||17||97480	Triginta duorum erat annorum, cum regnare coepisset, et octo annis regnavit in Ierusalem. 
12O||8||18||97490	Ambulavitque in viis regum Israel, sicut ambulaverat domus Achab; filia enim Achab erat uxor eius. Et fecit, quod malum est coram Domino. 
12O||8||19||97500	Noluit autem Dominus disperdere Iudam propter David servum suum, sicut promiserat ei, ut daret illi lucernam et filiis eius cunctis diebus.
12O||8||20||97510	In diebus eius recessit Edom, ne esset sub Iuda, et constituit sibi regem. 
12O||8||21||97520	Venitque Ioram Seira et omnis currus cum eo; et surrexit nocte percussitque Idumaeos, qui eum circumdederant, et principes curruum; et populus fugit in tabernacula sua. 
12O||8||22||97530	Recessit ergo Edom, ne esset sub Iuda, usque ad diem hanc. Tunc recessit et Lobna in tempore illo.
12O||8||23||97540	Reliqua autem gestorum Ioram et universa, quae fecit, nonne haec scripta sunt in libro annalium regum Iudae? 
12O||8||24||97550	Et dormivit Ioram cum patribus suis sepultusque est cum eis in civitate David; et regnavit Ochozias filius eius pro eo.
12O||8||25||97560	Anno duodecimo Ioram filii Achab regis Israel regnavit Ochozias filius Ioram regis Iudae. 
12O||8||26||97570	Viginti duorum annorum erat Ochozias, cum regnare coepisset, et uno anno regnavit in Ierusalem. Nomen matris eius Athalia filia Amri regis Israel. 
12O||8||27||97580	Et ambulavit in viis domus Achab et fecit, quod malum est coram Domino, sicut domus Achab; gener enim domus Achab fuit.
12O||8||28||97590	Abiit quoque cum Ioram filio Achab ad proeliandum contra Hazael regem Syriae in Ramoth Galaad; et vulneraverunt Syri Ioram. 
12O||8||29||97600	Qui reversus est, ut curaretur in Iezrahel de vulneribus, quibus vulneraverant eum Syri in Rama proeliantem contra Hazael regem Syriae. Porro Ochozias filius Ioram rex Iudae descendit invisere Ioram filium Achab in Iezrahel, quia aegrotabat.
12O||9||1||97610	Eliseus autem prophetes vocavit unum de filiis prophetarum et ait illi: “ Accinge lumbos tuos et tolle lenticulam olei hanc in manu tua et vade in Ramoth Galaad. 
12O||9||2||97620	Cumque veneris illuc, videbis Iehu filium Iosaphat filii Namsi et ingressus suscitabis eum de medio fratrum suorum et introduces interius cubiculum. 
12O||9||3||97630	Tenensque lenticulam olei fundes super caput eius et dices: “ Haec dicit Dominus: Unxi te regem super Israel ”. Aperiesque ostium et fugies et non ibi subsistes ”.
12O||9||4||97640	Abiit ergo adulescens puer prophetae Ramoth Galaad 
12O||9||5||97650	et ingressus est. Ecce autem principes exercitus sedebant, et ait: “ Verbum mihi ad te, princeps ”. Dixitque Iehu: “ Ad quem ex omnibus nobis? ”. At ille dixit: “ Ad te, o princeps ”. 
12O||9||6||97660	Et surrexit et ingressus est cubiculum. At ille fudit oleum super caput eius et ait: “ Haec dicit Dominus, Deus Israel: Unxi te regem super populum Domini, super Israel. 
12O||9||7||97670	Percuties domum Achab domini tui, ut ulciscar sanguinem servorum meorum prophetarum et sanguinem omnium servorum Domini de manu Iezabel. 
12O||9||8||97680	Perdamque omnem domum Achab et interficiam de Achab quidquid masculini sexus et impuberem et puberem in Israel. 
12O||9||9||97690	Et dabo domum Achab sicut domum Ieroboam filii Nabat et sicut domum Baasa filii Ahiae. 
12O||9||10||97700	Iezabel quoque comedent canes in agro Iezrahel, nec erit qui sepeliat eam ”. Aperuitque ostium et fugit.
12O||9||11||97710	Iehu autem egressus est ad servos domini sui, qui dixerunt ei: “ Rectene sunt omnia? Quid venit insanus iste ad te? ”. Qui ait eis: “ Nostis hominem et loquelam eius ”. 
12O||9||12||97720	At illi responderunt: “ Mendacium! Narra nobis! ”. Qui ait eis: “ Haec et haec locutus est mihi dicens: “Haec dicit Dominus: Unxi te regem super Israel” ”. 
12O||9||13||97730	Festinaverunt itaque et unusquisque tollens pallium suum posuerunt sub pedibus eius super structuram graduum et cecinerunt tuba atque dixerunt: “ Regnavit Iehu! ”.
12O||9||14||97740	Coniuravit ergo Iehu filius Iosaphat filii Namsi contra Ioram. Porro Ioram defenderat Ramoth Galaad ipse et omnis Israel contra Hazael regem Syriae 
12O||9||15||97750	et reversus fuerat, ut curaretur in Iezrahel propter vulnera, quia percusserant eum Syri proeliantem contra Hazael regem Syriae. Dixitque Iehu: “ Si placet vobis, nemo egrediatur profugus de civitate, ne vadat et nuntiet in Iezrahel ”. 
12O||9||16||97760	Et ascendit et profectus est in Iezrahel; Ioram enim aegrotabat ibi, et Ochozias rex Iudae descenderat ad visitandum Ioram.
12O||9||17||97770	Igitur speculator, qui stabat super turrim Iezrahel, vidit globum Iehu venientis et ait: “ Video ego globum ”. Dixitque Ioram: “ Tolle equitem et mitte in occursum eorum, et dicat vadens: “Rectene sunt omnia?” ”. 
12O||9||18||97780	Abiit igitur, qui ascenderat equum in occursum eius, et ait: “ Haec dicit rex: Pacatane sunt omnia? ”. Dixitque ei Iehu: “ Quid tibi et paci? Transi et sequere me ”. Nuntiavit quoque speculator dicens: “ Venit nuntius ad eos et non revertitur ”. 
12O||9||19||97790	Misit etiam equitem secundum; venitque ad eos et ait: “ Haec dicit rex: Num pax est? ”. Et ait Iehu: “ Quid tibi et paci? Transi et sequere me ”. 
12O||9||20||97800	Nuntiavit autem speculator dicens: “ Venit usque ad eos et non revertitur. Est autem incessus quasi incessus Iehu filii Namsi; praeceps enim graditur ”. 
12O||9||21||97810	Et ait Ioram: “ Iunge currum! ”. Iunxeruntque currum eius, et egressus est Ioram rex Israel et Ochozias rex Iudae singuli in curribus suis. Egressique sunt in occursum Iehu et invenerunt eum in agro Naboth Iezrahelitis.
12O||9||22||97820	Cumque vidisset Ioram Iehu, dixit: “ Estne pax, Iehu? ”. At ille respondit: “ Quae pax? Adhuc fornicationes Iezabel matris tuae et veneficia eius multa vigent! ”. 
12O||9||23||97830	Convertit autem Ioram manum suam et fugiens ait ad Ochoziam: “ Insidiae, Ochozia! ”. 
12O||9||24||97840	Porro Iehu tetendit arcum manu et percussit Ioram inter scapulas. Et egressa est sagitta per cor eius; statimque corruit in curru suo. 
12O||9||25||97850	Dixitque Iehu ad Badacer ducem: “ Tolle, proice eum in agro Naboth Iezrahelitae! Memento enim: ego et tu eramus cum his, qui vectabantur gemini post Achab patrem huius, quando Dominus onus hoc levavit super eum dicens: 
12O||9||26||97860	“Pro sanguine Naboth et pro sanguine filiorum eius, quem vidi heri, ait Dominus, reddam tibi in agro isto, dicit Dominus”. Nunc igitur tolle, proice eum in agro iuxta verbum Domini ”.
12O||9||27||97870	Ochozias autem rex Iudae videns hoc fugit per viam Bethgan; persecutusque est eum Iehu et ait: “ Etiam hunc percutite! ”. Et percusserunt eum in curru suo in ascensu Gaver, qui est iuxta Ieblaam. Qui fugit in Mageddo et mortuus est ibi. 
12O||9||28||97880	Et imposuerunt eum servi eius super currum suum et tulerunt Ierusalem sepelieruntque in sepulcro cum patribus suis in civitate David.
12O||9||29||97890	Anno undecimo Ioram filii Achab regnavit Ochozias super Iudam.
12O||9||30||97900	Venit Iehu Iezrahel. Porro Iezabel, introitu eius audito, depinxit oculos suos stibio et ornavit caput suum et respexit per fenestram 
12O||9||31||97910	ingredientem Iehu per portam et ait: “ Numquid pax esse potest Zamri, qui interfecit dominum suum? ”.
12O||9||32||97920	Levavitque Iehu faciem suam ad fenestram et ait: “ Quis est mecum, quisnam? ”. Et inclinaverunt se ad eum duo vel tres eunuchi. 
12O||9||33||97930	At ille dixit eis: “ Praecipitate eam deorsum! ”. Et praecipitaverunt eam; aspersusque est sanguine paries et equi, qui conculcaverunt eam. 
12O||9||34||97940	Cumque ingressus esset, ut comederet biberetque, ait: “ Ite, videte maledictam illam et sepelite eam, quia filia regis est ”. 
12O||9||35||97950	Cumque issent, ut sepelirent eam, non invenerunt nisi calvariam et pedes et summas manus. 
12O||9||36||97960	Reversique nuntiaverunt ei. Et ait Iehu: “ Sermo Domini est, quem locutus est per servum suum Eliam Thesbiten dicens: In agro Iezrahel comedent canes carnes Iezabel; 
12O||9||37||97970	et erit cadaver Iezabel sicut stercus super faciem terrae in agro Iezrahel, ita ut non dicatur: “Haeccine est illa Iezabel” ”.
12O||10||1||97980	Erant autem Achab septuaginta filii in Samaria. Scripsit ergo Iehu litteras et misit in Samariam ad optimates civitatis et ad maiores natu et ad nutricios filiorum Achab dicens: 
12O||10||2||97990	“ Statim ut acceperitis litteras has, qui habetis filios domini vestri et currus et equos et civitatem firmam et arma, 
12O||10||3||98000	eligite meliorem et iustiorem de filiis domini vestri et ponite eum super solium patris sui et pugnate pro domo domini vestri ”. 
12O||10||4||98010	Timuerunt illi vehementer et dixerunt: “ Ecce duo reges non potuerunt stare coram eo, et quomodo nos valebimus resistere? ”. 
12O||10||5||98020	Miserunt ergo praepositus domus et praefectus civitatis et maiores natu et nutricii ad Iehu dicentes: “ Servi tui sumus: quaecumque iusseris, faciemus nec constituemus regem; quodcumque tibi placet, fac ”.
12O||10||6||98030	Rescripsit autem eis litteras secundo dicens: “ Si mei estis et oboeditis mihi, tollite capita virorum filiorum domini vestri et venite ad me hac eadem hora cras in Iezrahel ”. Porro filii regis, septuaginta viri, apud optimates civitatis nutriebantur. 
12O||10||7||98040	Cumque venissent litterae ad eos, tulerunt filios regis et occiderunt septuaginta viros et posuerunt capita eorum in cophinis et miserunt ad eum in Iezrahel.
12O||10||8||98050	Venit autem nuntius et indicavit ei dicens: “ Attulerunt capita filiorum regis”. Qui respondit: “ Ponite ea duos acervos iuxta introitum portae usque mane ”. 
12O||10||9||98060	Cumque diluxisset, egressus est et stans dixit ad omnem populum: “ Vos iusti estis; ecce ego coniuravi contra dominum meum et interfeci eum, sed quis percussit omnes hos? 
12O||10||10||98070	Videte ergo nunc quoniam non cecidit de sermonibus Domini in terram, quos locutus est Dominus super domum Achab, et Dominus fecit, quod locutus est in manu servi sui Eliae ”. 
12O||10||11||98080	Percussit igitur Iehu omnes, qui reliqui erant de domo Achab in Iezrahel, et universos optimates eius et notos et sacerdotes, donec non remanerent ex eo reliquiae.
12O||10||12||98090	Et surrexit et intravit. Deinde profectus est in Samariam; cumque esset ad Betheced Pastorum in via, 
12O||10||13||98100	invenit fratres Ochoziae regis Iudae dixitque ad eos: “ Quinam estis vos? ”. At illi responderunt: “ Fratres Ochoziae sumus et descendimus ad salutandos filios regis et filios dominae reginae ”. 
12O||10||14||98110	Qui ait: “ Comprehendite eos vivos ”. Quos cum comprehendissent vivos, iugulaverunt eos iuxta cisternam Betheced, quadraginta duos viros, et non reliquit ex eis quemquam.
12O||10||15||98120	Cumque abisset inde, invenit Ionadab filium Rechab in occursum sibi et benedixit ei. Et ait ad eum: “ Numquid est cor tuum rectum sicut cor meum cum corde tuo? ”. Et ait Ionadab: “ Est ”. “ Si est, inquit, da manum tuam ”. Qui dedit manum suam. At ille levavit eum ad se in curru 
12O||10||16||98130	dixitque ad eum: “ Veni mecum et vide zelum meum pro Domino ”. Et impositum currui suo 
12O||10||17||98140	duxit in Samariam. Et percussit omnes, qui reliqui fuerant de Achab in Samaria usque ad unum, iuxta verbum Domini, quod locutus est per Eliam.
12O||10||18||98150	Congregavit ergo Iehu omnem populum et dixit ad eos: “ Achab coluit Baal parum, ego autem colam eum amplius. 
12O||10||19||98160	Nunc igitur omnes prophetas Baal et universos servos eius et cunctos sacerdotes ipsius vocate ad me; nullus sit qui non veniat. Sacrificium enim grande est mihi Baal; quicumque defuerit, non vivet ”. Porro Iehu faciebat hoc insidiose, ut disperderet cultores Baal. 
12O||10||20||98170	Dixitque: “ Sanctificate diem sollemnem Baal ”. Vocaveruntque. 
12O||10||21||98180	Et misit Iehu in universos terminos Israel, et venerunt cuncti servi Baal; non fuit residuus, ne unus quidem qui non veniret. Et ingressi sunt templum Baal, et repleta est domus Baal a summo usque ad summum. 
12O||10||22||98190	Dixitque ei, qui erat super vestes: “ Profer vestimenta universis servis Baal ”. Et protulit eis vestes. 
12O||10||23||98200	Ingressusque Iehu et Ionadab filius Rechab templum Baal ait cultoribus Baal: “ Perquirite et videte, ne quis forte vobiscum sit de servis Domini, sed ut sint soli servi Baal ”.
12O||10||24||98210	Ingressi sunt igitur, ut facerent victimas et holocausta; Iehu autem praeparaverat sibi foris octoginta viros et dixerat eis: “ Quicumque permiserit fugere de hominibus his, quos ego adduxero in manus vestras, anima eius erit pro anima illius ”. 
12O||10||25||98220	Factum est ergo cum completum esset holocaustum, praecepit Iehu cursoribus et ducibus suis: “ Ingredimini et percutite eos; nullus evadat! ”. Percusseruntque eos cursores et duces ore gladii et proiecerunt. Tunc ierunt usque in dabir templi Baal. 
12O||10||26||98230	Et protulerunt lapidem Baal et combusserunt 
12O||10||27||98240	et comminuerunt eum. Destruxerunt quoque aedem Baal et fecerunt pro ea latrinas usque diem hanc.
12O||10||28||98250	Delevit itaque Iehu Baal de Israel. 
12O||10||29||98260	Verumtamen a peccatis Ieroboam filii Nabat, qui peccare fecerat Israel, non recessit; nec dereliquit vitulos aureos, qui erant in Bethel et in Dan.
12O||10||30||98270	Dixit autem Dominus ad Iehu: “ Quia studiose fecisti, quod rectum erat in oculis meis et omnia quae erant in corde meo fecisti contra domum Achab, filii tui usque ad quartam generationem sedebunt super thronum Israel ”. 
12O||10||31||98280	Porro Iehu non custodivit, ut ambularet in lege Domini, Dei Israel, in toto corde suo; non enim recessit a peccatis Ieroboam, qui peccare fecerat Israel.
12O||10||32||98290	In diebus illis coepit Dominus discindere in Israel; percussitque eos Hazael in universis finibus Israel 
12O||10||33||98300	a Iordane contra orientalem plagam omnem terram Galaad et Gad et Ruben et Manasse, ab Aroer, quae est super torrentem Arnon, et Galaad et Basan.
12O||10||34||98310	Reliqua autem gestorum Iehu et universa, quae fecit, et fortitudo eius, nonne haec scripta sunt in libro annalium regum Israel? 
12O||10||35||98320	Et dormivit Iehu cum patribus suis, sepelieruntque eum in Samaria; et regnavit Ioachaz filius eius pro eo. 
12O||10||36||98330	Dies autem, quos regnavit Iehu super Israel, viginti et octo anni sunt, in Samaria.
12O||11||1||98340	Athalia vero mater Ochoziae videns mortuum filium suum surrexit et interfecit omne semen regium. 
12O||11||2||98350	Tollens autem Iosaba filia regis Ioram soror Ochoziae Ioas filium Ochoziae furata est eum de medio filiorum regis, qui interficiebantur, et nutricem eius in cubiculo lectulorum, et absconderunt eum a facie Athaliae, ut non interficeretur. 
12O||11||3||98360	Eratque cum ea in domo Domini clam sex annis; porro Athalia regnavit super terram.
12O||11||4||98370	Anno autem septimo misit Ioiada et assumens centuriones Carum et cursorum introduxit ad se in templum Domini pepigitque cum eis foedus; et adiurans eos in domo Domini ostendit eis filium regis 
12O||11||5||98380	et praecepit illis dicens: “ Hoc est, quod facere debetis: tertia pars vestrum introeat sabbato et observet excubitum domus regis; 
12O||11||6||98390	tertia autem pars ad portam Sur, et tertia pars sit ad portam, quae est post habitaculum cursorum, et custodietis excubitum domus per vices. 
12O||11||7||98400	Duae vero partes e vobis omnes egredientes sabbato custodiant excubias domus Domini circum regem. 
12O||11||8||98410	Et vallabitis eum habentes arma in manibus vestris; si quis autem ingressus fuerit saeptum templi, interficiatur; eritisque cum rege introeunte et egrediente.
12O||11||9||98420	Et fecerunt centuriones iuxta omnia, quae praeceperat eis Ioiada sacerdos, et assumentes singuli viros suos, qui ingrediebantur sabbato, cum his, qui egrediebantur sabbato, venerunt ad Ioiada sacerdotem. 
12O||11||10||98430	Qui dedit centurionibus hastas et peltas regis David, quae erant in domo Domini. 
12O||11||11||98440	Et steterunt cursores singuli habentes arma in manu sua a parte templi dextera usque ad partem templi sinistram contra altare et aedem circum regem. 
12O||11||12||98450	Produxitque filium regis et dedit ei diadema et testimonium; feceruntque eum regem et unxerunt et plaudentes manu dixerunt: “ Vivat rex! ”.
12O||11||13||98460	Audivit autem Athalia vocem populi et ingressa ad turbas in templum Domini 
12O||11||14||98470	vidit regem stantem super tribunal iuxta morem et principes et tubas prope eum omnemque populum terrae laetantem et canentem tubis; et scidit vestimenta sua clamavitque: “ Coniuratio, coniuratio! ”.
12O||11||15||98480	Praecepit autem Ioiada sacerdos centurionibus, qui erant super exercitum, et ait eis: “ Educite eam extra consaepta templi, et, quicumque secutus eam fuerit, feriatur gladio ”. Dixerat enim sacerdos: “ Non occidatur in templo Domini ”. 
12O||11||16||98490	Imposueruntque ei manus et impegerunt eam per viam introitus Equorum in palatium, et interfecta est ibi.
12O||11||17||98500	Pepigit igitur Ioiada foedus inter Dominum et inter regem et inter populum, ut esset populus Domini, et inter regem et populum. 
12O||11||18||98510	Ingressusque est omnis populus terrae templum Baal, et destruxerunt illud et aras eius et imagines contriverunt valide; Matthan quoque sacerdotem Baal occiderunt coram altaribus. Et posuit sacerdos custodias in domo Domini 
12O||11||19||98520	tulitque centuriones et Cares et cursores et omnem populum terrae; deduxeruntque regem de domo Domini. Et venerunt per viam portae Cursorum in palatium, et sedit super thronum regum. 
12O||11||20||98530	Laetatusque est omnis populus terrae, et civitas conquievit; Athalia autem occisa est gladio in domo regis.
12O||12||1||98540	Septemque annorum erat Ioas, cum regnare coepisset.
12O||12||2||98550	Anno septimo Iehu regnavit Ioas; quadraginta annis regnavit in Ierusalem. Nomen matris eius Sebia de Bersabee. 
12O||12||3||98560	Fecitque Ioas rectum coram Domino cunctis diebus, quibus docuit eum Ioiada sacerdos. 
12O||12||4||98570	Verumtamen excelsa non abstulit; adhuc populus immolabat et adolebat in excelsis.
12O||12||5||98580	Dixitque Ioas ad sacerdotes: “ Omnem pecuniam sanctorum, quae illata fuerit in templum Domini a praetereuntibus, quae offertur pro pretio animae, et quam sponte et arbitrio cordis sui inferunt in templum Domini, 
12O||12||6||98590	accipiant illam singuli sacerdotes a notis suis et instaurent sartatecta domus, si quid necessarium viderint instauratione ”.
12O||12||7||98600	Igitur usque ad vicesimum tertium annum regis Ioas non instauraverunt sacerdotes sartatecta templi. 
12O||12||8||98610	Vocavitque rex Ioas Ioiada pontificem et sacerdotes dicens eis: “ Quare sartatecta non instauratis templi? Nolite ergo amplius accipere pecuniam a notis vestris, sed ad instaurationem templi reddite eam ”. 
12O||12||9||98620	Acquieveruntque sacerdotes ultra non accipere pecuniam a populo nec instaurare sartatecta domus.
12O||12||10||98630	Et tulit Ioiada pontifex gazophylacium unum aperuitque foramen desuper et posuit illud iuxta altare ad dexteram ingredientium domum Domini; mittebantque in eo sacerdotes, qui custodiebant ostia, omnem pecuniam, quae deferebatur ad templum Domini. 
12O||12||11||98640	Cumque viderent multam pecuniam esse in gazophylacio, ascendebat scriba regis et pontifex, colligebantque et numerabant pecuniam, quae inveniebatur in domo Domini, 
12O||12||12||98650	et dabant eam iuxta numerum atque mensuram in manu opificum, qui operibus praepositi erant in domo Domini; ipsique impendebant eam in fabris lignorum et in structoribus, qui operabantur in domo Domini, 
12O||12||13||98660	et in caementariis et in his, qui caedebant saxa, et ut emerent ligna et lapides de lapicidinis, ut instaurarentur sartatecta domus Domini, et pro universis, quae indigebant expensa ad muniendam domum. 
12O||12||14||98670	Verumtamen non fiebant pelves argenteae templi Domini et cultri et paterae et tubae, omne vas aureum et argenteum, de pecunia, quae inferebatur in templum Domini; 
12O||12||15||98680	opificibus enim dabatur, ut instauraretur templum Domini. 
12O||12||16||98690	Et non fiebat ratio his hominibus, qui accipiebant pecuniam, ut distribuerent eam operariis; illi enim in fide agebant. 
12O||12||17||98700	Pecuniam vero pro delicto et pecuniam pro peccatis non inferebatur in templum Domini, quia sacerdotum erat.
12O||12||18||98710	Tunc ascendit Hazael rex Syriae et pugnabat contra Geth; cepitque eam et direxit faciem suam, ut ascenderet in Ierusalem. 
12O||12||19||98720	Quam ob rem tulit Ioas rex Iudae omnia sanctificata, quae consecraverant Iosaphat et Ioram et Ochozias patres eius reges Iudae, et quae ipse obtulerat, et universum aurum, quod inveniri potuit in thesauris templi Domini et in palatio regis, misitque Hazaeli regi Syriae; et recessit ab Ierusalem.
12O||12||20||98730	Reliqua autem gestorum Ioas et universa, quae fecit, nonne haec scripta sunt in libro annalium regum Iudae? 
12O||12||21||98740	Surrexerunt autem servi eius et coniuraverunt inter se percusseruntque Ioas in domo Mello in descensu Sella. 
12O||12||22||98750	Iozachar namque filius Semath et Iozabad filius Somer servi eius percusserunt eum, et mortuus est; et sepelierunt eum cum patribus suis in civitate David. Regnavitque Amasias filius eius pro eo.
12O||13||1||98760	Anno vicesimo tertio Ioas fi lii Ochoziae regis Iudae re gnavit Ioachaz filius Iehu super Israel in Samaria decem et septem annis. 
12O||13||2||98770	Et fecit malum coram Domino secutusque est peccatum Ieroboam filii Nabat, qui peccare fecit Israel; non declinavit ab eo.
12O||13||3||98780	Iratusque est furor Domini contra Israel et tradidit eos in manu Hazael regis Syriae et in manu Benadad filii Hazael cunctis diebus. 
12O||13||4||98790	Deprecatus est autem Ioachaz faciem Domini, et audivit eum Dominus; vidit enim angustiam Israel, qua attriverat eos rex Syriae. 
12O||13||5||98800	Et dedit Dominus Israeli salvatorem, et liberatus est de manu Syriae; habitaveruntque filii Israel in tabernaculis suis sicut heri et nudiustertius. 
12O||13||6||98810	Verumtamen non recesserunt a peccatis domus Ieroboam, qui peccare fecit Israel; in ipsis ambulaverunt. Siquidem et palus permansit in Samaria. 
12O||13||7||98820	Et non reliquit Dominus Ioachaz de populo nisi quinquaginta equites et decem currus et decem milia peditum; interfecerat enim eos rex Syriae et redegerat quasi pulverem in tritura areae.
12O||13||8||98830	Reliqua autem gestorum Ioachaz et universa, quae fecit, sed et fortitudo eius, nonne haec scripta sunt in libro annalium regum Israel? 
12O||13||9||98840	Dormivitque Ioachaz cum patribus suis, et sepelierunt eum in Samaria. Regnavitque Ioas filius eius pro eo.
12O||13||10||98850	Anno tricesimo septimo Ioas regis Iudae regnavit Ioas filius Ioachaz super Israel in Samaria sedecim annis. 
12O||13||11||98860	Et fecit, quod malum est in conspectu Domini; non declinavit ab omnibus peccatis Ieroboam filii Nabat, qui peccare fecit Israel; in ipsis ambulavit. 
12O||13||12||98870	Reliqua autem gestorum Ioas et universa, quae fecit, sed et fortitudo eius, quomodo pugnaverit contra Amasiam regem Iudae, nonne haec scripta sunt in libro annalium regum Israel? 
12O||13||13||98880	Et dormivit Ioas cum patribus suis; Ieroboam autem sedit super solium eius. Porro Ioas sepultus est in Samaria cum regibus Israel.
12O||13||14||98890	Eliseus autem aegrotabat infirmitate, qua et mortuus est; descenditque ad eum Ioas rex Israel et flebat coram eo dicebatque: “ Pater mi, pater mi, currus Israel et auriga eius! ”. 
12O||13||15||98900	Et ait illi Eliseus: “Affer arcum et sagittas”. Cumque attulisset ad eum arcum et sagittas, 
12O||13||16||98910	dixit ad regem Israel: “ Pone manum tuam super arcum ”. Et, cum posuisset ille manum suam, superposuit Eliseus manus suas manibus regis 
12O||13||17||98920	et ait: “ Aperi fenestram orientalem ”. Cumque aperuisset, dixit Eliseus: “Iace sagittam!”. Et iecit. Et ait Eliseus: “ Sagitta salutis Domini, et sagitta salutis contra Syriam. Percutiesque Syriam in Aphec, donec consumas eam ”. 
12O||13||18||98930	Et ait: “ Tolle sagittas ”. Qui cum tulisset, rursum dixit ei: “ Percute iaculo terram!”. Et, cum percussisset tribus vicibus et stetisset, 
12O||13||19||98940	iratus est contra eum vir Dei et ait: “ Si percussisses quinquies aut sexies, percussisses Syriam usque ad consummationem; nunc autem tribus vicibus percuties eam ”.
12O||13||20||98950	Mortuus est ergo Eliseus, et sepelierunt eum. Latrunculi autem de Moab venerunt in terra in ipso anno. 
12O||13||21||98960	Quidam autem sepelientes hominem viderunt latrunculos et proiecerunt cadaver in sepulcro Elisei et abierunt. Quod cum tetigisset ossa Elisei, revixit homo et stetit super pedes suos.
12O||13||22||98970	Igitur Hazael rex Syriae afflixit Israel cunctis diebus Ioachaz. 
12O||13||23||98980	Et misertus est Dominus eorum et reversus est ad eos propter pactum suum, quod habebat cum Abraham, Isaac et Iacob, et noluit disperdere eos neque proicere penitus usque in praesens tempus. 
12O||13||24||98990	Mortuus est autem Hazael rex Syriae; et regnavit Benadad filius eius pro eo. 
12O||13||25||99000	Porro Ioas filius Ioachaz tulit urbes de manu Benadad filii Hazael, quas tulerat de manu Ioachaz patris sui iure proelii; tribus vicibus percussit eum Ioas et reddidit civitates Israeli.
12O||14||1||99010	Anno secundo Ioas filii Ioachaz regis Israel regnavit Amasias filius Ioas regis Iudae. 
12O||14||2||99020	Viginti quinque annorum erat, cum regnare coepisset, viginti autem et novem annis regnavit in Ierusalem. Nomen matris eius Ioaden de Ierusalem. 
12O||14||3||99030	Et fecit rectum coram Domino, verumtamen non ut David pater eius. Iuxta omnia, quae fecit Ioas pater suus, fecit, 
12O||14||4||99040	nisi hoc quod excelsa non abstulit; adhuc enim populus immolabat et adolebat in excelsis. 
12O||14||5||99050	Cumque obtinuisset regnum, percussit servos suos, qui interfecerant regem patrem suum; 
12O||14||6||99060	filios autem eorum, qui occiderant, non occidit, iuxta quod scriptum est in libro legis Moysi, sicut praecepit Dominus dicens: “ Non morientur patres pro filiis, neque filii morientur pro patribus, sed unusquisque in peccato suo morietur ”.
12O||14||7||99070	Ipse percussit Edom in valle Salinarum decem milia et apprehendit Petram in proelio vocavitque nomen eius Iecethel usque in praesentem diem.
12O||14||8||99080	Tunc misit Amasias nuntios ad Ioas filium Ioachaz filii Iehu regem Israel dicens: “ Veni, et videamus nos ”. 
12O||14||9||99090	Remisitque Ioas rex Israel ad Amasiam regem Iudae dicens: “ Carduus Libani misit ad cedrum, quae est in Libano, dicens: “Da filiam tuam filio meo uxorem”. Transieruntque bestiae agri, quae sunt in Libano, et conculcaverunt carduum. 
12O||14||10||99100	Percutiens invaluisti super Edom, et sublevavit te cor tuum; contentus esto gloria et sede in domo tua. Quare provocas malum, ut cadas tu et Iuda tecum? ”. 
12O||14||11||99110	Et non acquievit Amasias. Ascenditque Ioas rex Israel, et viderunt se ipse et Amasias rex Iudae in Bethsames oppido Iudae. 
12O||14||12||99120	Percussusque est Iuda coram Israel, et fugerunt unusquisque in tabernacula sua. 
12O||14||13||99130	Amasiam vero regem Iudae filium Ioas filii Ochoziae cepit Ioas rex Israel in Bethsames et adduxit eum in Ierusalem. Et interrupit murum Ierusalem a porta Ephraim usque ad portam Anguli quadringentis cubitis. 
12O||14||14||99140	Tulitque omne aurum et argentum et universa vasa, quae inventa sunt in domo Domini et in thesauris regis, et obsides; et reversus est Samariam.
12O||14||15||99150	Reliqua autem gestorum Ioas, quae fecit, et fortitudo eius, qua pugnavit contra Amasiam regem Iudae, nonne haec scripta sunt in libro annalium regum Israel? 
12O||14||16||99160	Dormivitque Ioas cum patribus suis et sepultus est in Samaria cum regibus Israel; et regnavit Ieroboam filius eius pro eo.
12O||14||17||99170	Vixit autem Amasias filius Ioas rex Iudae, postquam mortuus est Ioas filius Ioachaz rex Israel, quindecim annis.
12O||14||18||99180	Reliqua autem gestorum Amasiae, nonne haec scripta sunt in libro annalium regum Iudae? 
12O||14||19||99190	Factaque est contra eum coniuratio in Ierusalem, at ille fugit in Lachis; miseruntque post eum in Lachis et interfecerunt eum ibi. 
12O||14||20||99200	Et asportaverunt eum in equis; sepultusque est in Ierusalem cum patribus suis in civitate David. 
12O||14||21||99210	Tulit autem universus populus Iudae Azariam annos natum sedecim, et constituerunt eum regem pro patre eius Amasia. 
12O||14||22||99220	Ipse aedificavit Ailath et restituit eam Iudae, postquam dormivit rex cum patribus suis.
12O||14||23||99230	Anno quinto decimo Amasiae filii Ioas regis Iudae regnavit Ieroboam filius Ioas regis Israel in Samaria quadraginta et uno anno. 
12O||14||24||99240	Et fecit, quod malum est coram Domino; non recessit ab omnibus peccatis Ieroboam filii Nabat, qui peccare fecit Israel.
12O||14||25||99250	Ipse restituit terminos Israel ab introitu Emath usque ad mare Arabae iuxta sermonem Domini, Dei Israel, quem locutus est per servum suum Ionam filium Amathi prophetam, qui erat de Gethhepher. 
12O||14||26||99260	Vidit enim Dominus afflictionem Israel amaram nimis, et quod consumpti essent impuber et puber, et non esset qui auxiliaretur Israel. 
12O||14||27||99270	Nec locutus est Dominus, ut deleret nomen Israel de sub caelo, sed salvavit eos in manu Ieroboam filii Ioas.
12O||14||28||99280	Reliqua autem gestorum Ieroboam et universa, quae fecit, et fortitudo eius, qua proeliatus est, et quomodo restituit, quod de finibus Damasci et Emath fuerat Iudae, Israeli, nonne haec scripta sunt in libro annalium regum Israel? 
12O||14||29||99290	Dormivitque Ieroboam cum patribus suis regibus Israel; et regnavit Zacharias filius eius pro eo.
12O||15||1||99300	Anno vicesimo septimo Ieroboam regis Israel regnavit Azarias filius Amasiae regis Iudae. 
12O||15||2||99310	Sedecim annorum erat, cum regnare coepisset, et quinquaginta duobus annis regnavit in Ierusalem. Nomen matris eius Iechelia de Ierusalem. 
12O||15||3||99320	Fecitque, quod erat placitum coram Domino, iuxta omnia, quae fecit Amasias pater eius. 
12O||15||4||99330	Verumtamen excelsa non est demolitus; adhuc populus sacrificabat et adolebat in excelsis. 
12O||15||5||99340	Percussit autem Dominus regem, et fuit leprosus usque in diem mortis suae et habitabat in domo separata seorsum; Ioatham vero filius regis gubernabat palatium et iudicabat populum terrae.
12O||15||6||99350	Reliqua autem gestorum Azariae et universa, quae fecit, nonne haec scripta sunt in libro annalium regum Iudae? 
12O||15||7||99360	Et dormivit Azarias cum patribus suis, sepelieruntque eum cum maioribus suis in civitate David; et regnavit Ioatham filius eius pro eo.
12O||15||8||99370	Anno tricesimo octavo Azariae regis Iudae regnavit Zacharias filius Ieroboam super Israel in Samaria sex mensibus. 
12O||15||9||99380	Et fecit, quod malum est coram Domino, sicut fecerant patres eius; non recessit a peccatis Ieroboam filii Nabat, qui peccare fecit Israel. 
12O||15||10||99390	Coniuravit autem contra eum Sellum filius Iabes percussitque eum in Ieblaam et interfecit; regnavitque pro eo.
12O||15||11||99400	Reliqua autem gestorum Zachariae, nonne haec scripta sunt in libro annalium regum Israel? 
12O||15||12||99410	Iste est sermo Domini, quem locutus est ad Iehu dicens: “ Filii usque ad quartam generationem sedebunt de te super thronum Israel ”. Factumque est ita.
12O||15||13||99420	Sellum filius Iabes regnavit tricesimo nono anno Azariae regis Iudae; regnavit autem uno mense in Samaria. 
12O||15||14||99430	Et ascendit Manahem filius Gadi de Thersa venitque Samariam et percussit Sellum filium Iabes in Samaria et interfecit eum; regnavitque pro eo.
12O||15||15||99440	Reliqua autem gestorum Sellum et coniuratio eius, per quam tetendit insidias, nonne haec scripta sunt in libro annalium regum Israel?
12O||15||16||99450	Tunc percussit Manahem Thapsam et omnes, qui erant in ea, et terminos eius de Thersa; noluerant enim aperire ei. Et interfecit omnes praegnantes eius et scidit eas.
12O||15||17||99460	Anno tricesimo nono Azariae regis Iudae regnavit Manahem filius Gadi super Israel decem annis in Samaria. 
12O||15||18||99470	Fecitque, quod erat malum coram Domino; non recessit a peccatis Ieroboam filii Nabat, qui peccare fecit Israel. In diebus eius 
12O||15||19||99480	venit Phul rex Assyriorum in terram, et dedit Manahem Phul mille talenta argenti, ut esset ei in auxilio et firmaret regnum eius. 
12O||15||20||99490	Indixitque Manahem argentum super Israel cunctis potentibus, ut daret regi Assyriorum, quinquaginta siclos argenti per singulos. Reversusque est rex Assyriorum et non est moratus in terra.
12O||15||21||99500	Reliqua autem gestorum Manahem et universa, quae fecit, nonne haec scripta sunt in libro annalium regum Israel? 
12O||15||22||99510	Et dormivit Manahem cum patribus suis; regnavitque Phaceia filius eius pro eo.
12O||15||23||99520	Anno quinquagesimo Azariae regis Iudae regnavit Phaceia filius Manahem super Israel in Samaria biennio. 
12O||15||24||99530	Et fecit, quod erat malum coram Domino; non recessit a peccatis Ieroboam filii Nabat, qui peccare fecit Israel. 
12O||15||25||99540	Coniuravit autem adversus eum Phacee filius Romeliae dux eius et percussit eum in Samaria in turre domus regiae, et cum eo erant quinquaginta viri de filiis Galaaditarum. Et interfecit eum regnavitque pro eo.
12O||15||26||99550	Reliqua autem gestorum Phaceia et universa, quae fecit, nonne haec scripta sunt in libro annalium regum Israel?
12O||15||27||99560	Anno quinquagesimo secundo Azariae regis Iudae regnavit Phacee filius Romeliae super Israel in Samaria viginti annis. 
12O||15||28||99570	Et fecit, quod malum erat coram Domino; non recessit a peccatis Ieroboam filii Nabat, qui peccare fecit Israel. 
12O||15||29||99580	In diebus Phacee regis Israel venit Theglathphalasar rex Assur et cepit Ahion et Abelbethmaacha et Ianoe et Cedes et Asor et Galaad et Galilaeam, universam terram Nephthali, et transtulit eos in Assur. 
12O||15||30||99590	Coniuravit autem et tetendit insidias Osee filius Ela contra Phacee filium Romeliae; et percussit eum et interfecit regnavitque pro eo vicesimo anno Ioatham filii Oziae.
12O||15||31||99600	Reliqua autem gestorum Phacee et universa, quae fecit, nonne haec scripta sunt in libro annalium regum Israel?
12O||15||32||99610	Anno secundo Phacee filii Romeliae regis Israel regnavit Ioatham filius Oziae regis Iudae. 
12O||15||33||99620	Viginti quinque annorum erat, cum regnare coepisset, et sedecim annis regnavit in Ierusalem. Nomen matris eius Ierusa filia Sadoc. 
12O||15||34||99630	Fecitque, quod erat placitum coram Domino; iuxta omnia, quae fecerat Ozias pater suus, operatus est. 
12O||15||35||99640	Verumtamen excelsa non abstulit; adhuc populus immolabat et adolebat in excelsis. Ipse aedificavit portam domus Domini superiorem.
12O||15||36||99650	Reliqua autem gestorum Ioatham et universa, quae fecit, nonne haec scripta sunt in libro annalium regum Iudae? 
12O||15||37||99660	In diebus illis coepit Dominus mittere in Iudam Rasin regem Syriae et Phacee filium Romeliae. 
12O||15||38||99670	Et dormivit Ioatham cum patribus suis sepultusque est cum eis in civitate David patris sui; et regnavit Achaz filius eius pro eo.
12O||16||1||99680	Anno septimo decimo Phacee filii Romeliae regnavit Achaz filius Ioatham regis Iudae. 
12O||16||2||99690	Viginti annorum erat Achaz, cum regnare coepisset, et sedecim annis regnavit in Ierusalem; non fecit, quod erat placitum in conspectu Domini Dei sui, sicut David pater eius, 
12O||16||3||99700	sed ambulavit in via regum Israel. Insuper et filium suum consecravit transferens per ignem secundum abominationes gentium, quas dissipavit Dominus coram filiis Israel; 
12O||16||4||99710	immolabat quoque et adolebat in excelsis et in collibus et sub omni ligno frondoso.
12O||16||5||99720	Tunc ascendit Rasin rex Syriae et Phacee filius Romeliae rex Israel in Ierusalem ad proeliandum; cumque obsiderent Achaz, non valuerunt superare eum. 
12O||16||6||99730	In tempore illo restituit Rasin rex Syriae Ailath ad Edom et eiecit Iudaeos de Ailath; et Idumaei venerunt in Ailath et habitaverunt ibi usque in diem hanc. 
12O||16||7||99740	Misit autem Achaz nuntios ad Theglathphalasar regem Assyriorum dicens: “ Servus tuus et filius tuus ego sum. Ascende et salvum me fac de manu regis Syriae et de manu regis Israel, qui consurrexerunt adversum me ”. 
12O||16||8||99750	Et cum collegisset argentum et aurum, quod invenire potuit in domo Domini et in thesauris regis, misit regi Assyriorum munera. 
12O||16||9||99760	Qui et acquievit voluntati eius. Ascendit enim rex Assyriorum in Damascum et vastavit eam et transtulit habitatores eius in Cir; Rasin autem interfecit.
12O||16||10||99770	Perrexitque rex Achaz in occursum Theglathphalasar regis Assyriorum in Damascum. Cumque vidisset altare Damasci, misit rex Achaz ad Uriam sacerdotem exemplar eius et descriptionem omnis operis eius. 
12O||16||11||99780	Exstruxitque Urias sacerdos altare; iuxta omnia, quae miserat rex Achaz de Damasco, ita fecit Urias sacerdos, donec veniret rex Achaz de Damasco. 
12O||16||12||99790	Cumque venisset rex de Damasco, vidit altare et accessit ad illud ascenditque 
12O||16||13||99800	et adolevit holocausta sua et oblationes et libavit libamina et fudit sanguinem pacificorum suorum super altare. 
12O||16||14||99810	Porro altare aeneum, quod erat coram Domino, transtulit de facie templi et de loco inter altare et templum Domini posuitque illud ex latere altaris ad aquilonem.
12O||16||15||99820	Praecepit quoque rex Achaz Uriae sacerdoti dicens: “ Super altare maius offer holocaustum matutinum et oblationem vespertinam et holocaustum regis et oblationem eius et holocaustum universi populi terrae et oblationem eorum et libamina eorum; et omnem sanguinem holocausti et universum sanguinem sacrificii super illud effundes. De altari vero aeneo erit mihi deliberandum ”. 
12O||16||16||99830	Fecit igitur Urias sacerdos iuxta omnia, quae praeceperat rex Achaz. 
12O||16||17||99840	Excidit autem rex Achaz limbos basium et removit luterem, qui erat desuper, et mare deposuit de bobus aeneis, qui sustentabant illud, et posuit super pavimentum stratum lapide. 
12O||16||18||99850	Musach (id est Porticum) quoque sabbati, quod aedificatum erat in templo, et ingressum regis exterius convertit in templo Domini propter regem Assyriorum.
12O||16||19||99860	Reliqua autem gestorum Achaz, quae fecit, nonne haec scripta sunt in libro annalium regum Iudae? 
12O||16||20||99870	Dormivitque Achaz cum patribus suis et sepultus est cum eis in civitate David; et regnavit Ezechias filius eius pro eo.
12O||17||1||99880	Anno duodecimo Achaz regis Iudae regnavit Osee filius Ela in Samaria super Israel novem annis. 
12O||17||2||99890	Fecitque malum coram Domino, sed non sicut reges Israel, qui ante eum fuerant.
12O||17||3||99900	Contra hunc ascendit Salmanasar rex Assyriorum; et factus est ei Osee servus reddebatque illi tributa. 
12O||17||4||99910	Cumque deprehendisset rex Assyriorum Osee quod rebellare nitens misisset nuntios ad Sua regem Aegypti nec praestaret tributa regi Assyriorum, sicut singulis annis solitus erat, apprehendit eum et vinctum misit in carcerem.
12O||17||5||99920	Pervagatusque est omnem terram et ascendens Samariam obsedit eam tribus annis. 
12O||17||6||99930	Anno autem nono Osee cepit rex Assyriorum Samariam et transtulit Israel in Assur posuitque eos in Hala et iuxta Habor fluvium Gozan et in civitatibus Medorum.
12O||17||7||99940	Factum est enim hoc, cum peccassent filii Israel Domino Deo suo, qui eduxerat eos de terra Aegypti, de manu pharaonis regis Aegypti: coluerunt deos alienos. 
12O||17||8||99950	Et ambulaverunt iuxta ritus gentium, quas consumpserat Dominus in conspectu filiorum Israel et regum Israel, qui similiter fecerant. 
12O||17||9||99960	Et offenderunt filii Israel operibus non rectis Dominum Deum suum et aedificaverunt sibi excelsa in cunctis urbibus suis a turre custodum usque ad civitatem munitam. 
12O||17||10||99970	Feceruntque sibi lapides et palos in omni colle sublimi et subter omne lignum nemorosum 
12O||17||11||99980	et adolebant ibi in omnibus excelsis sicut gentes, quas transtulerat Dominus a facie eorum; feceruntque pessima irritantes Dominum 
12O||17||12||99990	et coluerunt idola immunda, de quibus praecepit Dominus eis, ne facerent hoc.
12O||17||13||100000	Et testificatus est Dominus in Israel et in Iuda per manum omnium prophetarum et videntium dicens: “ Revertimini a viis vestris pessimis et custodite mandata mea et praecepta iuxta omnem legem, quam praecepi patribus vestris, et sicut misi ad vos in manu servorum meorum prophetarum ”. 
12O||17||14||100010	Qui non audierunt, sed induraverunt cervicem suam iuxta cervicem patrum suorum, qui noluerunt credere in Dominum Deum suum. 
12O||17||15||100020	Et abiecerunt legitima eius et pactum, quod pepigit cum patribus eorum, et testificationes, quibus contestatus est eos; secutique sunt vanitates et vani facti sunt et secuti sunt gentes, quae erant per circuitum eorum, super quibus praeceperat Dominus eis ut non facerent, sicut et illae faciebant. 
12O||17||16||100030	Et dereliquerunt omnia praecepta Domini Dei sui feceruntque sibi conflatiles duos vitulos et palum et adoraverunt universam militiam caeli servieruntque Baal 
12O||17||17||100040	et consecrabant filios suos et filias suas per ignem; et divinationibus inserviebant et auguriis et tradiderunt se, ut facerent malum coram Domino et irritarent eum.
12O||17||18||100050	Iratusque est Dominus vehementer Israel et abstulit eos de conspectu suo, et non remansit nisi tribus Iudae tantummodo. 
12O||17||19||100060	Sed nec ipse Iuda custodivit mandata Domini Dei sui; verum ambulavit in erroribus Israel, quos operatus fuerat. 
12O||17||20||100070	Proiecitque Dominus omne semen Israel et afflixit eos et tradidit in manu diripientium, donec proiceret eos a facie sua, 
12O||17||21||100080	ex eo iam tempore, quo scissus est Israel a domo David, et constituerunt sibi regem Ieroboam filium Nabat; separavit enim Ieroboam Israel a Domino et peccare eos fecit peccatum magnum. 
12O||17||22||100090	Et ambulaverunt filii Israel in universis peccatis Ieroboam, quae fecerat; non recesserunt ab eis, 
12O||17||23||100100	usquequo auferret Dominus Israel a facie sua, sicut locutus fuerat in manu omnium servorum suorum prophetarum. Translatusque est Israel de terra sua in Assur usque in diem hanc.
12O||17||24||100110	Adduxit autem rex Assyriorum de Babylone et de Chutha et de Ava et de Emath et de Sepharvaim et collocavit eos in civitatibus Samariae pro filiis Israel, qui possederunt Samariam et habitaverunt in urbibus eius.
12O||17||25||100120	Cumque ibi habitare coepissent, non timebant Dominum. Et immisit eis Dominus leones, qui interficiebant inter eos. 
12O||17||26||100130	Nuntiatumque est regi Assyriorum et dictum: “ Gentes, quas transtulisti et habitare fecisti in civitatibus Samariae, ignorant legitima Dei terrae; et immisit eis leones, et ecce interficiunt eos, eo quod ignorent ritum Dei terrae ”. 
12O||17||27||100140	Praecepit autem rex Assyriorum dicens: “ Ducite illuc unum de sacerdotibus, quos inde captivos adduxistis, et vadat et habitet cum eis et doceat eos legitima Dei terrae ”. 
12O||17||28||100150	Igitur cum venisset unus de sacerdotibus his, qui captivi ducti fuerant de Samaria, habitavit in Bethel et docebat eos quomodo colerent Dominum.
12O||17||29||100160	Et unaquaeque gens fabricata est deum suum; posueruntque eos in fanis excelsis, quae fecerant Samaritae, gens et gens in urbibus suis, in quibus habitabant. 
12O||17||30||100170	Viri enim Babylonii fecerunt Socchothbenoth, viri autem Chutheni fecerunt Nergel, et viri de Emath fecerunt Asima; 
12O||17||31||100180	porro Hevaei fecerunt Nebahaz et Tharthac, hi autem, qui erant de Sepharvaim, comburebant filios suos igne Adramelech et Anamelech diis Sepharvaim. 
12O||17||32||100190	Et nihilominus colebant Dominum. Fecerunt autem sibi de medio ipsorum sacerdotes excelsorum et ponebant eos in fanis excelsorum; 
12O||17||33||100200	et, cum Dominum colerent, diis quoque suis serviebant iuxta consuetudinem gentium, de quibus translati fuerant Samariam.
12O||17||34||100210	Usque in praesentem diem morem sequuntur antiquum: non timent Dominum neque custodiunt instituta et iudicium ipsorum et legem et mandatum, quod praeceperat Dominus filiis Iacob, quem cognominavit Israel, 
12O||17||35||100220	et percusserat cum eis pactum et mandaverat eis dicens: “ Nolite timere deos alienos et non adoretis eos neque colatis et non immoletis eis, 
12O||17||36||100230	sed Dominum, qui eduxit vos de terra Aegypti in fortitudine magna et in brachio extento, ipsum timete, illum adorate et ipsi immolate. 
12O||17||37||100240	Instituta quoque et iudicia et legem et mandatum, quod scripsit vobis, custodite, ut faciatis cunctis diebus; et non timeatis deos alienos. 
12O||17||38||100250	Et pactum, quod percussi vobiscum, nolite oblivisci nec timeatis deos alienos, 
12O||17||39||100260	sed Dominum Deum vestrum timete, et ipse eruet vos de manu omnium inimicorum vestrorum ”. 
12O||17||40||100270	Illi vero non audierunt, sed iuxta consuetudinem suam pristinam perpetrabant.
12O||17||41||100280	Fuerunt igitur gentes istae timentes quidem Dominum, sed nihilominus et idolis suis servientes; nam et filii eorum et nepotes, sicut fecerunt parentes sui, ita faciunt usque in praesentem diem.
12O||18||1||100290	Anno tertio Osee filii Ela regis Israel regnavit Ezechias filius Achaz regis Iudae. 
12O||18||2||100300	Viginti quinque annorum erat, cum regnare coepisset, et viginti et novem annis regnavit in Ierusalem. Nomen matris eius Abi filia Zachariae. 
12O||18||3||100310	Fecitque, quod erat bonum coram Domino, iuxta omnia, quae fecerat David pater suus. 
12O||18||4||100320	Ipse dissipavit excelsa et contrivit lapides et succidit palum confregitque serpentem aeneum, quem fecerat Moyses; siquidem usque ad illud tempus filii Israel adolebant ei; vocabatur Nohestan. 
12O||18||5||100330	In Domino, Deo Israel, speravit. Itaque post eum non fuit similis ei de cunctis regibus Iudae sed neque in his, qui ante eum fuerunt. 
12O||18||6||100340	Et adhaesit Domino et non recessit a vestigiis eius fecitque mandata eius, quae praeceperat Dominus Moysi, 
12O||18||7||100350	unde et erat Dominus cum eo, et in cunctis, ad quae procedebat, prospere agebat. Rebellavit quoque contra regem Assyriorum et non servivit ei. 
12O||18||8||100360	Ipse percussit Philisthaeos usque Gazam et terminos eius, a turre custodum usque ad civitatem munitam.
12O||18||9||100370	Anno quarto regis Ezechiae, qui erat annus septimus Osee filii Ela regis Israel, ascendit Salmanasar rex Assvriorum Samariam et oppugnavit eam 
12O||18||10||100380	et cepit. Post annos tres, anno sexto Ezechiae, id est nono anno Osee regis Israel, capta est Samaria. 
12O||18||11||100390	Et transtulit rex Assyriorum Israel in Assur collocavitque eos in Hala et Habor iuxta fluvium Gozan et in civitatibus Medorum, 
12O||18||12||100400	quia non audierunt vocem Domini Dei sui, sed praetergressi sunt pactum eius; omnia, quae praeceperat Moyses servus Domini, non audierunt neque fecerunt.
12O||18||13||100410	Anno quarto decimo regis Ezechiae ascendit Sennacherib rex Assyriorum ad universas civitates Iudae munitas et cepit eas. 
12O||18||14||100420	Tunc misit Ezechias rex Iudae nuntios ad regem Assyriorum Lachis dicens: “ Peccavi. Recede a me, et omne, quod imposueris mihi, feram ”. Indixit itaque rex Assyriorum Ezechiae regi Iudae trecenta talenta argenti et triginta talenta auri; 
12O||18||15||100430	deditque Ezechias omne argentum, quod repertum fuerat in domo Domini et in thesauris regis. 
12O||18||16||100440	In tempore illo confregit Ezechias valvas templi Domini et postes, quos ipse inauraverat, et dedit aurum regi Assyriorum.
12O||18||17||100450	Misit autem rex Assyriorum Tharthan et Rabsaris et Rabsacen de Lachis ad regem Ezechiam cum manu valida Ierusalem. Qui cum ascendissent, venerunt in Ierusalem et steterunt iuxta aquae ductum piscinae superioris, quae est in via agri fullonis, 
12O||18||18||100460	vocaveruntque regem. Egressus est autem ad eos Eliachim filius Helciae praepositus domus et Sobna scriba et Ioah filius Asaph a commentariis.
12O||18||19||100470	Dixitque ad eos Rabsaces: “ Loquimini Ezechiae: Haec dicit rex magnus, rex Assyriorum: Quae est ista fiducia, qua niteris? 
12O||18||20||100480	Forsitan putas verbum labiorum esse consilium et fortitudinem ad proelium? In quo confidis, ut audeas rebellare contra me? 
12O||18||21||100490	An speras in baculo arundineo atque confracto, Aegypto, super quem, si incubuerit homo, comminutus ingreditur manum eius et perforabit eam? Sic est pharao rex Aegypti omnibus, qui confidunt in eo. 
12O||18||22||100500	Quod si dixeritis mihi: “In Domino Deo nostro habemus fiduciam”, nonne iste est, cuius abstulit Ezechias excelsa et altaria et praecepit Iudae et Ierusalem: “Ante altare hoc adorabitis in Ierusalem?”. 
12O||18||23||100510	Nunc igitur spondete cum domino meo rege Assyriorum; dabo tibi duo milia equorum; et vide an habere valeas ascensores eorum. 
12O||18||24||100520	Et quomodo potes in fugam vertere unum satrapam de servis domini mei minimis? An fiduciam habes in Aegypto propter currus et equites? 
12O||18||25||100530	Numquid sine Domini voluntate ascendi ad locum istum, ut demolirer eum? Dominus dixit mihi: “Ascende ad terram hanc et demolire eam” ”.
12O||18||26||100540	Dixerunt autem Eliachim filius Helciae et Sobna et Ioah Rabsaci: “ Precamur, ut loquaris nobis servis tuis Aramaice, siquidem intellegimus hanc linguam, et non loquaris nobis Iudaice, audiente populo, qui est super murum ”. 
12O||18||27||100550	Responditque eis Rabsaces: “ Numquid ad dominum tuum et ad te misit me dominus meus, ut loquerer sermones hos, et non ad viros, qui sedent super murum, ut comedant stercora sua et bibant urinam suam vobiscum? ”.
12O||18||28||100560	Stetit itaque Rabsaces et clamavit voce magna Iudaice et ait: “ Audite verba regis magni, regis Assyriorum: 
12O||18||29||100570	Haec dicit rex: Non vos seducat Ezechias; non enim poterit eruere vos de manu mea! 
12O||18||30||100580	Neque fiduciam vobis tribuat super Domino dicens: “Eruens liberabit nos Dominus, et non tradetur civitas haec in manu regis Assyriorum”. 
12O||18||31||100590	Nolite audire Ezechiam! Haec enim dicit rex Assyriorum: Facite mecum benedictionem et egredimini ad me, et comedet unusquisque de vinea sua et de ficu sua, et bibetis aquas de cisternis vestris, 
12O||18||32||100600	donec veniam et transferam vos in terram, quae similis terrae vestrae est, in terram fructiferam et fertilem vini, terram panis et vinearum, terram olivarum olei ac mellis; et vivetis et non moriemini. Nolite audire Ezechiam, qui vos decipit dicens: “Dominus liberabit nos!”. 
12O||18||33||100610	Numquid liberaverunt dii gentium unusquisque terram suam de manu regis Assyriorum? 
12O||18||34||100620	Ubi sunt dii Emath et Arphad? Ubi sunt dii Sepharvaim, Ana et Ava? Numquid liberaverunt Samariam de manu mea? 
12O||18||35||100630	Quinam illi sunt in universis diis terrarum, qui eruerunt regionem suam de manu mea, ut possit eruere Dominus Ierusalem de manu mea? ”.
12O||18||36||100640	Tacuit itaque populus et non respondit ei quidquam; siquidem praeceptum regis acceperant, ut non responderent ei. 
12O||18||37||100650	Venitque Eliachim filius Helciae praepositus domus et Sobna scriba et Ioah filius Asaph a commentariis ad Ezechiam, scissis vestibus, et nuntiaverunt ei verba Rabsacis.
12O||19||1||100660	Quae cum audisset rex Ezechias, scidit vestimenta sua et opertus est sacco ingressusque est domum Domini. 
12O||19||2||100670	Et misit Eliachim praepositum domus et Sobnam scribam et senes de sacerdotibus opertos saccis ad Isaiam prophetam filium Amos. 
12O||19||3||100680	Qui dixerunt: “ Haec dicit Ezechias: Dies tribulationis et increpationis et blasphemiae dies iste; venerunt filii usque ad partum, et vires non habet parturiens. 
12O||19||4||100690	Forte audiet Dominus Deus tuus universa verba Rabsacis, quem misit rex Assyriorum dominus suus, ut exprobraret Deum viventem, et puniet verba, quae audivit Dominus Deus tuus; et fac orationem pro reliquiis, quae remanent ”.
12O||19||5||100700	Venerunt ergo servi regis Ezechiae ad Isaiam. 
12O||19||6||100710	Dixitque eis Isaias: “ Haec dicetis domino vestro: Haec dicit Dominus: Noli timere a facie sermonum, quos audisti, quibus blasphemaverunt pueri regis Assyriorum me; 
12O||19||7||100720	ecce ego immittam ei spiritum, et audiet nuntium et revertetur in terram suam; et deiciam eum gladio in terra sua ”.
12O||19||8||100730	Reversus est igitur Rabsaces et invenit regem Assyriorum oppugnantem Lobnam; audierat enim quod recessisset de Lachis. 
12O||19||9||100740	Cumque audisset de Tharaca rege Aethiopiae dicentes: “ Ecce egressus est, ut pugnet adversum te ”, iterum misit nuntios ad Ezechiam dicens: 
12O||19||10||100750	“ Haec dicite Ezechiae regi Iudae: Non te seducat Deus tuus, in quo habes fiduciam, neque dicas: “Non tradetur Ierusalem in manu regis Assyriorum”. 
12O||19||11||100760	Tu enim ipse audisti, quae fecerint reges Assyriorum universis terris, quomodo vastaverint eas. Num ergo solus poteris liberari? 
12O||19||12||100770	Numquid liberaverunt dii gentium singulos, quos vastaverunt patres mei, Gozan videlicet et Charran et Reseph et filios Eden, qui erant in Thelassar? 
12O||19||13||100780	Ubi est rex Emath et rex Arphad et rex civitatis Sepharvaim, Ana et Ava? ”.
12O||19||14||100790	Itaque cum accepisset Ezechias litteras de manu nuntiorum et legisset eas, ascendit in domum Domini et expandit eas coram Domino 
12O||19||15||100800	et oravit in conspectu eius dicens: “ Domine, Deus Israel, qui sedes super cherubim! Tu es Deus solus regnorum omnium terrae, tu fecisti caelum et terram. 
12O||19||16||100810	Inclina aurem tuam et audi; aperi, Domine, oculos tuos et vide et audi omnia verba Sennacherib, qui misit, ut exprobraret Deum viventem. 
12O||19||17||100820	Vere, Domine, dissipaverunt reges Assyriorum gentes et terras earum 
12O||19||18||100830	et miserunt deos eorum in ignem; non enim erant dii, sed opera manuum hominum ex ligno et lapide, et perdiderunt eos. 
12O||19||19||100840	Nunc igitur, Domine Deus noster, salvos nos fac de manu eius, ut sciant omnia regna terrae quia tu, Domine, es Deus solus ”.
12O||19||20||100850	Misit autem Isaias filius Amos ad Ezechiam dicens: “ Haec dicit Dominus, Deus Israel: Quae deprecatus es me super Sennacherib rege Assyriorum, audivi. 
12O||19||21||100860	Iste est sermo, quem locutus est Dominus de eo: Sprevit te et subsannavit virgo filia Sion; post tergum tuum caput movit filia Ierusalem.
12O||19||22||100870	Cui exprobrasti et quem blasphemasti? Contra quem exaltasti vocem et elevasti in excelsum oculos tuos? Contra Sanctum Israel!
12O||19||23||100880	Per manum servorum tuorum exprobrasti Domino et dixisti: “In multitudine curruum meorum ascendi excelsa montium in summitate Libani et succidi sublimes cedros eius, electas abietes eius, et ingressus sum usque ad terminos eius, silvam condensam.
12O||19||24||100890	Ego fodi et bibi aquas alienas et siccavi vestigiis pedum meorum omnes aquas Aegypti”.
12O||19||25||100900	Numquid non audisti, ab initio quid fecerim? Ex diebus antiquis plasmavi illud et nunc adduxi; eruntque in eradicationem, in acervos ruinarum civitates munitae.
12O||19||26||100910	Et, qui sedent in eis breviata manu, contremuerunt et confusi sunt; facti sunt quasi fenum agri et gramen virens, herba tectorum, quae arefacta est, antequam veniret ad maturitatem.
12O||19||27||100920	Sessionem tuam et egressum tuum et introitum tuum ego praescivi et furorem tuum contra me;
12O||19||28||100930	insanisti in me, et superbia tua ascendit in aures meas. Ponam itaque circulum in naribus tuis et frenum in labris tuis et reducam te in viam, per quam venisti.
12O||19||29||100940	Tibi autem, Ezechia, hoc erit signum: Comede hoc anno, quod reppereris, in secundo autem anno, quae sponte nascuntur; porro in anno tertio seminate et metite, plantate vineas et comedite fructum earum.
12O||19||30||100950	Et, quodcumque reliquum fuerit de domo Iudae, mittet radicem deorsum et faciet fructum sursum;
12O||19||31||100960	de Ierusalem quippe egredientur reliquiae, et, quod relinquetur, de monte Sion. Zelus Domini exercituum faciet hoc.
12O||19||32||100970	Quam ob rem haec dicit Dominus de rege Assyriorum: Non ingredietur urbem hanc nec mittet in eam sagittam nec occurret ei clipeo nec fundet aggerem circa eam.
12O||19||33||100980	Per viam, qua venit, revertetur et civitatem hanc non ingredietur, dicit Dominus.
12O||19||34||100990	Protegamque urbem hanc et salvabo eam propter me et propter David servum meum ”.
12O||19||35||101000	Factum est igitur in nocte illa: egressus est angelus Domini et percussit in castris Assyriorum centum octoginta quinque milia. Cumque diluculo surrexissent, viderunt omnia corpora mortuorum. 
12O||19||36||101010	Et recedens abiit et reversus est Sennacherib rex Assyriorum et mansit in Nineve. 
12O||19||37||101020	Cumque adoraret in templo Nesroch dei sui, Adramelech et Sarasar filii eius percusserunt eum gladio fugeruntque in terram Armeniorum. Et regnavit Asarhaddon filius eius pro eo.
12O||20||1||101030	In diebus illis aegrotavit Ezechias usque ad mortem. Et venit ad eum Isaias filius Amos prophetes dixitque ei: “ Haec dicit Dominus: Dispone domui tuae, morieris enim et non vives ”. 
12O||20||2||101040	Qui convertit faciem suam ad parietem et oravit Dominum dicens: 
12O||20||3||101050	“ Obsecro, Domine, memento quomodo ambulaverim coram te in veritate et in corde perfecto et, quod placitum est coram te, fecerim ”. Flevit itaque Ezechias fletu magno. 
12O||20||4||101060	Et antequam egrederetur Isaias mediam partem atrii, factus est sermo Domini ad eum dicens: 
12O||20||5||101070	“ Revertere et dic Ezechiae duci populi mei: Haec dicit Dominus, Deus David patris tui: Audivi orationem tuam, vidi lacrimam tuam, et ecce sano te; die tertio ascendes templum Domini. 
12O||20||6||101080	Et addam diebus tuis quindecim annos; sed et de manu regis Assyriorum liberabo te et civitatem hanc et protegam urbem istam propter me et propter David servum meum ”. 
12O||20||7||101090	Dixitque Isaias: “ Afferte massam ficorum ”. Quam cum attulissent et posuissent super ulcus eius, curatus est. 
12O||20||8||101100	Dixit autem Ezechias ad Isaiam: “ Quod erit signum quia Dominus me sanabit et quia ascensurus sum die tertio templum Domini? ”. 
12O||20||9||101110	Cui ait Isaias: “ Hoc erit tibi signum a Domino quod facturus sit Dominus sermonem, quem locutus est: Vis ut accedat umbra decem gradibus, an ut revertatur totidem gradibus? ”. 
12O||20||10||101120	Et ait Ezechias: “ Facile est umbram descendere decem gradibus, nec hoc volo ut fiat, sed ut revertatur retrorsum decem gradibus ”. 
12O||20||11||101130	Invocavit itaque Isaias propheta Dominum; et reduxit umbram per gradus, quibus iam descenderat in gradibus Achaz, retrorsum decem gradibus.
12O||20||12||101140	In tempore illo misit Merodachbaladan filius Baladan rex Babyloniorum litteras et munera ad Ezechiam; audierat enim quod aegrotasset Ezechias. 
12O||20||13||101150	Laetatus est autem in adventu eorum Ezechias et ostendit eis totam domum thesauri sui, argentum et aurum et aromata et oleum optimum et domum vasorum suorum et omnia, quae inventa sunt in thesauris suis: non fuit, quod non monstraret eis Ezechias in domo sua et in omni potestate sua.
12O||20||14||101160	Venit autem Isaias propheta ad regem Ezechiam dixitque ei: “ Quid dixerunt viri isti et unde venerunt ad te? ”. Cui ait Ezechias: “ De terra longinqua venerunt, de Babylone ”. 
12O||20||15||101170	At ille respondit: “ Quid viderunt in domo tua? ”. Ait Ezechias: “ Omnia, quae sunt in domo mea viderunt; nihil est, quod non monstraverim eis in thesauris meis ”.
12O||20||16||101180	Dixit itaque Isaias Ezechiae: “ Audi sermonem Domini: 
12O||20||17||101190	Ecce dies venient, et auferentur omnia, quae sunt in domo tua, et quae condiderunt patres tui usque in diem hanc, in Babylone; non remanebit quidquam, ait Dominus. 
12O||20||18||101200	Sed et de filiis tuis, qui egredientur ex te, quos generabis, tollentur et erunt eunuchi in palatio regis Babylonis ”. 
12O||20||19||101210	Dixit Ezechias ad Isaiam: “ Bonus sermo Domini, quem locutus es ”. Et ait: “ Nonne erit pax et securitas in diebus meis? ”.
12O||20||20||101220	Reliqua autem gestorum Ezechiae et omnis fortitudo eius, et quomodo fecerit piscinam et aquae ductum et introduxerit aquas in civitatem, nonne haec scripta sunt in libro annalium regum Iudae? 
12O||20||21||101230	Dormivitque Ezechias cum patribus suis; et regnavit Manasses filius eius pro eo.
12O||21||1||101240	Duodecim annorum erat Manasses, cum regnare coe pisset, et quinquaginta quinque annis regnavit in Ierusalem. Nomen matris eius Haphsiba. 
12O||21||2||101250	Fecitque malum in conspectu Domini iuxta abominationes gentium, quas delevit Dominus a facie filiorum Israel. 
12O||21||3||101260	Conversusque est et aedificavit excelsa, quae dissipaverat Ezechias pater eius, et erexit aras Baal et fecit palum, sicut fecerat Achab rex Israel, et adoravit omnem militiam caeli et coluit eam. 
12O||21||4||101270	Exstruxitque aras in domo Domini, de qua dixit Dominus: “ In Ierusalem ponam nomen meum ”. 
12O||21||5||101280	Et exstruxit altaria universae militiae caeli in duobus atriis templi Domini 
12O||21||6||101290	et traduxit filium suum per ignem et hariolatus est et observavit auguria et constituit pythones et haruspices multiplicavit, ut faceret malum coram Domino et irritaret eum. 
12O||21||7||101300	Posuit quoque palum Aserae, quem fecerat, in templo, super quo locutus est Dominus ad David et ad Salomonem filium eius: “ In templo hoc et in Ierusalem, quam elegi de cunctis tribubus Israel, ponam nomen meum in sempiternum; 
12O||21||8||101310	et ultra non faciam commoveri pedem Israel de terra, quam dedi patribus eorum, sic tamen si custodierint opere omnia, quae praecepi eis, et universam legem, quam mandavit eis servus meus Moyses ”. 
12O||21||9||101320	Illi vero non audierunt, sed seducti sunt a Manasse, ut facerent malum plus quam gentes, quas contrivit Dominus a facie filiorum Israel.
12O||21||10||101330	Locutusque est Dominus in manu servorum suorum prophetarum dicens: 
12O||21||11||101340	“ Quia fecit Manasses rex Iudae abominationes istas pessimas super omnia, quae fecerunt Amorraei ante eum, et peccare fecit etiam Iudam in idolis suis, 
12O||21||12||101350	propterea haec dicit Dominus, Deus Israel: Ecce ego inducam mala super Ierusalem et Iudam, ut quicumque audierit, tinniant ambae aures eius. 
12O||21||13||101360	Et extendam super Ierusalem funiculum Samariae et pondus domus Achab et extergam Ierusalem sicut qui extergit vas, extergit et convertit super faciem eius. 
12O||21||14||101370	Et proiciam reliquias hereditatis meae et tradam eas in manu inimicorum eius; eruntque in vastitate et rapina cunctis adversariis suis, 
12O||21||15||101380	eo quod fecerint malum coram me et perseveraverint irritantes me ex die, qua egressi sunt patres eorum ex Aegypto, usque ad diem hanc ”. 
12O||21||16||101390	Insuper et sanguinem innoxium fudit Manasses multum nimis, donec impleret Ierusalem usque ad summum, absque peccatis suis, quibus peccare fecit Iudam, ut faceret malum coram Domino.
12O||21||17||101400	Reliqua autem gestorum Manasse et universa, quae fecit, et peccatum eius, quod peccavit, nonne haec scripta sunt in libro annalium regum Iudae? 
12O||21||18||101410	Dormivitque Manasses cum patribus suis et sepultus est in horto domus suae, in horto Oza; et regnavit Amon filius eius pro eo. 
12O||21||19||101420	Viginti et duo annorum erat Amon, cum regnare coepisset, duobusque annis regnavit in Ierusalem. Nomen matris eius Mesallemeth filia Harus de Ieteba. 
12O||21||20||101430	Fecitque malum in conspectu Domini, sicut fecerat Manasses pater eius, 
12O||21||21||101440	et ambulavit in omni via, per quam ambulaverat pater eius; servivitque idolis, quibus servierat pater suus, et adoravit ea. 
12O||21||22||101450	Et dereliquit Dominum, Deum patrum suorum et non ambulavit in via Domini.
12O||21||23||101460	Tetenderuntque ei insidias servi sui et interfecerunt regem in domo sua; 
12O||21||24||101470	percussit autem populus terrae omnes, qui coniuraverant contra regem Amon, et constituerunt sibi regem Iosiam filium eius pro eo.
12O||21||25||101480	Reliqua autem gestorum Amon, quae fecit, nonne haec scripta sunt in libro annalium regum Iudae? 
12O||21||26||101490	Sepelieruntque eum in sepulcro suo in horto Oza; et regnavit Iosias filius eius pro eo.
12O||22||1||101500	Octo annorum erat Iosias, cum regnare coepisset, et tri ginta et uno anno regnavit in Ierusalem. Nomen matris eius Idida filia Adaia de Bascath. 
12O||22||2||101510	Fecitque, quod placitum erat coram Domino, et ambulavit per omnes vias David patris sui; non declinavit ad dexteram sive ad sinistram.
12O||22||3||101520	Anno autem octavo decimo regis Iosiae misit rex Saphan filium Eseliae filii Mesullam scribam ad templum Domini dicens ei: 
12O||22||4||101530	“ Vade ad Helciam sacerdotem magnum, ut effundatur pecunia, quae illata est in templum Domini, quam collegerunt ianitores a populo, 
12O||22||5||101540	deturque opificibus praepositis in domo Domini, qui et distribuent eam his, qui operantur in templo Domini ad instauranda sartatecta templi, 
12O||22||6||101550	tignariis videlicet et caementariis et his, qui interrupta componunt, et ut emantur ligna et lapides de lapicidinis ad instaurandum templum. 
12O||22||7||101560	Verumtamen non supputetur eis argentum, quod accipiunt, quia in potestate habent et in fide ”.
12O||22||8||101570	Dixit autem Helcias pontifex ad Saphan scribam: “ Librum legis repperi in domo Domini! ”. Deditque Helcias volumen Saphan, qui et legit illud. 
12O||22||9||101580	Venit quoque Saphan scriba ad regem et renuntiavit ei, quod praeceperat, et ait: “ Effuderunt servi tui pecuniam, quae reperta est in domo, et dederunt opificibus praefectis operum templi Domini ”.
12O||22||10||101590	Narravitque Saphan scriba regi dicens: “ Librum dedit mihi Helcias sacerdos ”. Quem cum legisset Saphan coram rege, 
12O||22||11||101600	et audisset rex verba libri legis, scidit vestimenta sua 
12O||22||12||101610	et praecepit Helciae sacerdoti et Ahicam filio Saphan et Achobor filio Micha et Saphan scribae et Asaiae servo regis dicens: 
12O||22||13||101620	“ Ite et consulite Dominum super me et super populo et super omni Iuda de verbis voluminis istius, quod inventum est; magna enim ira Domini succensa est contra nos, quia non audierunt patres nostri verba libri huius, ut facerent omne, quod scriptum est nobis ”.
12O||22||14||101630	Ierunt itaque Helcias sacerdos et Ahicam et Achobor et Saphan et Asaia ad Holdam propheten uxorem Sellum filii Thecuae filii Haraas custodis vestium, quae habitabat in Ierusalem in secunda, locutique sunt ad eam, 
12O||22||15||101640	et illa respondit eis: “ Haec dicit Dominus, Deus Israel: Dicite viro, qui misit vos ad me: 
12O||22||16||101650	Haec dicit Dominus: Ecce ego adducam mala super locum hunc et super habitatores eius omnia verba libri, quae legit rex Iudae, 
12O||22||17||101660	quia dereliquerunt me et sacrificaverunt diis alienis irritantes me in cunctis operibus manuum suarum; et succendetur indignatio mea in loco hoc et non exstinguetur. 
12O||22||18||101670	Regi autem Iudae, qui misit vos, ut consuleretis Dominum, sic dicetis: Haec dicit Dominus, Deus Israel: Pro eo quod audisti verba voluminis, 
12O||22||19||101680	et perterritum est cor tuum, et humiliatus es coram Domino, auditis sermonibus contra locum istum et habitatores eius, quo videlicet fierent in stuporem et in maledictum, et scidisti vestimenta tua et flevisti coram me, et ego audivi, ait Dominus; 
12O||22||20||101690	idcirco colligam te ad patres tuos, et colligeris ad sepulcrum tuum in pace, ut non videant oculi tui omnia mala, quae inducturus sum super locum istum ”. Et renuntiaverunt regi, quod dixerat.
12O||23||1||101700	Qui misit, et congregati sunt ad eum omnes senes Iudae et Ierusalem; 
12O||23||2||101710	ascenditque rex templum Domini et omnes viri Iudae universique, qui habitabant in Ierusalem cum eo, sacerdotes et prophetae et omnis populus a parvo usque ad magnum. Legitque, cunctis audientibus, omnia verba libri foederis, qui inventus est in domo Domini. 
12O||23||3||101720	Stetitque rex super gradum suum et percussit foedus coram Domino, ut ambularent post Dominum et custodirent praecepta eius et testimonia et legitima in omni corde et in tota anima et suscitarent verba foederis huius, quae scripta erant in libro illo. Acquievitque universus populus pacto.
12O||23||4||101730	Et praecepit rex Helciae pontifici et sacerdotibus secundi ordinis et ianitoribus, ut proicerent de templo Domini omnia vasa, quae facta fuerant Baal et Aserae et universae militiae caeli; et combussit ea foris Ierusalem in convalle Cedron et tulit pulverem eorum in Bethel. 
12O||23||5||101740	Et delevit aedituos, quos posuerant reges Iudae ad sacrificandum in excelsis per civitates Iudae et in circuitu Ierusalem, et eos, qui adolebant Baal et soli et lunae et duodecim signis et omni militiae caeli. 
12O||23||6||101750	Et efferri fecit palum de domo Domini foras Ierusalem in convalle Cedron et combussit eum ibi et redegit in pulverem et proiecit super sepulcrum vulgi. 
12O||23||7||101760	Destruxit quoque aediculas prostibulorum, quae erant in domo Domini, in quibus mulieres texebant vestes pro Asera.
12O||23||8||101770	Congregavitque omnes sacerdotes de civitatibus Iudae et contaminavit excelsa, ubi sacrificabant sacerdotes, de Gabaa usque Bersabee; et destruxit excelsa pilosorum in introitu portae Iosue principis civitatis, ad sinistram ingredientis portam civitatis. 
12O||23||9||101780	Verumtamen non ascendebant sacerdotes excelsorum ad altare Domini in Ierusalem, sed tantum comedebant azyma in medio fratrum suorum. 
12O||23||10||101790	Contaminavit quoque Topheth, quod est in convalle Benennom, ut nemo consecraret filium suum aut filiam per ignem Moloch.
12O||23||11||101800	Abstulit quoque equos, quos dederant reges Iudae soli in introitu templi Domini iuxta cubiculum Nathanmelech eunuchi, quod erat in Pharurim; currus autem solis combussit igne. 
12O||23||12||101810	Altaria quoque, quae erant super tectum cenaculi Achaz, quae fecerant reges Iudae, et altaria, quae fecerat Manasses in duobus atriis templi Domini, destruxit rex et contrivit ea ibi et dispersit cinerem eorum in torrentem Cedron. 
12O||23||13||101820	Excelsa quoque, quae erant ex adverso Ierusalem ad dexteram partem montis Perditionis, quae aedificaverat Salomon rex Israel Astharoth idolo Sidoniorum et Chamos idolo Moab et Melchom idolo filiorum Ammon, polluit rex; 
12O||23||14||101830	et contrivit lapides et succidit palos replevitque loca eorum ossibus mortuorum.
12O||23||15||101840	Insuper et altare, quod erat in Bethel, excelsum, quod fecerat Ieroboam filius Nabat, qui peccare fecit Israel, etiam altare illud et excelsum destruxit atque combussit et comminuit in pulverem succenditque palum. 
12O||23||16||101850	Et conversus Iosias vidit ibi sepulcra, quae erant in monte, misitque et tulit ossa de sepulcris et combussit ea super altare et polluit illud iuxta verbum Domini, quod clamaverat vir Dei, cum staret Ieroboam in die festo ad altare. Et conversus elevavit oculos in sepulcrum viri Dei, qui clamaverat verba haec, 
12O||23||17||101860	et ait: “ Quis est titulus ille, quem video? ”. Responderuntque ei cives illius urbis: “ Sepulcrum est hominis Dei, qui venit de Iuda et clamavit verba haec, quae fecisti super altare Bethel ”. 
12O||23||18||101870	Et ait: “ Dimittite eum; nemo commoveat ossa eius ”. Et intacta manserunt ossa illius cum ossibus prophetae, qui venerat de Samaria. 
12O||23||19||101880	Insuper et omnia fana excelsorum, quae erant in civitatibus Samariae, quae fecerant reges Israel ad irritandum Dominum, abstulit Iosias et fecit eis secundum omnia opera, quae fecerat in Bethel. 
12O||23||20||101890	Et immolavit universos sacerdotes excelsorum, qui erant ibi super altaria, et combussit ossa humana super ea; reversusque est Ierusalem.
12O||23||21||101900	Et praecepit omni populo dicens: “ Facite Pascha Domino Deo vestro secundum quod scriptum est in libro foederis huius ”. 
12O||23||22||101910	Nec enim factum est Pascha tale a diebus iudicum, qui iudicaverunt Israel, et omnibus diebus regum Israel et regum Iudae, 
12O||23||23||101920	sicut in octavo decimo anno regis Iosiae factum est Pascha istud Domino in Ierusalem.
12O||23||24||101930	Sed et pythones et hariolos et theraphim et idola abominationesque omnes, quae erant in terra Iudae et in Ierusalem, abstulit Iosias, ut statueret verba legis, quae scripta sunt in libro, quem invenit Helcias sacerdos in templo Domini. 
12O||23||25||101940	Similis illi non fuit ante eum rex, qui reverteretur ad Dominum in omni corde suo et in tota anima sua et in universa virtute sua iuxta omnem legem Moysi, neque post eum surrexit similis illi.
12O||23||26||101950	Verumtamen non est aversus Dominus ab ira furoris sui magni, quo iratus est furor eius contra Iudam propter omnes irritationes, quibus provocaverat eum Manasses. 
12O||23||27||101960	Dixit itaque Dominus: “ Etiam Iudam auferam a facie mea, sicut abstuli Israel, et proiciam civitatem hanc, quam elegi, Ierusalem et domum, de qua dixi: Erit nomen meum ibi ”.
12O||23||28||101970	Reliqua autem gestorum Iosiae et universa, quae fecit, nonne haec scripta sunt in libro annalium regum Iudae? 
12O||23||29||101980	In diebus eius ascendit pharao Nechao rex Aegypti contra regem Assyriorum ad flumen Euphraten. Et abiit Iosias rex in occursum eius, qui occidit eum in Mageddo, cum vidisset eum. 
12O||23||30||101990	Et portaverunt eum in curru servi sui mortuum de Mageddo et pertulerunt in Ierusalem et sepelierunt eum in sepulcro suo. Tulitque populus terrae Ioachaz filium Iosiae et unxerunt eum et constituerunt eum regem pro patre suo.
12O||23||31||102000	Viginti trium annorum erat Ioachaz, cum regnare coepisset, et tribus mensibus regnavit in Ierusalem. Nomen matris eius Amital filia Ieremiae de Lobna. 
12O||23||32||102010	Et fecit malum coram Domino iuxta omnia, quae fecerant patres eius. 
12O||23||33||102020	Vinxitque eum pharao Nechao in Rebla, quae est in terra Emath, ne regnaret in Ierusalem; et imposuit multam terrae centum talentis argenti et talento auri; 
12O||23||34||102030	regemque constituit pharao Nechao Eliachim filium Iosiae pro Iosia patre eius vertitque nomen eius Ioachim. Porro Ioachaz tulit, et venit in Aegyptum et mortuus est ibi. 
12O||23||35||102040	Argentum autem et aurum dedit Ioachim pharaoni, cum indixisset terrae, ut conferretur argentum iuxta praeceptum pharaonis; et secundum uniuscuiusque aestimationem exegit tam argentum quam aurum de populo terrae, ut daret pharaoni Nechao.
12O||23||36||102050	Viginti quinque annorum erat Ioachim, cum regnare coepisset, et undecim annis regnavit in Ierusalem. Nomen matris eius Zebida filia Phadaia de Ruma. 
12O||23||37||102060	Et fecit malum coram Domino iuxta omnia, quae fecerant patres eius.
12O||24||1||102070	In diebus eius ascendit Nabuchodonosor rex Babylonis, et factus est ei Ioachim servus tribus annis et rursum rebellavit contra eum. 
12O||24||2||102080	Immisitque ei Dominus turmas Chaldaeorum et turmas Syriae, turmas Moab et turmas filiorum Ammon; et immisit eas in Iudam, ut disperderent eum iuxta verbum Domini, quod locutus erat per servos suos prophetas. 
12O||24||3||102090	Factum est autem hoc propter iram Domini contra Iudam, ut auferret eum de conspectu suo propter peccata Manasse universa, quae fecit, 
12O||24||4||102100	et propter sanguinem innoxium, quem effudit et implevit Ierusalem cruore innocentium; et ob hanc rem noluit Dominus propitiari.
12O||24||5||102110	Reliqua autem gestorum Ioachim et universa, quae fecit, nonne haec scripta sunt in libro annalium regum Iudae? Et dormivit Ioachim cum patribus suis; 
12O||24||6||102120	regnavitque Ioachin filius eius pro eo.
12O||24||7||102130	Et ultra non addidit rex Aegypti ut egrederetur de terra sua; tulerat enim rex Babylonis a rivo Aegypti usque ad fluvium Euphraten omnia, quae fuerant regis Aegypti.
12O||24||8||102140	Decem et octo annorum erat Ioachin, cum regnare coepisset, et tribus mensibus regnavit in Ierusalem. Nomen matris eius Naestha filia Elnathan de Ierusalem. 
12O||24||9||102150	Et fecit malum coram Domino iuxta omnia, quae fecerat pater eius.
12O||24||10||102160	In tempore illo ascenderunt servi Nabuchodonosor regis Babylonis in Ierusalem, et venit urbs in obsidione. 
12O||24||11||102170	Venitque Nabuchodonosor rex Babylonis ad civitatem, cum servi eius oppugnarent eam; 
12O||24||12||102180	egressusque est Ioachin rex Iudae ad regem Babylonis ipse et mater eius et servi eius et principes eius et eunuchi eius; et cepit eum rex Babylonis anno octavo regni sui.
12O||24||13||102190	Et protulit inde omnes thesauros domus Domini et thesauros domus regiae et concidit universa vasa aurea, quae fecerat Salomon rex Israel in templo Domini, iuxta verbum Domini. 
12O||24||14||102200	Et transtulit omnem Ierusalem et universos principes et omnes fortes exercitus decem milia in captivitatem et omnem artificem et clusorem; nihilque relictum est, exceptis pauperibus populi terrae. 
12O||24||15||102210	Transtulit quoque Ioachin in Babylonem; et matrem regis et uxores regis et eunuchos eius et cives validos terrae duxit in captivitatem de Ierusalem in Babylonem 
12O||24||16||102220	et omnes viros robustos septem milia et artifices et clusores mille, omnes viros fortes bellatores; duxitque eos rex Babylonis captivos in Babylonem.
12O||24||17||102230	Et constituit Matthaniam patruum eius pro eo; imposuitque nomen ei Sedeciam.
12O||24||18||102240	Vicesimum et primum annum aetatis habebat Sedecias, cum regnare coepisset, et undecim annis regnavit in Ierusalem. Nomen matris eius erat Amital filia Ieremiae de Lobna. 
12O||24||19||102250	Et fecit malum coram Domino iuxta omnia, quae fecerat Ioachim; 
12O||24||20||102260	irascebatur enim Dominus contra Ierusalem et contra Iudam, donec proiceret eos a facie sua. Recessitque Sedecias a rege Babylonis.
12O||25||1||102270	Factum est autem anno nono regni eius, mense decimo, decima die mensis venit Nabuchodonosor rex Babylonis ipse et omnis exercitus eius in Ierusalem; et circumdederunt eam et exstruxerunt in circuitu eius munitiones. 
12O||25||2||102280	Et clausa est civitas atque vallata usque ad undecimum annum regis Sedeciae. 
12O||25||3||102290	Nona die mensis quarti praevaluit fames in civitate, nec erat panis populo terrae. 
12O||25||4||102300	Et interrupta est civitas, et omnes viri bellatores fugerunt exieruntque de civitate nocte per viam portae, quae est inter duplicem murum ad hortum regis, obsidentibus Chaldaeis in circuitu civitatem. Abierunt itaque per viam, quae ducit ad Arabam. 
12O||25||5||102310	Et persecutus est exercitus Chaldaeorum regem comprehenditque eum in planitie Iericho, et omnis exercitus eius dispersus est et reliquit eum. 
12O||25||6||102320	Apprehensum ergo regem duxerunt ad regem Babylonis in Rebla, qui locutus est cum eo iudicium. 
12O||25||7||102330	Filios autem Sedeciae occidit coram eo et oculos eius effodit vinxitque eum catenis aereis et adduxit in Babylonem.
12O||25||8||102340	Mense quinto septima die mensis, ipse est annus nonus decimus regis Babylonis, venit Nabuzardan princeps satellitum servus regis Babylonis Ierusalem 
12O||25||9||102350	et succendit domum Domini et domum regis et omnes domos Ierusalem; omnemque domum combussit igne. 
12O||25||10||102360	Et muros Ierusalem in circuitu destruxit omnis exercitus Chaldaeorum, qui erat cum principe satellitum. 
12O||25||11||102370	Reliquam autem populi partem, qui remanserat in civitate, et perfugas, qui transfugerant ad regem Babylonis, et reliquum vulgus transtulit Nabuzardan princeps satellitum; 
12O||25||12||102380	et de pauperibus terrae reliquit in vinitores et agricolas. 
12O||25||13||102390	Columnas autem aereas, quae erant in templo Domini, et bases et mare aereum, quod erat in domo Domini, confregerunt Chaldaei et transtulerunt aes omnium in Babylonem. 
12O||25||14||102400	Ollas quoque et trullas et cultros et phialas et omnia vasa aerea, in quibus ministrabant, tulerunt; 
12O||25||15||102410	necnon thymiamateria et phialas, quae aurea aurea et quae argentea argentea, tulit princeps satellitum; 
12O||25||16||102420	columnas duas, mare unum et bases, quas fecerat Salomon templo Domini; non erat pondus aeris omnium horum vasorum. 
12O||25||17||102430	Decem et octo cubitos altitudinis habebat columna una et capitellum aereum super se altitudinis quinque cubitorum; et reticulum et malogranata super capitellum in circuitu omnia aerea; similem et columna secunda habebat ornatum.
12O||25||18||102440	Tulit quoque princeps satellitum Saraiam sacerdotem primum et Sophoniam sacerdotem secundum et tres ianitores 
12O||25||19||102450	et de civitate eunuchum unum, qui erat praefectus super viros bellatores, et quinque viros de his, qui steterant coram rege, quos repperit in civitate, et scribam principis exercitus, qui probabat tirones de populo terrae, et sexaginta viros e populo terrae, qui inventi fuerant in civitate; 
12O||25||20||102460	quos tollens Nabuzardan princeps satellitum duxit ad regem Babylonis in Rebla, 
12O||25||21||102470	percussitque eos rex Babylonis et interfecit in Rebla in terra Emath. Et translatus est Iuda de terra sua.
12O||25||22||102480	Populo autem, qui relictus erat in terra Iudae, quem dimiserat Nabuchodonosor rex Babylonis, praefecit Godoliam filium Ahicam filii Saphan. 
12O||25||23||102490	Quod cum audissent omnes duces militum, videlicet quod constituisset rex Babylonis Godoliam, ipsi et viri, qui erant cum eis, venerunt ad Godoliam in Maspha: Ismael filius Nathaniae et Iohanan filius Caree et Saraia filius Thanehumeth Netophathites et Iezonias filius Maachathitis, ipsi et socii eorum. 
12O||25||24||102500	Iuravitque eis Godolias et sociis eorum dicens: “ Nolite timere a servis Chaldaeorum; manete in terra et servite regi Babylonis, et bene erit vobis ”.
12O||25||25||102510	Factum est autem in mense septimo venit Ismael filius Nathaniae filii Elisama de semine regio et decem viri cum eo; percusseruntque Godoliam, qui mortuus est, sed et Iudaeos et Chaldaeos, qui erant cum eo in Maspha. 
12O||25||26||102520	Consurgens autem populus a parvo usque ad magnum et principes militum venerunt in Aegyptum timentes Chaldaeos.
12O||25||27||102530	Factum est vero anno tricesimo septimo transmigrationis Ioachin regis Iudae, mense duodecimo vicesima septima die mensis sublevavit Evilmerodach rex Babylonis anno, quo regnare coeperat, caput Ioachin regis Iudae de carcere. 
12O||25||28||102540	Et locutus est ei benigna et posuit thronum eius super thronos regum, qui erant cum eo in Babylone, 
12O||25||29||102550	et mutavit vestes eius, quas habuerat in carcere; et comedebat panem semper in conspectu eius cunctis diebus vitae suae. 
12O||25||30||102560	Annonam quoque constituit ei absque intermissione, quae et dabatur ei a rege per singulos dies omnibus diebus vitae suae.
13O||1||1||102570	Adam, Seth, Enos, 
13O||1||2||102580	Cainan, Malaleel, Iared, 
13O||1||3||102590	Henoch, Ma thusala, Lamech, 
13O||1||4||102600	Noe, Sem, Cham et Iapheth.
13O||1||5||102610	Filii Iapheth: Gomer, Magog, Madai et Iavan, Thubal, Mosoch, Thiras. 
13O||1||6||102620	Porro filii Gomer: Aschenez et Riphath et Thogorma. 
13O||1||7||102630	Filii autem Iavan: Elisa et Tharsis, Getthim et Rodanim.
13O||1||8||102640	Filii Cham: Chus et Mesraim, Phut et Chanaan. 
13O||1||9||102650	Filii autem Chus: Saba et Hevila, Sabatha et Regma et Sabathacha. Porro filii Regma: Saba et Dedan. 
13O||1||10||102660	Chus autem genuit Nemrod; iste coepit esse potens in terra. 
13O||1||11||102670	Mesraim vero genuit Ludim et Anamim et Laabim et Nephthuim, 
13O||1||12||102680	Phetrusim quoque et Chasluim, de quibus egressi sunt Philisthim e Caphtorim. 
13O||1||13||102690	Chanaan vero genuit Sidonem primogenitum, Heth, 
13O||1||14||102700	Iebusaeum quoque et Amorraeum et Gergesaeum 
13O||1||15||102710	Hevaeumque et Aracaeum et Sinaeum, 
13O||1||16||102720	Aradium quoque et Samaraeum et Emathaeum.
13O||1||17||102730	Filii Sem: Elam et Assur et Arphaxad et Lud et Aram. Filii autem Aram: Us et Hul et Gether et Mes. 
13O||1||18||102740	Arphaxad autem genuit Sala, qui et ipse genuit Heber. 
13O||1||19||102750	Porro Heber nati sunt duo filii: nomen uni Phaleg, quia in diebus eius divisa est terra, et nomen fratris eius Iectan. 
13O||1||20||102760	Iectan autem genuit Elmodad et Saleph et Asarmoth et Iare, 
13O||1||21||102770	Adoram quoque et Uzal et Decla, 
13O||1||22||102780	Ebal etiam et Abimael et Saba necnon 
13O||1||23||102790	et Ophir et Hevila et Iobab; omnes isti filii Iectan.
13O||1||24||102800	Sem, Arphaxad, Sala, 
13O||1||25||102810	Heber, Phaleg, Reu, 
13O||1||26||102820	Seruch, Nachor, Thare, 
13O||1||27||102830	Abram: iste est Abraham.
13O||1||28||102840	Filii autem Abraham: Isaac et Ismael. 
13O||1||29||102850	Et hae generationes eorum: primogenitus Ismaelis Nabaioth et Cedar et Adbeel et Mabsam, 
13O||1||30||102860	Masma et Duma, Massa, Hadad et Thema, 
13O||1||31||102870	Iethur, Naphis, Cedma; hi sunt filii Ismaelis.
13O||1||32||102880	Filii autem Ceturae concubinae Abraham, quos genuit: Zamran, Iecsan, Madan, Madian, Iesboc, Sue. Porro filii Iecsan: Saba et Dedan. Filii autem Dedan: Assurim et Latusim et Loommim. 
13O||1||33||102890	Filii autem Madian: Epha et Opher et Henoch et Abida et Eldaa. Omnes hi filii Ceturae.
13O||1||34||102900	Generavit autem Abraham Isaac, cuius fuerunt filii Esau et Israel.
13O||1||35||102910	Filii Esau: Eliphaz, Rahuel, Iehus, Ialam, Core. 
13O||1||36||102920	Filii Eliphaz: Theman, Omar, Sepho, Gatham, Cenez, Thamna, Amalec. 
13O||1||37||102930	Filii Rahuel: Nahath, Zara, Samma, Meza.
13O||1||38||102940	Filii Seir: Lotan, Sobal, Sebeon, Ana, Dison, Eser, Disan. 
13O||1||39||102950	Filii Lotan: Hori, Hemam; soror autem Lotan fuit Thamna. 
13O||1||40||102960	Filii Sobal: Alvan et Manahath et Ebal et Sepho et Onam. Filii Sebeon: Aia et Ana. 
13O||1||41||102970	Filii Ana: Dison. Filii Dison: Hemdan et Eseban et Iethran et Charran. 
13O||1||42||102980	Filii Eser: Bilhan et Zavan et Iacan. Filii Disan: Us et Aran.
13O||1||43||102990	Isti sunt reges, qui imperaverunt in terra Edom, antequam esset rex super filios Israel: Bela filius Beor, et nomen civitatis eius Denaba. 
13O||1||44||103000	Mortuus est autem Bela, et regnavit pro eo Iobab filius Zarae de Bosra. 
13O||1||45||103010	Cumque et Iobab fuisset mortuus, regnavit pro eo Husam de terra Themanorum. 
13O||1||46||103020	Obiit quoque et Husam, et regnavit pro eo Adad filius Badad, qui percussit Madian in terra Moab; et nomen civitatis eius Avith. 
13O||1||47||103030	Cumque et Adad fuisset mortuus, regnavit pro eo Semla de Masreca. 
13O||1||48||103040	Sed et Semla mortuus est; et regnavit pro eo Saul de Rohoboth, quae iuxta amnem sita est.
13O||1||49||103050	Mortuo quoque Saul, regnavit pro eo Baalhanan filius Achobor. 
13O||1||50||103060	Sed et hic mortuus est, et regnavit pro eo Adad, cuius urbis fuit nomen Phau; et appellata est uxor eius Meetabel filia Matred filiae Mezaab.
13O||1||51||103070	Adad autem mortuo, duces pro regibus in Edom esse coeperunt: dux Thamna, dux Alva, dux Ietheth, 
13O||1||52||103080	dux Oolibama, dux Ela, dux Phinon, 
13O||1||53||103090	dux Cenez, dux Theman, dux Mabsar, 
13O||1||54||103100	dux Magdiel, dux Iram. Hi duces Edom.
13O||2||1||103110	Filii autem Israel: Ruben, Simeon, Levi, Iuda, Issachar et Zabulon, 
13O||2||2||103120	Dan, Ioseph, Beniamin, Nephthali, Gad, Aser.
13O||2||3||103130	Filii Iudae: Her, Onan et Sela; hi tres nati sunt ei de filia Sue Chananitide. Fuit autem Her primogenitus Iudae malus coram Domino, et occidit eum. 
13O||2||4||103140	Thamar autem nurus eius peperit ei Phares et Zara; omnes ergo filii Iudae quinque.
13O||2||5||103150	Filii autem Phares: Esrom et Hamul.
13O||2||6||103160	Filii quoque Zarae: Zamri et Ethan et Heman, Chalchol quoque et Darda; simul quinque. 
13O||2||7||103170	Filii Charmi: Achar, qui turbavit Israel et peccavit in furto anathematis. 
13O||2||8||103180	Filii Ethan: Azarias.
13O||2||9||103190	Filii autem Esrom, qui nati sunt ei: Ierameel et Aram et Chaleb.
13O||2||10||103200	Porro Aram genuit Aminadab, Aminadab autem genuit Naasson principem filiorum Iudae, 
13O||2||11||103210	Naasson quoque genuit Salmon, de quo ortus est Booz. 
13O||2||12||103220	Booz vero genuit Obed, qui et ipse genuit Isai. 
13O||2||13||103230	Isai autem genuit primogenitum Eliab, secundum Abinadab, tertium Samma, 
13O||2||14||103240	quartum Nathanael, quintum Raddai, 
13O||2||15||103250	sextum Asom, septimum David. 
13O||2||16||103260	Quorum sorores fuerunt: Sarvia et Abigail; filii Sarviae: Abisai, Ioab et Asael, tres. 
13O||2||17||103270	Abigail autem genuit Amasa, cuius pater fuit Iether Ismaelites.
13O||2||18||103280	Chaleb vero filius Esrom genuit de uxore sua nomine Azuba, de qua nati sunt Ierioth, Ieser et Sobab et Ardon. 
13O||2||19||103290	Cumque mortua fuisset Azuba, accepit uxorem Chaleb Ephratha, quae peperit ei Hur. 
13O||2||20||103300	Porro Hur genuit Uri, et Uri genuit Beseleel. 
13O||2||21||103310	Post haec ingressus est Esrom ad filiam Machir patris Galaad et accepit eam, cum ipse esset annorum sexaginta; quae peperit ei Segub. 
13O||2||22||103320	Sed et Segub genuit Iair, qui possedit viginti tres civitates in terra Galaad. 
13O||2||23||103330	Cepitque Gesur et Aram oppida Iair ipsis et Canath et viculos eius sexaginta civitates. Omnes isti filii Machir patris Galaad. 
13O||2||24||103340	Cum autem mortuus esset Esrom, ingressus est Chaleb ad Ephratha uxorem Esrom patris sui. Habuit quoque Esrom uxorem Abia, quae peperit ei Ashur patrem Thecue.
13O||2||25||103350	Nati sunt autem filii Ierameel primogeniti Esrom: Ram primogenitus eius et Buna et Aran et Asom et Ahia. 
13O||2||26||103360	Duxit quoque uxorem alteram Ierameel nomine Atara, quae fuit mater Onam. 
13O||2||27||103370	Sed et filii Ram primogeniti Ierameel fuerunt: Moos et Iamin et Acar. 
13O||2||28||103380	Onam autem habuit filios: Sammai et Iada. Filii autem Sammai: Nadab et Abisur. 
13O||2||29||103390	Nomen vero uxoris Abisur Abiail, quae peperit ei Ahobban et Molid. 
13O||2||30||103400	Filii autem Nadab fuerunt Saled et Apphaim; mortuus est autem Saled absque liberis. 
13O||2||31||103410	Filius vero Apphaim: Iesi, qui Iesi genuit Sesan; porro Sesan genuit Oholai. 
13O||2||32||103420	Filii autem Iada fratris Semmei: Iether et Ionathan; sed et Iether mortuus est absque liberis. 
13O||2||33||103430	Porro Ionathan genuit Phaleth et Ziza. Isti fuerunt filii Ierameel. 
13O||2||34||103440	Sesan autem non habuit filios sed filias et servum Aegyptium nomine Ieraa; 
13O||2||35||103450	deditque ei filiam suam uxorem, quae peperit ei Eththei. 
13O||2||36||103460	Eththei autem genuit Nathan, et Nathan genuit Zabad; 
13O||2||37||103470	Zabad quoque genuit Ophlal, et Ophlal genuit Obed. 
13O||2||38||103480	Obed genuit Iehu, Iehu genuit Azariam; 
13O||2||39||103490	Azarias genuit Helles, Helles genuit Elasa. 
13O||2||40||103500	Elasa genuit Sisamoi, Sisamoi genuit Sellum; 
13O||2||41||103510	Sellum genuit Iecemiam, Iecemias genuit Elisama.
13O||2||42||103520	Filii autem Chaleb fratris Ierameel: Mesa primogenitus eius, ipse est pater Ziph; et filius eius Maresa pater Hebron. 
13O||2||43||103530	Porro filii Hebron: Core et Thapphua et Recem et Samma; 
13O||2||44||103540	Samma autem genuit Raham patrem Iercaam, et Recem genuit Sammai. 
13O||2||45||103550	Filius Sammai: Maon, et Maon pater Bethsur.
13O||2||46||103560	Epha autem concubina Chaleb peperit Charran et Mosa et Gezez; porro Charran genuit Gezez. 
13O||2||47||103570	Filii Iahaddai: Regem et Iotham et Gesan et Phalet et Epha et Saaph.
13O||2||48||103580	Concubina Chaleb Maacha peperit Saber et Tharana. 
13O||2||49||103590	Genuit autem Saaph pater Madmena Sue patrem Machbena et patrem Gabaa. Filia vero Chaleb fuit Achsa. 
13O||2||50||103600	Hi erant filii Chaleb. Filii Hur primogeniti Ephratha: Sobal pater Cariathiarim, 
13O||2||51||103610	Salmon pater Bethlehem, Hariph pater Bethgader. 
13O||2||52||103620	Fuerunt autem filii Sobal patris Cariathiarim Raaia, dimidium Manahat 
13O||2||53||103630	et cognationes Cariathiarim: Iethraei et Phutaei et Sumathaei et Maseraei. Ex his egressi sunt Saraitae et Esthaolitae. 
13O||2||54||103640	Filii Salmon: Bethlehem et Netophathitae, Atarothbethioab et dimidium Manahat de Saraa, 
13O||2||55||103650	cognationes quoque de Cariathsepher habitantes in Iabes: Therathaei, Semathaei et Suchathaei. Hi sunt Cinaei, qui orti sunt de Ammath patre domus Rechab.
13O||3||1||103660	David vero hos habuit filios, qui ei nati sunt in Hebron: primoge nitum Amnon ex Achinoam Iezrahelitide, secundum Daniel de Abigail de Carmel, 
13O||3||2||103670	tertium Absalom filium Maacha filiae Tholmai regis Gesur, quartum Adoniam filium Haggith, 
13O||3||3||103680	quintum Saphatiam ex Abital, sextum Iethraam de Egla uxore sua. 
13O||3||4||103690	Sex ergo nati sunt ei in Hebron, ubi regnavit septem annis et sex mensibus. Triginta autem et tribus annis regnavit in Ierusalem. 
13O||3||5||103700	Porro in Ierusalem nati sunt ei filii: Samua et Sobab et Nathan et Salomon, quattuor de Bethsabee filia Ammiel; 
13O||3||6||103710	Iebahar quoque et Elisama et Eliphalet 
13O||3||7||103720	et Noga et Napheg et Iaphia 
13O||3||8||103730	necnon Elisama et Eliada et Eliphalet, novem.
13O||3||9||103740	Omnes hi filii David absque filiis concubinarum; habueruntque sororem Thamar.
13O||3||10||103750	Filius autem Salomonis Roboam, cuius Abia filius genuit Asa; de hoc quoque natus est Iosaphat 
13O||3||11||103760	pater Ioram; qui Ioram genuit Ochoziam, ex quo ortus est Ioas. 
13O||3||12||103770	Et huius Amasias filius genuit Azariam, porro Azariae filius Ioatham 
13O||3||13||103780	procreavit Achaz patrem Ezechiae, de quo natus est Manasses. 
13O||3||14||103790	Sed et Manasses genuit Amon patrem Iosiae; 
13O||3||15||103800	filii autem Iosiae fuerunt: primogenitus Iohanan, secundus Ioachim, tertius Sedecias, quartus Sellum. 
13O||3||16||103810	Filii Ioachim: Iechonias filius eius, Sedecias filius eius. 
13O||3||17||103820	Filii Iechoniae captivi fuerunt: Salathiel filius eius, 
13O||3||18||103830	Melchiram, Phadaia, Senasser et Iecemias, Hosama et Nadabias. 
13O||3||19||103840	De Phadaia orti sunt Zorobabel et Semei. Zorobabel genuit Mosollam, Hananiam et Salomith sororem eorum 
13O||3||20||103850	Hasabamque et Ohol et Barachiam et Hasadiam, Iosabhesed, quinque. 
13O||3||21||103860	Filii autem Hananiae: Pheltias, Iesaias, Raphaia, Arnan, Abdia et Sechenias. 
13O||3||22||103870	Filii Secheniae: Semeia et Hattus et Igal et Baria et Naaria et Saphat, sex numero. 
13O||3||23||103880	Filii Naariae: Elioenai et Ezechias et Ezricam, tres. 
13O||3||24||103890	Filii Elioenai: Odovia et Eliasib et Pheleia et Accub et Iohanan et Dalaia et Anani, septem.
13O||4||1||103900	Filii Iudae: Phares, Esrom et Charmi et Hur et Sobal. 
13O||4||2||103910	Reaia vero filius Sobal genuit Iahath, de quo nati sunt Ahumai et Laad; hae cognationes Saraitarum. 
13O||4||3||103920	Et ista stirps Etam: Iezrahel et Iesema et Iedebos, nomenque sororis eorum Asalelphuni. 
13O||4||4||103930	Phanuel autem pater Gedor et Ezer pater Hosa; isti sunt filii Hur primogeniti Ephratha patris Bethlehem. 
13O||4||5||103940	Ashur vero patris Thecue erant duae uxores: Halaa et Naara. 
13O||4||6||103950	Peperit autem ei Naara Oozam et Hepher et Themani et Ahasthari; isti sunt filii Naara. 
13O||4||7||103960	Porro filii Halaa: Sereth et Sohar et Ethnan. 
13O||4||8||103970	Cos autem genuit Anob et Sobeba et cognationes Aharehel filii Arum. 
13O||4||9||103980	Fuit autem Iabes inclitus prae fratribus suis; et mater eius vocavit nomen illius Iabes dicens: “ Quia peperi eum in dolore ”. 
13O||4||10||103990	Invocavit vero Iabes Deum Israel dicens: “ Si benedicens benedixeris mihi et dilataveris terminos meos, et fuerit manus tua mecum, et feceris me a malitia non opprimi! ”. Et praestitit Deus quae precatus est.
13O||4||11||104000	Chelub autem frater Suaa genuit Mahir, qui fuit pater Esthon. 
13O||4||12||104010	Porro Esthon genuit Bethrapha et Phasea et Tehinna patrem Hirnaas (id est urbis Naas); hi sunt viri Recha. 
13O||4||13||104020	Filii autem Cenez: Othoniel et Saraia; porro filii Othoniel: Hathath et Maonathi. 
13O||4||14||104030	Maonathi genuit Ophra, Saraia autem genuit Ioab patrem Geharasim (id est vallis Artificum); ibi quippe artifices erant.
13O||4||15||104040	Filii vero Chaleb filii Iephonne: Hir et Ela et Naham; filius quoque Ela: Cenez. 
13O||4||16||104050	Filii quoque Iallelel: Ziph et Zipha, Thiria et Asarel. 
13O||4||17||104060	Et filii Ezra: Iether et Mered et Epher et Ialon. Et genuit Iether Mariam et Sammai et Iesba patrem Esthemo. 
13O||4||18||a	104070	Hi autem sunt filii Bethiae filiae pharaonis, quam accepit Mered: 
13O||4||18||b	104080	peperit Iared patrem Gedor et Heber patrem Socho et Iecuthiel patrem Zanoa. 
13O||4||19||104090	Filii autem uxoris eius Iudaicae sororis Naham patris Ceilae: Dalaia et Simeon pater Ioman. Filii autem Naham patris Ceilae: Garmitae et Esthemo Maachathitarum. 
13O||4||20||104100	Filii quoque Simon: Ammon et Rinna, Benhanan et Thilon. Et filii Iesi: Zoheth et Benzoheth.
13O||4||21||104110	Filii Sela filii Iudae: Her pater Lecha et Laada pater Maresa et cognationes domus operantium byssum in Bethasbea 
13O||4||22||104120	et Iochim virique Chozeba et Ioas et Saraph, qui principes fuerunt in Moab et qui reversi sunt in Bethlehem; hae autem sunt res veteres. 
13O||4||23||104130	Hi sunt figuli habitantes Netaim et Gedera; apud regem in operibus eius commorati sunt ibi.
13O||4||24||104140	Filii Simeon: Namuel et Iamin, Iarib, Zara, Saul; 
13O||4||25||104150	Sellum filius eius, Mabsam filius eius, Masma filius eius. 
13O||4||26||104160	Filii Masma: Hamuel filius eius, Zacchur filius eius, Semei filius eius. 
13O||4||27||104170	Filii Semei sedecim et filiae sex; fratres autem eius non habuerunt filios multos, et universa cognatio eorum non potuit adaequare summam filiorum Iudae.
13O||4||28||104180	Habitaverunt autem in Bersabee et Molada et Asarsual 
13O||4||29||104190	et in Bilha et in Esem et in Tholad 
13O||4||30||104200	et in Bathuel et in Horma et in Siceleg 
13O||4||31||104210	et in Bethmarchaboth et in Asarsusim et in Bethberai et in Saarim; hae civitates eorum usque ad regem David. 
13O||4||32||104220	Villae quoque eorum: Etam et Ain, Remmon et Thochen et Asan, civitates quinque. 
13O||4||33||104230	Et universi viculi eorum per circuitum civitatum istarum usque ad Baal; haec est habitatio eorum et genealogia.
13O||4||34||104240	Masobab quoque et Iemlech et Iosa filius Amasiae 
13O||4||35||104250	et Ioel et Iehu filius Iosabiae filii Saraiae filii Asiel 
13O||4||36||104260	et Elioenai et Iacoba et Isuhaia et Asaia et Adiel et Isimiel et Banaia, 
13O||4||37||104270	Ziza quoque filius Sephei filii Allon filii Iedaia filii Semri filii Samaia. 
13O||4||38||104280	Isti nominatim inscripti erant principes in cognationibus suis; et familiae eorum expansae sunt vehementer, 
13O||4||39||104290	et profecti sunt ad introitum Gedor usque ad orientem vallis, ut quaererent pascua gregibus suis. 
13O||4||40||104300	Inveneruntque pascuas uberes et valde bonas et terram latissimam et quietam et fertilem, in qua ante habitaverunt de stirpe Cham. 
13O||4||41||104310	Hi ergo venerunt, qui inscripti erant nominatim, in diebus Ezechiae regis Iudae, et percusserunt tabernacula eorum et Meunitas, qui inventi fuerunt ibi, et deleverunt eos usque in praesentem diem habitaveruntque pro eis, quoniam uberrimas ibidem pascuas reppererunt.
13O||4||42||104320	De filiis quoque Simeon abierunt in montem Seir viri quingenti habentes principes Pheltiam et Naariam et Raphaiam et Oziel filios Iesi 
13O||4||43||104330	et percusserunt reliquias, quae evadere potuerant Amalecitarum, et habitaverunt ibi pro eis usque ad diem hanc.
13O||5||1||104340	Filii quoque Ruben primogeniti Israel: ipse quippe fuit primoge nitus eius, sed, cum violasset torum patris sui, data sunt primogenita eius filiis Ioseph filii Israel, ut non computaretur in primogenitum, 
13O||5||2||104350	quia Iuda erat quidem fortissimus inter fratres suos et de stirpe eius principes germinati sunt, primogenita autem reputata sunt Ioseph.
13O||5||3||104360	Filii ergo Ruben primogeniti Israel: Henoch et Phallu, Hesron et Charmi. 
13O||5||4||104370	Filii Ioel: Semeia filius eius, Gog filius eius, Semei filius eius, 
13O||5||5||104380	Micha filius eius, Reaia filius eius, Baal filius eius, 
13O||5||6||104390	Beera filius eius, quem captivum duxit Theglathphalasar rex Assyriorum, et fuit princeps in tribu Ruben. 
13O||5||7||104400	Fratres autem eius in cognationibus eius, quando numerabantur in genealogiis suis, erant: caput Iehiel, deinde Zacharias; 
13O||5||8||104410	porro Bela filius Azaz filii Samma filii Ioel, ipse habitavit in Aroer usque ad Nabo et Baalmeon. 
13O||5||9||104420	Contra orientalem quoque plagam habitavit usque ad introitum eremi, quae est inde a flumine Euphrate; multum quippe gregum eorum numerus creverat in terra Galaad. 
13O||5||10||104430	In diebus autem Saul proeliati sunt contra Agarenos et interfecerunt illos; habitaveruntque pro eis in tabernaculis eorum in omni plaga, quae respicit ad orientem Galaad.
13O||5||11||104440	Filii vero Gad e regione eorum habitaverunt in terra Basan usque Salcha: 
13O||5||12||104450	Ioel in capite et Sapham secundus, porro Ianai et Saphat in Basan; 
13O||5||13||104460	fratres vero eorum secundum familias suas: Michael et Mosollam et Seba et Iorai et Iachan et Zie et Heber, septem. 
13O||5||14||104470	Hi filii Abihail filii Huri filii Iaroe filii Galaad filii Michael filii Iesesi filii Ieddo filii Buz. 
13O||5||15||104480	Ahi filius Abdiel filii Guni princeps familiarum eorum. 
13O||5||16||104490	Et habitaverunt in Galaad et in Basan et in viculis eius et in cunctis suburbanis Saron usque ad terminos. 
13O||5||17||104500	Omnes hi numerati sunt in diebus Ioatham regis Iudae et in diebus Ieroboam regis Israel.
13O||5||18||104510	Filii Ruben et Gad et dimidiae tribus Manasse viri bellatores scuta portantes et gladios et tendentes arcum eruditique ad proelia, quadraginta quattuor milia et septingenti sexaginta procedentes ad pugnam; 
13O||5||19||104520	dimicaverunt contra Agarenos et Ituraeos et Naphisaeos et Nodabaeos. 
13O||5||20||104530	Et datum est eis auxilium, traditique sunt in manus eorum Agareni et universi, qui fuerant cum eis, quia Deum invocaverunt cum proeliarentur, et exaudivit eos, eo quod credidissent in eum. 
13O||5||21||104540	Ceperuntque omnia, quae possederant, camelorum quinquaginta milia et ovium ducenta quinquaginta milia, asinos duo milia et animas hominum centum milia; 
13O||5||22||104550	vulnerati autem multi corruerunt; fuit enim bellum Domini. Habitaveruntque pro eis usque ad transmigrationem.
13O||5||23||104560	Filii quoque dimidiae tribus Manasse possederunt terram a Basan usque Baalhermon et Sanir et montem Hermon; ingens quippe numerus erat. 
13O||5||24||104570	Et hi fuerunt principes familiarum eorum: Epher et Iesi et Eliel et Azriel et Ieremia et Odovia et Iediel; viri bellatores fortissimi et nominati, duces in familiis suis.
13O||5||25||104580	Reliquerunt autem Deum patrum suorum et fornicati sunt post deos populorum terrae, quos abstulit Deus coram eis. 
13O||5||26||104590	Et suscitavit Deus Israel spiritum Phul regis Assyriorum et spiritum Theglathphalasar regis Assur; et transtulit Ruben et Gad et dimidium tribus Manasse et adduxit eos in Hala et Habor et Ara et fluvium Gozan usque ad diem hanc.
13O||5||27||104600	Filii Levi: Gerson, Caath, Merari. 
13O||5||28||104610	Filii Caath: Amram, Isaar, Hebron et Oziel. 
13O||5||29||104620	Filii Amram: Aaron, Moyses et Maria. Filii Aaron: Nadab et Abiu, Eleazar et Ithamar. 
13O||5||30||104630	Eleazar genuit Phinees, et Phinees genuit Abisue; 
13O||5||31||104640	Abisue vero genuit Bocci, et Bocci genuit Ozi. 
13O||5||32||104650	Ozi genuit Zaraiam, et Zaraias genuit Meraioth, 
13O||5||33||104660	porro Meraioth genuit Amariam, et Amarias genuit Achitob; 
13O||5||34||104670	Achitob genuit Sadoc, Sadoc genuit Achimaas, 
13O||5||35||104680	Achimaas genuit Azariam, Azarias genuit Iohanan; 
13O||5||36||104690	Iohanan genuit Azariam: ipse est qui sacerdotio functus est in domo, quam aedificavit Salomon in Ierusalem. 
13O||5||37||104700	Genuit autem Azarias Amariam, et Amarias genuit Achitob, 
13O||5||38||104710	Achitob genuit Sadoc, et Sadoc genuit Sellum; 
13O||5||39||104720	Sellum genuit Helciam, et Helcias genuit Azariam. 
13O||5||40||104730	Azarias genuit Saraiam, et Saraias genuit Iosedec; 
13O||5||41||104740	porro Iosedec egressus est, quando transtulit Dominus Iudam et Ierusalem per manus Nabuchodonosor.
13O||6||1||104750	Filii ergo Levi: Gerson, Caath et Merari. 
13O||6||2||104760	Et haec nomina filio rum Gerson: Lobni et Semei. 
13O||6||3||104770	Filii Caath: Amram et Isaar et Hebron et Oziel. 
13O||6||4||104780	Filii Merari: Moholi et Musi. Hae autem cognationes Levi secundum familias eorum: 
13O||6||5||104790	Gerson, Lobni filius eius, Iahath filius eius, Zimma filius eius, 
13O||6||6||104800	Ioah filius eius, Addo filius eius, Zara filius eius, Iethrai filius eius. 
13O||6||7||104810	Filii Caath: Aminadab filius eius, Core filius eius, Asir filius eius, 
13O||6||8||104820	Elcana filius eius, Abiasaph filius eius, Asir filius eius, 
13O||6||9||104830	Thahath filius eius, Uriel filius eius, Ozias filius eius, Saul filius eius. 
13O||6||10||104840	Filii Elcana: Amasai et Achimoth, 
13O||6||11||104850	Elcana filius eius, Sophai filius eius, Nahath filius eius, 
13O||6||12||104860	Eliab filius eius, Ieroham filius eius, Elcana filius eius, Samuel filius eius. 
13O||6||13||104870	Filii Samuel: primogenitus Ioel et secundus Abia. 
13O||6||14||104880	Filii autem Merari: Moholi, Lobni filius eius, Semei filius eius, Oza filius eius, 
13O||6||15||104890	Samaa filius eius, Haggia filius eius, Asaia filius eius.
13O||6||16||104900	Isti sunt, quos constituit David super cantum domus Domini, ex quo collocata est arca; 
13O||6||17||104910	et ministrabant coram habitatione tabernaculi conventus canentes, donec aedificaret Salomon domum Domini in Ierusalem; stabant autem iuxta ordinem suum in ministerio.
13O||6||18||104920	Hi vero sunt, qui assistebant cum filiis suis. De filiis Caath: Heman cantor filius Ioel filii Samuel 
13O||6||19||104930	filii Elcana filii Ieroham filii Eliel filii Thohu 
13O||6||20||104940	filii Suph filii Elcana filii Mahath filii Amasai 
13O||6||21||104950	filii Elcana filii Ioel filii Azariae filii Sophoniae 
13O||6||22||104960	filii Thahath filii Asir filii Abiasaph filii Core 
13O||6||23||104970	filii Isaar filii Caath filii Levi filii Israel.
13O||6||24||104980	Et frater eius Asaph, qui stabat a dextris eius, Asaph filius Barachiae filii Samaa 
13O||6||25||104990	filii Michael filii Basaiae filii Melchiae 
13O||6||26||105000	filii Athnai filii Zara filii Adaia 
13O||6||27||105010	filii Ethan filii Zimma filii Semei 
13O||6||28||105020	filii Iahath filii Gerson filii Levi.
13O||6||29||105030	Filii autem Merari fratres eorum ad sinistram: Ethan filius Cusi filii Abdi filii Melluch 
13O||6||30||105040	filii Hasabiae filii Amasiae filii Helciae 
13O||6||31||105050	filii Amsi filii Bani filii Somer 
13O||6||32||105060	filii Moholi filii Musi filii Merari filii Levi.
13O||6||33||105070	Fratres quoque eorum Levitae, qui ordinati sunt in cunctum ministerium habitaculi domus Domini; 
13O||6||34||105080	Aaron vero et filii eius adolebant super altare holocausti et super altare thymiamatis in omne opus sancti sanctorum, et ut expiarent pro Israel, iuxta omnia quae praecepit Moyses servus Dei.
13O||6||35||105090	Hi sunt autem filii Aaron: Eleazar filius eius, Phinees filius eius, Abisue filius eius, 
13O||6||36||105100	Bocci filius eius, Ozi filius eius, Zaraia filius eius, 
13O||6||37||105110	Meraioth filius eius, Amarias filius eius, Achitob filius eius, 
13O||6||38||105120	Sadoc filius eius, Achimaas filius eius.
13O||6||39||105130	Et haec habitacula eorum per castra atque confinia, filiorum scilicet Aaron ex cognatione Caathitarum; ipsis enim sorte contigerat. 
13O||6||40||105140	Dederunt igitur eis Hebron in terra Iudae et suburbana eius per circuitum; 
13O||6||41||105150	agros autem civitatis et villas Chaleb filio Iephonne. 
13O||6||42||105160	Porro filiis Aaron dederunt civitatem ad confugiendum: Hebron et Lobna et suburbana eius, 
13O||6||43||105170	Iether quoque et Esthemo cum suburbanis eius, sed et Helon et Dabir cum suburbanis suis, 
13O||6||44||105180	Asan quoque et Iutta et Bethsames et suburbana earum; 
13O||6||45||105190	de tribu autem Beniamin: Gabaon et Gabaa et suburbana earum et Almath cum suburbanis suis, Anathoth quoque cum suburbanis suis: omnes civitates tredecim, singulae per cognationes suas. 
13O||6||46||105200	Filiis autem Caath residuis de cognatione sua dederunt ex tribu Ephraim et ex tribu Dan et ex dimidia tribu Manasse in possessionem urbes decem. 
13O||6||47||105210	Porro filiis Gerson per cognationes suas de tribu Issachar et de tribu Aser et de tribu Nephthali et de tribu Manasse in Basan urbes tredecim. 
13O||6||48||105220	Filiis autem Merari per cognationes suas de tribu Ruben et de tribu Gad et de tribu Zabulon dederunt sorte civitates duodecim.
13O||6||49||105230	Dederunt quoque filii Israel Levitis civitates et suburbana earum; 
13O||6||50||105240	dederuntque per sortem ex tribu filiorum Iudae et ex tribu filiorum Simeon et ex tribu filiorum Beniamin urbes has, quas vocaverunt nominibus suis.
13O||6||51||105250	Et his, qui erant ex cognationibus filiorum Caath, fuerunt civitates in terminis eorum de tribu Ephraim. 
13O||6||52||105260	Dederunt ergo eis urbem ad confugiendum: Sichem cum suburbanis suis in monte Ephraim et Gazer cum suburbanis suis, 
13O||6||53||105270	Iecmaam quoque cum suburbanis suis et Bethoron similiter; 
13O||6||54||105280	necnon et Aialon cum suburbanis suis et Gethremmon in eundem modum. 
13O||6||55||105290	Porro ex dimidia tribu Manasse Thanach et suburbana eius, Ieblaam et suburbana eius, his videlicet qui de cognationibus filiorum Caath reliqui erant.
13O||6||56||105300	Filiis autem Gerson de cognationibus dimidiae tribus Manasse: Golan in Basan et suburbana eius et Astharoth cum suburbanis suis. 
13O||6||57||105310	De tribu Issachar Cedes et suburbana illius et Dabereth cum suburbanis suis, 
13O||6||58||105320	Ramoth quoque et suburbana illius et Anem cum suburbanis suis. 
13O||6||59||105330	De tribu vero Aser: Masal cum suburbanis suis et Abdon similiter, 
13O||6||60||105340	Hucoc quoque et suburbana eius et Rohob cum suburbanis suis. 
13O||6||61||105350	Porro de tribu Nephthali: Cedes in Galilaea et suburbana eius, Hamon cum suburbanis suis et Cariathaim et suburbana eius.
13O||6||62||105360	Filiis autem Merari residuis de tribu Zabulon: Remmon et suburbana eius et Thabor cum suburbanis suis. 
13O||6||63||105370	Trans Iordanem quoque ex adverso Iericho, contra orientem Iordanis de tribu Ruben: Bosor in solitudine cum suburbanis suis et Iasa cum suburbanis suis, 
13O||6||64||105380	Cademoth quoque et suburbana eius et Mephaath cum suburbanis suis. 
13O||6||65||105390	Necnon et de tribu Gad: Ramoth in Galaad et suburbana eius et Mahanaim cum suburbanis suis, 
13O||6||66||105400	sed et Hesebon cum suburbanis eius, et Iazer cum suburbanis suis.
13O||7||1||105410	Porro filii Issachar: Thola et Phua, Iasub et Semron, quat tuor. 
13O||7||2||105420	Filii Thola: Ozi et Raphaia et Ieriel et Iemai et Iebsem et Samuel, principes familiarum suarum; de stirpe Thola viri fortissimi numerati sunt iuxta genealogias suas in diebus David viginti duo milia sescenti. 
13O||7||3||105430	Filii Ozi: Izrahia, de quo nati sunt Michael et Obadia et Ioel et Iesia, quinque principes omnes. 
13O||7||4||105440	Cumque eis erant secundum genealogias familiarum suarum turmae accinctae ad proelium, viri fortissimi, triginta sex milia; multas enim habuere uxores et filios. 
13O||7||5||105450	Fratresque eorum per omnes cognationes Issachar robustissimi ad pugnandum octoginta septem milia numerati sunt.
13O||7||6||105460	Filii Beniamin: Bela et Bochor et Iedihel, tres. 
13O||7||7||105470	Filii Bela: Esebon et Ozi et Oziel et Ierimoth et Urai, quinque principes familiarum et ad pugnandum robustissimi; numerus autem eorum viginti duo milia et triginta quattuor. 
13O||7||8||105480	Porro filii Bochor: Zamira et Ioas et Eliezer et Elioenai et Amri et Ierimoth et Abia et Anathoth et Almath; omnes hi filii Bochor. 
13O||7||9||105490	Numerati sunt autem in genealogiis suis principes familiarum suarum ad bella fortissimi viginti milia et ducenti. 
13O||7||10||105500	Porro filii Iedihel: Bilhan; filii autem Bilhan: Iehus et Beniamin et Aod et Chanaana et Zethan et Tharsis et Ahisahar; 
13O||7||11||105510	omnes hi filii Iedihel principes familiarum suarum viri fortissimi decem et septem milia et ducenti ad proelium procedentes. 
13O||7||12||105520	Suphim quoque et Huphim filii Hir et Husim filii Aher.
13O||7||13||105530	Filii autem Nephthali: Iasiel et Guni et Ieser et Sellum, filii Bilhae.
13O||7||14||105540	Porro filius Manasse: Asriel, quem peperit concubina eius Syra; peperit quoque Machir patrem Galaad. 
13O||7||15||105550	Machir autem accepit uxorem de Huphim et Suphim et habuit sororem nomine Maacha; nomen autem secundi Salphaad, nataeque sunt Salphaad filiae. 
13O||7||16||105560	Et peperit Maacha uxor Machir filium vocavitque nomen eius Phares; porro nomen fratris eius Sares et filii eius Ulam et Recem. 
13O||7||17||105570	Filius autem Ulam: Badan; hi sunt filii Galaad filii Machir filii Manasse. 
13O||7||18||105580	Soror autem eius Ammalecheth peperit Isod et Abiezer et Maala. 
13O||7||19||105590	Erant autem filii Semida: Ahin et Sechem et Leci et Aniam.
13O||7||20||105600	Filii autem Ephraim: Suthala, Bared filius eius, Thahath filius eius, Elada filius eius, Thahath filius eius, 
13O||7||21||105610	et huius filius Zabad et huius filius Suthala et huius filius Ezer et Elad. Occiderunt autem eos viri Geth indigenae, quia descenderant, ut invaderent possessiones eorum. 
13O||7||22||105620	Luxit igitur Ephraim pater eorum multis diebus, et venerunt fratres eius, ut consolarentur eum; 
13O||7||23||105630	ingressusque est ad uxorem suam, quae concepit et peperit filium, et vocavit nomen eius Beria, eo quod in malis domus eius ortus esset. 
13O||7||24||105640	Filia autem eius fuit Sara, quae aedificavit Bethoron inferiorem et superiorem et Ozensara. 
13O||7||25||105650	Porro filius eius Rapha et Reseph et Thale filius eius, de quo natus est Thaan, 
13O||7||26||105660	qui genuit Laadan; huius quoque filius Ammiud genuit Elisama, 
13O||7||27||105670	de quo ortus est Nun, qui habuit filium Iosue. 
13O||7||28||105680	Possessio autem eorum et habitationes: Bethel cum filiabus suis et contra orientem Noran, ad occidentalem plagam Gazer et filiae eius, Sichem quoque cum filiabus suis usque Hai et filias eius. 
13O||7||29||105690	Iuxta filios quoque Manasse: Bethsan et filias eius, Thanach et filias eius, Mageddo et filias eius, Dor et filias eius. In his habitaverunt filii Ioseph filii Israel.
13O||7||30||105700	Filii Aser: Iemna et Iesua et Isui et Beria et Sara soror eorum. 
13O||7||31||105710	Filii autem Beria: Heber et Melchiel, ipse est pater Barzaith. 
13O||7||32||105720	Heber autem genuit Iephlat et Somer et Hotham et Suaa sororem eorum. 
13O||7||33||105730	Filii Iephlat: Phosech et Bamaal et Asoth; hi filii Iephlat. 
13O||7||34||105740	Porro filii Somer fratris sui: Roaga et Haba et Aram. 
13O||7||35||105750	Filii autem Hotham fratris eius: Supha et Iemna et Selles et Amal. 
13O||7||36||105760	Filii Supha: Sue, Hamapher et Sual et Beri et Iamra, 
13O||7||37||105770	Bosor et Od et Samma et Salusa et Iethran et Beera. 
13O||7||38||105780	Filii Iether: Iephonne et Phaspha et Ara. 
13O||7||39||105790	Filii autem Olla: Area et Hanniel et Resia. 
13O||7||40||105800	Omnes hi filii Aser, principes familiarum electi atque fortissimi, capita principum; numerus autem eorum, qui inscripti erant in exercitu ad bellum, viginti sex milia.
13O||8||1||105810	Beniamin autem genuit Bela primogenitum suum, Asbel se cundum, Ahara tertium, 
13O||8||2||105820	Nohaa quartum et Rapha quintum. 
13O||8||3||105830	Fueruntque filii Bela: Addar et Gera pater Aod, 
13O||8||4||105840	Abisue quoque et Naaman et Ahoe, 
13O||8||5||105850	sed et Gera et Sephuphan et Huram. 
13O||8||6||105860	Hi sunt filii Aod principes familiarum habitantium in Gabaa, qui translati sunt in Manahath; 
13O||8||7||105870	Naaman autem et Ahia et Gera: ipse transtulit eos et genuit Oza et Ahiud. 
13O||8||8||105880	Porro Saharaim genuit in regione Moab, postquam dimisit Husim et Bara uxores suas; 
13O||8||9||105890	genuit autem de Hodes uxore sua Iobab et Sebia et Mesa et Melcham, 
13O||8||10||105900	Iehus quoque et Sechia et Marma; hi sunt filii eius principes in familiis suis. 
13O||8||11||105910	De Husim vero genuit Abitob et Elphaal; 
13O||8||12||105920	porro filii Elphaal Heber et Misaam et Samad; hic aedificavit Ono et Lod et filias eius.
13O||8||13||105930	Beria autem et Samma principes familiarum habitantium in Aialon; hi fugaverunt habitatores Geth. 
13O||8||14||105940	Et Ahi et Sesac et Ierimoth 
13O||8||15||105950	et Zabadia et Arad et Eder, 
13O||8||16||105960	Michael quoque et Iespha et Ioha filii Beria. 
13O||8||17||105970	Et Zabadia et Mosollam et Hezeci et Heber 
13O||8||18||105980	et Iesamari et Iezlia et Iobab filii Elphaal 
13O||8||19||105990	et Iacim et Zechri et Zabdi 
13O||8||20||106000	et Elioenai et Selethai et Eliel 
13O||8||21||106010	et Adaia et Baraia et Samarath filii Semei 
13O||8||22||106020	et Iesphan et Heber et Eliel 
13O||8||23||106030	et Abdon et Zechri et Hanan 
13O||8||24||106040	et Hanania et Elam et Anathothia 
13O||8||25||106050	et Iephdaia et Phanuel filii Sesac. 
13O||8||26||106060	Et Samsari et Sohoria et Otholia 
13O||8||27||106070	et Iersia et Elia et Zechri filii Ieroham.
13O||8||28||106080	Hi capita familiarum secundum genealogias, principes qui habitaverunt in Ierusalem.
13O||8||29||106090	In Gabaon autem habitaverunt Iehiel pater Gabaon, et nomen uxoris eius Maacha, 
13O||8||30||106100	filiusque eius primogenitus Abdon et Sur et Cis et Baal et Ner et Nadab, 
13O||8||31||106110	Gedor quoque et Ahio et Zacher et Macelloth; 
13O||8||32||106120	et Macelloth genuit Samaa. Habitaveruntque ex adverso fratrum suorum in Ierusalem cum fratribus suis.
13O||8||33||106130	Ner autem genuit Cis, et Cis genuit Saul. Porro Saul genuit Ionathan et Melchisua et Abinadab et Isbaal. 
13O||8||34||106140	Filius autem Ionathan Meribbaal, et Meribbaal genuit Micha; 
13O||8||35||106150	filii Micha Phithon et Melech et Tharaa et Ahaz. 
13O||8||36||106160	Et Ahaz genuit Ioada, et Ioada genuit Almath et Azmaveth et Zamri; porro Zamri genuit Mosa. 
13O||8||37||106170	Et Mosa genuit Banaa, cuius filius fuit Raphaia, de quo ortus est Elasa, qui genuit Asel. 
13O||8||38||106180	Porro Asel sex filii fuere his nominibus: Ezricam primogenitus eius, Ismael, Saria, Azarias, Obdia et Hanan; omnes hi filii Asel. 
13O||8||39||106190	Filii autem Esec fratris eius: Ulam primogenitus et Iehus secundus et Eliphalet tertius. 
13O||8||40||106200	Fueruntque filii Ulam viri robustissimi ad bellum et magno robore tendentes arcum et multos habentes filios ac nepotes usque ad centum quinquaginta. Omnes hi filii Beniamin.
13O||9||1||106210	Universus ergo Israel dinume ratus est, et summa eorum scrip ta est in libro regum Israel et Iudae. Translatique sunt in Babylonem propter delictum suum. 
13O||9||2||106220	Qui autem habitaverunt primi in possessionibus et in urbibus suis: Israel et sacerdotes et Levitae et Nathinaei.
13O||9||3||106230	Commorati sunt in Ierusalem de filiis Iudae et de filiis Beniamin, de filiis quoque Ephraim et Manasse. 
13O||9||4||106240	Uthai filius Ammiud filii Amri filii Imri filii Bani: de filiis Phares filii Iudae; 
13O||9||5||106250	et de Selanitis: Asaia primogenitus et filii eius; 
13O||9||6||106260	de filiis autem Zara: Iehuel et fratres eorum sescenti nonaginta. 
13O||9||7||106270	Porro de filiis Beniamin: Sallu filius Mosollam filii Odovia filii Asana 
13O||9||8||106280	et Iobania filius Ieroham et Ela filius Ozi filii Mochori et Mosollam filius Saphatiae filii Rahuel filii Iebaniae 
13O||9||9||106290	et fratres eorum secundum genealogias suas nongenti quinquaginta sex; omnes hi principes familiarum secundum familias suas.
13O||9||10||106300	De sacerdotibus autem: Iedaia, Ioiarib et Iachin, 
13O||9||11||106310	Azarias quoque filius Helciae filii Mosollam filii Sadoc filii Meraioth filii Achitob principes domus Dei. 
13O||9||12||106320	Porro Adaias filius Ieroham filii Phassur filii Melchiae et Maasai filius Adiel filii Iezra filii Mosollam filii Mosollamoth filii Emmer, 
13O||9||13||106330	fratres quoque eorum principes per familias suas mille septingenti sexaginta, fortissimi robore ad faciendum opus ministerii in domo Dei.
13O||9||14||106340	De Levitis autem: Semeia filius Hassub filii Ezricam filii Hasabia de filiis Merari; 
13O||9||15||106350	Bacbacar quoque, Hares et Galal et Matthania filius Micha filii Zechri filii Asaph 
13O||9||16||106360	et Abdia filius Semeiae filii Galal filii Idithun et Barachia filius Asa filii Elcana, qui habitavit in atriis Netophathitarum. 
13O||9||17||106370	Ianitores autem: Sellum et Accub et Telmon et Ahiman; et frater eorum Sellum princeps 
13O||9||18||106380	et usque ad hoc tempus est in porta regis ad orientem. Hi erant ianitores castris filiorum Levi. 
13O||9||19||106390	Sellum vero filius Core filii Abiasaph filii Core cum fratribus suis de domo patris sui: hi Coritae erant super opera ministerii custodes liminum tabernaculi; patres autem eorum super castra Domini custodiebant introitum, 
13O||9||20||106400	et Phinees filius Eleazari princeps erat super eos olim — Dominus sit cum eo! — 
13O||9||21||106410	Zacharias filius Mosollamia ianitor portae tabernaculi conventus. 
13O||9||22||106420	Omnes hi electi in ostiarios liminum ducenti duodecim, et descripti in villis propriis, quos constituerunt David et Samuel videns in munus perpetuum, 
13O||9||23||106430	tam ipsos quam filios eorum in ostiis domus Domini, domus tabernaculi, in custodias. 
13O||9||24||106440	Per quattuor ventos erant ostiarii, id est ad orientem et ad occidentem, ad aquilonem et ad austrum. 
13O||9||25||106450	Fratres autem eorum in viculis suis morabantur et veniebant per septem dies de tempore usque ad tempus, ut essent cum illis. 
13O||9||26||106460	Nam munus habebant perpetuum hi quattuor principes ianitorum. Hi scilicet Levitae erant super exedras et thesauros domus Domini; 
13O||9||27||106470	per gyrum quoque templi Domini pernoctabant in custodiis suis, ut et ipsi mane aperirent fores.
13O||9||28||106480	De horum genere erant et super vasa ministerii, ad numerum enim et inferebantur vasa et efferebantur; 
13O||9||29||106490	de ipsis et, qui credita habebant utensilia et omnia utensilia sancta, praeerant similae et vino et oleo et turi et aromatibus. 
13O||9||30||106500	Filii quidam autem sacerdotum unguenta ex aromatibus conficiebant; 
13O||9||31||106510	et Matthathias Levites, primogenitus Sellum Coritae, munere perpetuo praefectus erat eorum, quae in sartagine frigebantur. 
13O||9||32||106520	Porro de filiis Caath fratribus eorum super panes erant propositionis, ut semper novos per singula sabbata praepararent. 
13O||9||33||106530	Hi sunt cantores, principes per familias Levitarum, qui in exedris vacantes morabantur, ita ut die et nocte iugiter suo ministerio deservirent. 
13O||9||34||106540	Hi sunt capita Levitarum per familias suas secundum genealogias suas principes; hi habitaverunt in Ierusalem.
13O||9||35||106550	In Gabaon autem commorati sunt pater Gabaon Iehiel, et nomen uxoris eius Maacha. 
13O||9||36||106560	Filius primogenitus eius Abdon et Sur et Cis et Baal et Ner et Nadab, 
13O||9||37||106570	Gedor quoque et Ahio et Zacharias et Macelloth. 
13O||9||38||106580	Porro Macelloth genuit Samaam; isti habitaverunt e regione fratrum suorum in Ierusalem cum fratribus suis. 
13O||9||39||106590	Ner autem genuit Cis, et Cis genuit Saul. Et Saul genuit Ionathan et Melchisua et Abinadab et Isbaal. 
13O||9||40||106600	Filius autem Ionathan Meribbaal, et Meribbaal genuit Micha; 
13O||9||41||106610	porro filii Micha: Phithon et Melech et Tharaa et Ahaz. 
13O||9||42||106620	Ahaz autem genuit Iara, et Iara genuit Almath et Azmaveth et Zamri; Zamri autem genuit Mosa. 
13O||9||43||106630	Mosa vero genuit Banaa, cuius filius Raphaia genuit Elasa, de quo ortus est Asel. 
13O||9||44||106640	Porro Asel sex filios habuit his nominibus: Ezricam primogenitus eius, Ismael, Saria, Azarias, Obdia, Hanan; hi filii Asel.
13O||10||1||106650	Philisthim autem pugnabant contra Israel, fugeruntque viri Israel a facie Philisthim et ceciderunt vulnerati in monte Gelboe; 
13O||10||2||106660	cumque appropinquassent Philisthaei persequentes Saul et filios eius, percusserunt Ionathan et Abinadab et Melchisua filios Saul. 
13O||10||3||106670	Et aggravatum est proelium contra Saul, inveneruntque eum sagittarii et vulneraverunt iaculis; 
13O||10||4||106680	et dixit Saul ad armigerum suum: “ Evagina gladium tuum et interfice me, ne forte veniant incircumcisi isti et illudant mihi ”. Noluit autem armiger eius hoc facere timore perterritus. Arripuit igitur Saul ensem et irruit in eum; 
13O||10||5||106690	quod cum vidisset armiger eius, videlicet mortuum esse Saul, irruit etiam ipse in gladium suum et mortuus est. 
13O||10||6||106700	Interiit ergo Saul et tres filii eius; omnis domus illius pariter concidit.
13O||10||7||106710	Quod cum vidissent omnes viri Israel, qui habitabant in campestribus, quod fugissent, et mortui essent Saul et filii eius, dereliquerunt urbes suas et huc illucque dispersi sunt; veneruntque Philisthim et habitaverunt in eis. 
13O||10||8||106720	Die igitur altero venerunt Philisthim, ut spoliarent interfectos, et invenerunt Saul et filios eius iacentes in monte Gelboe; 
13O||10||9||106730	cumque spoliassent eum et amputassent caput armisque nudassent, miserunt in terram suam per circuitum, ut annuntiaretur in idolorum templis et in populis. 
13O||10||10||106740	Arma autem eius consecraverunt in fano Astharoth et caput affixerunt in templo Dagon.
13O||10||11||106750	Hoc cum audissent viri Iabes Galaad, omnia scilicet quae Philisthim fecerunt super Saul, 
13O||10||12||106760	consurrexerunt omnes viri fortes et tulerunt cadavera Saul et filiorum eius attuleruntque ea in Iabes et sepelierunt ossa eorum subter quercum, quae erat in Iabes, et ieiunaverunt septem diebus.
13O||10||13||106770	Mortuus est ergo Saul propter iniquitatem suam, eo quod praevaricatus sit mandatum Domini, quod praeceperat, et non custodierit illud, sed insuper etiam pythonissam consuluerit 
13O||10||14||106780	nec quaesierit Dominum; propter quod et interfecit eum et transtulit regnum eius ad David filium Isai.
13O||11||1||106790	Congregatus est igitur omnis Israel ad David in Hebron dicens: “ Os tuum sumus et caro tua. 
13O||11||2||106800	Heri quoque et nudiustertius, cum adhuc regnaret Saul, tu eras qui educebas et introducebas Israel; tibi enim dixit Dominus Deus tuus: “Tu pasces populum meum Israel et tu eris princeps super eum” ”. 
13O||11||3||106810	Venerunt ergo omnes maiores natu Israel ad regem in Hebron, et iniit David cum eis foedus in Hebron coram Domino; unxeruntque eum regem super Israel iuxta sermonem Domini, quem locutus est in manu Samuel.
13O||11||4||106820	Abiit quoque David et omnis Israel in Ierusalem, haec est Iebus, ubi erant Iebusaei habitatores terrae. 
13O||11||5||106830	Dixeruntque, qui habitabant in Iebus, ad David: “ Non ingredieris huc ”. Porro David cepit arcem Sion, quae est civitas David; 
13O||11||6||106840	dixitque: “ Omnis, qui percusserit Iebusaeum, in primis erit princeps et dux ”. Ascendit igitur primus Ioab filius Sarviae et factus est princeps. 
13O||11||7||106850	Habitavit autem David in arce, et idcirco appellata est civitas David. 
13O||11||8||106860	Aedificavitque urbem in circuitu a Mello usque ad gyrum; Ioab autem reliqua urbis instauravit. 
13O||11||9||106870	Proficiebatque David vadens et crescens, et Dominus exercituum erat cum eo.
13O||11||10||106880	Hi principes virorum fortium David, qui adiuverunt eum, ut rex fieret super omnem Israel iuxta verbum Domini, quod locutus est ad Israel; 
13O||11||11||106890	et iste numerus robustorum David: Iesbaam filius Hachamon filius Hachamonitis princeps inter triginta; iste levavit hastam suam super trecentos, quos occidit impetu uno. 
13O||11||12||106900	Et post eum Eleazar filius Dodo Ahohites, qui erat inter tres potentes; 
13O||11||13||106910	iste fuit cum David in Aphesdommim, quando Philisthim congregati sunt ad locum illum in proelium. Et erat ager regionis illius plenus hordeo, fugeratque populus a facie Philisthinorum. 
13O||11||14||106920	Hic stetit in medio agri et defendit eum; cumque percussisset Philisthaeos, dedit Dominus salutem magnam populo suo.
13O||11||15||106930	Descenderunt autem tres de triginta principibus ad petram, in qua erat David, ad speluncam Odollam, quando Philisthim fuerant castrametati in valle Raphaim. 
13O||11||16||106940	Porro David erat in praesidio, et statio Philisthinorum in Bethlehem; 
13O||11||17||106950	desideravit igitur David et dixit: “ O si quis daret mihi aquam de cisterna Bethlehem, quae est in porta! ”. 
13O||11||18||106960	Tres ergo isti per media castra Philisthinorum perrexerunt et hauserunt aquam de cisterna Bethlehem, quae erat in porta, et attulerunt ad David, ut biberet. Qui noluit, sed magis libavit illam Domino 
13O||11||19||106970	dicens: “ Avertat a me Deus meus, ut hoc faciam et sanguinem virorum istorum bibam, quia in periculo animarum suarum attulerunt mihi aquam ”. Et ob hanc causam noluit bibere. Haec fecerunt tres robustissimi.
13O||11||20||106980	Abisai quoque frater Ioab; ipse erat princeps inter triginta et ipse levavit hastam suam contra trecentos, quos interfecit, et ipse erat inter tres nominatus, 
13O||11||21||106990	inter triginta duplici honore eminens et princeps eorum; verumtamen usque ad tres non pervenerat. 
13O||11||22||107000	Banaias filius Ioiadae vir robustissimus, qui multa opera perpetrarat, de Cabseel; ipse percussit duos Ariel de Moab et ipse descendit et interfecit leonem in media cisterna tempore nivis. 
13O||11||23||107010	Et ipse percussit virum Aegyptium, cuius statura erat quinque cubitorum, et habebat lanceam ut liciatorium texentium; descendit ergo ad eum cum virga et rapuit hastam, quam tenebat manu, et interfecit eum hasta sua. 
13O||11||24||107020	Haec fecit Banaias filius Ioiadae, qui erat inter tres robustos nominatus, 
13O||11||25||107030	inter triginta primus; verumtamen ad tres usque non pervenerat, posuit autem eum David super satellites suos.
13O||11||26||107040	Porro fortissimi in exercitu: Asael frater Ioab et Elchanan filius Dodo de Bethlehem, 
13O||11||27||107050	Sammoth Harodites, Elica Harodites, Heles Phalonites, 
13O||11||28||107060	Hira filius Acces Thecuites, Abiezer Anathothites, 
13O||11||29||107070	Sobbochai Husathites, Ilai Ahohites, 
13O||11||30||107080	Maharai Netophathites, Heled filius Baana Netophathites, 
13O||11||31||107090	Ithai filius Ribai de Gabaa filiorum Beniamin, Banaia Pharathonites, 
13O||11||32||107100	Hurai de tor rentibus Gaas, Abiel Arbathites, 
13O||11||33||107110	Azmaveth Bahurimites, Eliaba Saalbonites, 
13O||11||34||107120	Asem Gezonites, Ionathan filius Sage Ararites, 
13O||11||35||107130	Ahiam filius Sachar Ararites, Eliphal filius Ur, 
13O||11||36||107140	Hepher Mecherathites, Ahia Phelonites, 
13O||11||37||107150	Hesro de Carmel, Naarai filius Azbai, 
13O||11||38||107160	Ioel frater Nathan, Mibahar filius Agarai, 
13O||11||39||107170	Selec Ammonites, Naharai Berothites armiger Ioab filii Sarviae, 
13O||11||40||107180	Hira Iethraeus, Gareb Iethraeus, 
13O||11||41||107190	Urias Hetthaeus, Zabad filius Oholai, 
13O||11||42||107200	Adina filius Siza Rubenites princeps Rubenitarum, et cum eo triginta; 
13O||11||43||107210	Hanan filius Maacha et Iosaphat Matthanites, 
13O||11||44||107220	Ozia Astharothites, Sama et Iehiel filii Hotham Aroerites, 
13O||11||45||107230	Iedihel filius Semri et Ioha frater eius Thosaites, 
13O||11||46||107240	Eliel Mahumites et Ieribai et Iosaia filii Elnaem et Iethma Moabites, 
13O||11||47||107250	Eliel et Obed et Iasiel de Soba.
13O||12||1||107260	Hi quoque venerunt ad Da vid in Siceleg, cum adhuc fu geret Saul filium Cis; qui erant fortissimi et egregii pugnatores 
13O||12||2||107270	tendentes arcum et utraque manu fundis saxa iacientes et dirigentes sagittas. De fratribus Saul ex Beniamin: 
13O||12||3||107280	princeps Ahiezer et Ioas filii Samaa Gabaathites et Iaziel et Phalet filii Azmaveth et Baracha et Iehu Anathothites; 
13O||12||4||107290	Iesmaias quoque Gabaonites fortissimus inter triginta et super triginta, 
13O||12||5||107300	Ieremias et Iahaziel et Iohanan et Iozabad Gederothites, 
13O||12||6||107310	Eluzai et Ierimoth et Baalia et Samaria et Saphatia Haruphites, 
13O||12||7||107320	Elcana et Iesia et Azareel et Ioezer et Iesbaam Coritae, 
13O||12||8||107330	Ioela quoque et Zabadia filii Ieroham de Gedor.
13O||12||9||107340	Sed et de Gad transfugerunt ad David, cum lateret in deserto, viri robustissimi et pugnatores optimi tenentes clipeum et hastam; facies eorum quasi facies leonis et veloces quasi capreae in montibus: 
13O||12||10||107350	Ezer princeps, Abdias secundus, Eliab tertius, 
13O||12||11||107360	Masmana quartus, Ieremias quintus, 
13O||12||12||107370	Etthei sextus, Eliel septimus, 
13O||12||13||107380	Iohanan octavus, Elzebad nonus, 
13O||12||14||107390	Ieremias decimus, Machbanai undecimus. 
13O||12||15||107400	Hi de filiis Gad principes exercitus, minimus contra centum praevalebat et maximus contra mille. 
13O||12||16||107410	Isti sunt qui transierunt Iordanem mense primo, quando inundare consuevit super ripas suas, et omnes fugaverunt, qui morabantur in vallibus ad orientalem plagam et occidentalem.
13O||12||17||107420	Venerunt autem et de Beniamin et de Iuda ad praesidium, in quo morabatur David. 
13O||12||18||107430	Egressusque est David obviam eis et ait: “ Si pacifice venistis ad me, ut auxiliemini mihi, cor meum iungatur vobis; si autem insidiamini mihi pro adversariis meis, cum ego iniquitatem in manibus non habeam, videat Deus patrum nostrorum et iudicet ”. 
13O||12||19||107440	Spiritus vero induit Amasai principem inter triginta, et ait: “ Tui sumus, o David, et tecum, fili Isai! Pax, pax tibi et pax adiutoribus tuis; te enim adiuvat Deus tuus ”. Suscepit ergo eos David et constituit principes turmae.
13O||12||20||107450	Porro de Manasse transfugerunt ad David, quando veniebat cum Philisthim adversus Saul, ut pugnaret; et non dimicavit cum eis, quia inito consilio remiserunt eum principes Philisthinorum dicentes: “ Periculo capitis nostri revertetur ad dominum suum Saul ”. 
13O||12||21||107460	Quando igitur reversus est in Siceleg, transfugerunt ad eum de Manasse Ednas et Iozabad et Iedihel et Michael et Iozabad et Eliu et Selathai principes milium in Manasse: 
13O||12||22||107470	hi praebuerunt auxilium David adversus latrunculos; omnes enim erant viri fortissimi et facti sunt principes in exercitu. 
13O||12||23||107480	Sed et per singulos dies veniebant ad David ad auxiliandum ei, usque dum fieret grandis numerus quasi exercitus Dei.
13O||12||24||107490	Iste quoque est numerus principum exercitus, qui venerunt ad David, cum esset in Hebron, ut transferrent regnum Saul ad eum iuxta verbum Domini.
13O||12||25||107500	Filii Iudae portantes clipeum et hastam sex milia octingenti expediti ad proelium. 
13O||12||26||107510	De filiis Simeon virorum fortissimorum ad pugnandum septem milia centum. 
13O||12||27||107520	De filiis Levi quattuor milia sescenti; 
13O||12||28||107530	Ioiada quoque princeps de stirpe Aaron et cum eo tria milia septingenti; 
13O||12||29||107540	Sadoc etiam iuvenis fortissimus et familia eius principes viginti duo. 
13O||12||30||107550	De filiis autem Beniamin fratribus Saul tria milia; magna enim pars eorum adhuc sequebatur domum Saul. 
13O||12||31||107560	Porro de filiis Ephraim viginti milia octingenti, fortissimi robore viri nominati in familiis suis. 
13O||12||32||107570	Et ex dimidia parte tribus Manasse decem et octo milia; singuli per nomina sua destinati, ut venirent et constituerent regem David. 
13O||12||33||107580	De filiis quoque Issachar viri eruditi, qui norant singula tempora ad sciendum quid facere deberet Israel, principes ducenti et omnes fratres eorum ad iussa eorum. 
13O||12||34||107590	Porro de Zabulon, qui egrediebantur ad proelium et stabant in acie instructi omnibus armis bellicis, quinquaginta milia venerunt, ut congregarentur non in corde duplici. 
13O||12||35||107600	Et de Nephthali principes mille; et cum eis instructa clipeo et hasta triginta septem milia. 
13O||12||36||107610	De Dan etiam praeparata ad proelium viginti octo milia sescenti. 
13O||12||37||107620	Et de Aser egredientes ad pugnam et in acie procedentes quadraginta milia. 
13O||12||38||107630	Trans Iordanem autem de filiis Ruben et de Gad et dimidia parte tribus Manasse, instructi omnibus armis bellicis, centum viginti milia.
13O||12||39||107640	Omnes isti viri bellatores expediti ad pugnandum corde perfecto venerunt in Hebron, ut constituerent regem David super universum Israel; sed et omnes reliqui ex Israel uno corde erant, ut rex fieret David. 
13O||12||40||107650	Fueruntque ibi apud David tribus diebus comedentes et bibentes; praeparaverunt enim eis fratres sui. 
13O||12||41||107660	Sed et qui iuxta eos erant, usque ad Issachar et Zabulon et Nephthali, afferebant panes in asinis et camelis et mulis et bobus, escam farinae, palathas, uvam passam, vinum, oleum, boves, oves ad omnem copiam; gaudium quippe erat in Israel.
13O||13||1||107670	Iniit autem consilium David cum tribunis et centurionibus et universis principibus 
13O||13||2||107680	et ait ad omnem coetum Israel: “ Si placet vobis, et a Domino Deo nostro egreditur sermo, quem loquor, mittamus ad fratres nostros reliquos in universas regiones Israel et ad sacerdotes et Levitas, qui habitant in suburbanis urbium, ut congregentur ad nos, 
13O||13||3||107690	et reducamus arcam Dei nostri ad nos; non enim requisivimus eam in diebus Saul ”. 
13O||13||4||107700	Et respondit universa multitudo, ut ita fieret; placuerat enim sermo omni populo. 
13O||13||5||107710	Congregavit ergo David cunctum Israel a Sihor Aegypti usque ad introitum dum ingrediaris Emath, ut adduceret arcam Dei de Cariathiarim. 
13O||13||6||107720	Et ascendit David et omnis Israel in Baala, in Cariathiarim, quae est in Iuda, ut afferrent inde arcam Dei Domini sedentis super cherubim, ubi invocatum est nomen eius. 
13O||13||7||107730	Imposueruntque arcam Dei super plaustrum novum de domo Abinadab. Oza autem et Ahio minabant plaustrum. 
13O||13||8||107740	Porro David et universus Israel ludebant coram Deo omni virtute in canticis et in citharis et psalteriis et tympanis et cymbalis et tubis.
13O||13||9||107750	Cum autem pervenissent ad aream Chidon, tetendit Oza manum suam, ut sustentaret arcam; boves quippe lascivientes proruperunt. 
13O||13||10||107760	Iratus est itaque Dominus contra Ozam et percussit eum, eo quod contigisset arcam; et mortuus est ibi coram Deo. 
13O||13||11||107770	Contristatusque est David, eo quod dirupisset Dominus Ozam; et vocatus est locus ille Pharesoza (id est Diruptio Ozae) usque in praesentem diem. 
13O||13||12||107780	Et timuit Deum tunc temporis dicens: “ Quomodo possum ad me introducere arcam Dei? ”. 
13O||13||13||107790	Et ob hanc causam non eam adduxit ad se, hoc est in civitatem David, sed avertit in domum Obededom Getthaei. 
13O||13||14||107800	Mansit ergo arca Dei apud domum Obededom tribus mensibus; et benedixit Dominus domui eius et omnibus quae habebat.
13O||14||1||107810	Misit quoque Hiram rex Tyri nuntios ad David et ligna cedrina et artifices parietum lignorumque, ut aedificarent ei domum. 
13O||14||2||107820	Cognovitque David quod confirmasset eum Dominus in regem super Israel et sublevatum esset regnum suum propter populum eius Israel.
13O||14||3||107830	Accepit quoque David alias uxores in Ierusalem genuitque filios et filias; 
13O||14||4||107840	et haec nomina eorum, qui nati sunt ei in Ierusalem: Samua et Sobab, Nathan et Salomon, 
13O||14||5||107850	Iebahar et Elisua et Eliphalet, 
13O||14||6||107860	Noga quoque et Napheg et Iaphia, 
13O||14||7||107870	Elisama et Beeliada et Eliphalet.
13O||14||8||107880	Audientes autem Philisthim quod unctus esset David in regem super universum Israel, ascenderunt omnes, ut quaererent eum; quod cum audisset David, egressus est obviam eis. 
13O||14||9||107890	Porro Philisthim venientes diffusi sunt in valle Raphaim. 
13O||14||10||107900	Consuluitque David Deum dicens: “ Si ascendam contra Philisthaeos, et si trades eos in manu mea? ”. Et dixit ei Dominus: “ Ascende, et tradam eos in manu tua ”. 
13O||14||11||107910	Cumque illi ascendissent in Baalpharasim, percussit eos ibi David et dixit: “ Dirupit Deus inimicos meos per manum meam sicut dirumpuntur aquae ”. Et idcirco vocatum est nomen loci illius Baalpharasim (id est Dominus diruptionum). 
13O||14||12||107920	Dereliqueruntque ibi deos suos, quos David iussit exuri.
13O||14||13||107930	Alia etiam vice Philisthim irruerunt et diffusi sunt in valle; 
13O||14||14||107940	consuluitque rursum David Deum, et dixit ei Deus: “ Non ascendas post eos; circumdabis eos et venies contra illos ex adverso arborum celthium; 
13O||14||15||107950	cumque audieris sonitum gradientis in cacumine arborum celthium, tunc egredieris ad bellum; egressus est enim Deus ante te, ut percutias castra Philisthim ”. 
13O||14||16||107960	Fecit ergo David, sicut praeceperat ei Deus, et percussit castra Philisthinorum de Gabaon usque Gazer. 
13O||14||17||107970	Divulgatumque est nomen David in universis regionibus, et Dominus dedit pavorem eius super omnes gentes.
13O||15||1||107980	Fecit quoque sibi domos in civitate David et praeparavit locum arcae Dei tetenditque ei tabernaculum. 
13O||15||2||107990	Tunc dixit David: “ Illicitum est, ut a quocumque portetur arca Dei, nisi a Levitis, quos elegit Dominus ad portandum eam et ad ministrandum sibi usque in aeternum ”. 
13O||15||3||108000	Congregavitque David universum Israel in Ierusalem, ut afferretur arca Domini in locum suum, quem praeparaverat ei; 
13O||15||4||108010	necnon et filios Aaron et Levitas. 
13O||15||5||108020	De filiis Caath Uriel princeps fuit et fratres eius centum viginti; 
13O||15||6||108030	de filiis Merari Asaia princeps et fratres eius ducenti viginti; 
13O||15||7||108040	de filiis Gerson Ioel princeps et fratres eius centum triginta; 
13O||15||8||108050	de filiis Elisaphan Semeias princeps et fratres eius ducenti; 
13O||15||9||108060	de filiis Hebron Eliel princeps et fratres eius octoginta; 
13O||15||10||108070	de filiis Oziel Aminadab princeps et fratres eius centum duodecim.
13O||15||11||108080	Vocavitque David Sadoc et Abiathar sacerdotes et Levitas Uriel, Asaiam, Ioel, Semeiam, Eliel et Aminadab 
13O||15||12||108090	et dixit ad eos: “ Vos, qui estis principes familiarum Leviticarum, sanctificamini cum fratribus vestris et afferte arcam Domini, Dei Israel, ad locum, quem praeparavi. 
13O||15||13||108100	Quia a principio non eratis praesentes, fecit Dominus, Deus Israel, diruptionem in nobis; non enim quaesivimus eum, sicut fas erat ”. 
13O||15||14||108110	Sanctificati sunt ergo sacerdotes et Levitae, ut portarent arcam Domini, Dei Israel; 
13O||15||15||108120	et tulerunt filii Levi arcam Dei, sicut praeceperat Moyses iuxta verbum Domini, umeris suis in vectibus.
13O||15||16||108130	Dixitque David principibus Levitarum, ut constituerent de fratribus suis cantores in organis musicorum, nablis videlicet et lyris et cymbalis, ut resonaret fortiter sonitus laetitiae. 
13O||15||17||108140	Constitueruntque Levitae Heman filium Ioel et de fratribus eius Asaph filium Barachiae, de filiis vero Merari fratribus eorum Ethan filium Casaiae 
13O||15||18||108150	et cum eis fratres eorum in secundo ordine Zachariam et Bani et Iaziel et Semiramoth et Iahiel et Ani, Eliab et Banaiam et Maasiam et Matthathiam et Eliphalu et Maceniam et Obededom et Iehiel ianitores. 
13O||15||19||108160	Porro cantores Heman, Asaph et Ethan in cymbalis aeneis bene sonantibus, 
13O||15||20||108170	Zacharias autem et Oziel et Semiramoth et Iahiel et Ani et Eliab et Maasias et Banaias in nablis secundum “ Virgines ”. 
13O||15||21||108180	Porro Matthathias et Eliphalu et Macenias et Obededom et Iehiel et Ozaziu in citharis super octavam, ut dirigerent; 
13O||15||22||108190	Chonenias autem princeps Levitarum portantium arcam praeerat ad portandum, erat quippe valde sapiens. 
13O||15||23||108200	Et Barachias et Elcana ianitores pro arca. 
13O||15||24||108210	Porro Sebania et Iosaphat et Nathanael et Amasai et Zacharias et Banaias et Eliezer sacerdotes clangebant tubis coram arca Dei, et Obededom et Iehias erant ianitores pro arca.
13O||15||25||108220	Igitur David et maiores natu Israel et tribuni ierunt ad deportandam arcam foederis Domini de domo Obededom cum laetitia. 
13O||15||26||108230	Cumque adiuvisset Deus Levitas, qui portabant arcam foederis Domini, immolati sunt septem tauri et septem arietes. 
13O||15||27||108240	Porro David indutus pallio byssino et universi Levitae, qui portabant arcam, cantoresque et Chonenias princeps pro portanda arca — David autem indutus erat etiam ephod lineo — 
13O||15||28||108250	universusque Israel deducebant arcam foederis Domini in iubilo et sonitu bucinae et tubis et cymbalis bene sonantibus et nablis et citharis. 
13O||15||29||108260	Cumque pervenisset arca foederis Domini usque ad civitatem David, Michol filia Saul prospiciens per fenestram vidit regem David saltantem atque ludentem et despexit eum in corde suo.
13O||16||1||108270	Attulerunt igitur arcam Dei et constituerunt eam in me dio tabernaculi, quod tetenderat ei David, et obtulerunt holocausta et pacifica coram Deo. 
13O||16||2||108280	Cumque complesset David offerens holocausta et pacifica, benedixit populo in nomine Domini. 
13O||16||3||108290	Et divisit unicuique de Israel a viro usque ad mulierem tortam panis et laganum palmarum et palatham.
13O||16||4||108300	Constituitque coram arca Domini de Levitis ministros, qui recordarentur operum eius et glorificarent atque laudarent Dominum, Deum Israel: 
13O||16||5||108310	Asaph principem et secundum eius Zachariam, porro Iehiel et Semiramoth et Iahiel et Matthathiam et Eliab et Banaiam et Obededom et Iehiel in organis psalterii et citharis, Asaph autem, ut cymbalis personaret, 
13O||16||6||108320	Banaiam vero et Iahaziel sacerdotes, ut canerent tubis iugiter coram arca foederis Dei.
13O||16||7||108330	In illo die, tunc fecit David prima vice confiteri Domino per manum Asaph et fratrum eius:
13O||16||8||108340	“ Confitemini Domino, invocate nomen eius, notas facite in populis opera eius.
13O||16||9||108350	Canite ei et psallite et narrate omnia mirabilia eius.
13O||16||10||108360	Laudate nomen sanctum eius, laetetur cor quaerentium Dominum.
13O||16||11||108370	Quaerite Dominum et virtutem eius, quaerite faciem eius semper.
13O||16||12||108380	Recordamini mirabilium eius, quae fecit, signorum illius et iudiciorum oris eius,
13O||16||13||108390	semen Israel, servi eius, filii Iacob, electi illius.
13O||16||14||108400	Ipse Dominus Deus noster; in universa terra iudicia eius.
13O||16||15||108410	Recordamini in sempiternum pacti eius, sermonis, quem praecepit in mille generationes,
13O||16||16||108420	pacti, quod pepigit cum Abraham, et iuramenti illius cum Isaac.
13O||16||17||108430	Et constituit illud Iacob in praeceptum et Israel in pactum sempiternum
13O||16||18||108440	dicens: “Tibi dabo terram Chanaan funiculum hereditatis vestrae”,
13O||16||19||108450	cum essent pauci numero, parvi et coloni in ea.
13O||16||20||108460	Et transierunt de gente in gentem et de regno ad populum alterum;
13O||16||21||108470	non dimisit quemquam calumniari eos, sed increpuit pro eis reges:
13O||16||22||108480	“Nolite tangere christos meos et in prophetis meis nolite malignari”.
13O||16||23||108490	Canite Domino, omnis terra, annuntiate ex die in diem salutare eius.
13O||16||24||108500	Narrate in gentibus gloriam eius, in cunctis populis mirabilia illius.
13O||16||25||108510	Quia magnus Dominus et laudabilis nimis et horribilis super omnes deos;
13O||16||26||108520	omnes enim dii populorum inania, Dominus autem caelos fecit.
13O||16||27||108530	Magnificentia et pulchritudo coram eo, fortitudo et gaudium in loco eius.
13O||16||28||108540	Afferte Domino, familiae populorum afferte Domino gloriam et imperium;
13O||16||29||108550	date Domino gloriam nominis eius, levate oblationem et venite in conspectu eius et adorate Dominum in decore sancto.
13O||16||30||108560	Commoveatur a facie illius omnis terra; ipse enim fundavit orbem immobilem.
13O||16||31||108570	Laetentur caeli, et exsultet terra, et dicant in nationibus: “Dominus regnat!”.
13O||16||32||108580	Tonet mare et plenitudo eius, exsultent agri et omnia, quae in eis sunt.
13O||16||33||108590	Tunc laudabunt ligna saltus coram Domino, quia venit iudicare terram.
13O||16||34||108600	Confitemini Domino, quoniam bonus, quoniam in aeternum misericordia eius.
13O||16||35||108610	Et dicite: “Salva nos, Deus salvator noster, et congrega nos et erue de gentibus, ut confiteamur nomini sancto tuo et exsultemus in carminibus tuis.
13O||16||36||108620	Benedictus Dominus, Deus Israel, ab aeterno usque in aeternum” ”. Et dixit omnis populus: “ Amen! ” et “ Laus Domino! ”.
13O||16||37||108630	Dereliquit itaque ibi coram arca foederis Domini Asaph et fratres eius, ut ministrarent in conspectu arcae iugiter secundum ritum singulorum dierum. 
13O||16||38||108640	Porro Obededom et fratres eius sexaginta octo et Obededom filium Idithun et Hosa constituit ianitores. 
13O||16||39||108650	Sadoc autem sacerdotem et fratres illius sacerdotes coram habitaculo Domini in excelso, quod erat in Gabaon, 
13O||16||40||108660	ut offerrent holocausta Domino super altare holocautomatis iugiter, mane et vespere, iuxta omnia, quae scripta sunt in lege Domini, quam praecepit Israeli. 
13O||16||41||108670	Et cum eis Heman et Idithun et reliquos electos, qui nominatim memorati sunt ad confitendum Domino: “ Quoniam in aeternum misericordia eius ”. 
13O||16||42||108680	Et cum eis Heman et Idithun canentes tuba et quatientes cymbala bene sonantia et omnia musicorum organa ad canendum Deo; filios autem Idithun fecit esse portarios.
13O||16||43||108690	Reversusque est omnis populus unusquisque in domum suam et David, ut benediceret etiam domui suae.
13O||17||1||108700	Cum autem habitaret David in domo sua, dixit ad Nathan prophetam: “ Ecce ego habito in domo cedrina, arca autem foederis Domini sub pellibus est ”. 
13O||17||2||108710	Et ait Nathan ad David: “ Omnia, quae in corde tuo sunt, fac; Deus enim tecum est ”.
13O||17||3||108720	Igitur nocte illa factus est sermo Dei ad Nathan dicens: 
13O||17||4||108730	“ Vade et loquere David servo meo: Haec dicit Dominus: Non aedificabis tu mihi domum ad habitandum; 
13O||17||5||108740	neque enim mansi in domo ex eo tempore, quo eduxi Israel usque ad hanc diem, sed fui semper migrans de tabernaculo in tabernaculum et de habitatione in habitationem. 
13O||17||6||108750	Ubicumque ambulabam in omni Israel, numquid locutus sum uni iudicum Israel, quibus praeceperam, ut pascerent populum meum, et dixi: Quare non aedificastis mihi domum cedrinam? 
13O||17||7||108760	Nunc itaque, sic loqueris ad servum meum David: Haec dicit Dominus exercituum: Ego tuli te, cum in pascuis sequereris gregem, ut esses dux populi mei Israel; 
13O||17||8||108770	et fui tecum, quocumque perrexisti, et interfeci omnes inimicos tuos coram te fecique tibi nomen quasi unius magnorum, qui celebrantur in terra. 
13O||17||9||108780	Et dedi locum populo meo Israel et plantavi eum, ut habitaret in eo, et ultra non commovebitur, nec filii iniquitatis atterent eos sicut in principio 
13O||17||10||108790	et ex diebus, quibus dedi iudices populo meo Israel et humiliavi universos inimicos tuos. Annuntio ergo tibi quod aedificaturus sit domum tibi Dominus. 
13O||17||11||108800	Cumque impleveris dies tuos, ut vadas ad patres tuos, suscitabo semen tuum post te, quod erit de filiis tuis, et stabiliam regnum eius. 
13O||17||12||108810	Ipse aedificabit mihi domum, et firmabo solium eius usque in aeternum. 
13O||17||13||108820	Ego ero ei in patrem, et ipse erit mihi in filium; et misericordiam meam non auferam ab eo, sicut abstuli ab eo, qui ante te fuit. 
13O||17||14||108830	Et statuam eum in domo mea et in regno meo usque in sempiternum, et thronus eius erit firmissimus in perpetuum ”.
13O||17||15||108840	Iuxta omnia verba haec et iuxta universam visionem istam, sic locutus est Nathan ad David.
13O||17||16||108850	Cumque venisset rex David et sedisset coram Domino, dixit: “ Quis ego sum, Domine Deus, et quae domus mea, quia adduxisti me hucusque? 
13O||17||17||108860	Sed hoc parum visum est in conspectu tuo, Deus; ideoque locutus es super domum servi tui etiam in futurum et aspexisti me excelsum super ordinem hominum, Domine Deus. 
13O||17||18||108870	Quid ultra addere potest David, cum ita glorificaveris servum tuum et cognoveris eum? 
13O||17||19||108880	Domine, propter famulum tuum iuxta cor tuum fecisti omnem magnificentiam hanc; et nota esse voluisti universa magnalia. 
13O||17||20||108890	Domine, non est similis tui, et non est alius deus absque te secundum omnia, quae audivimus auribus nostris. 
13O||17||21||108900	Quis autem est alius ut populus tuus Israel, gens una in terra, ad quam perrexit Deus, ut liberaret sibi populum, ut faceres tibi nomen magnum et terribile eiciens nationes a facie populi tui, quem de Aegypto liberasti? 
13O||17||22||108910	Et posuisti populum tuum Israel tibi in populum usque in aeternum; et tu, Domine, factus es Deus eius. 
13O||17||23||108920	Nunc igitur, Domine, sermo, quem locutus es super famulum tuum et super domum eius, confirmetur in perpetuum; et fac, sicut locutus es. 
13O||17||24||108930	Permaneatque et magnificetur nomen tuum usque in sempiternum, et dicatur: “Dominus exercituum, Deus Israel, est Deus pro Israel, et domus David servi tui permanens coram te”. 
13O||17||25||108940	Tu enim, Deus meus, revelasti auriculam servi tui, ut aedificares ei domum; et idcirco invenit servus tuus fiduciam, ut oret coram te. 
13O||17||26||108950	Nunc ergo, Domine, tu es Deus; et locutus es super servum tuum tanta beneficia 
13O||17||27||108960	et coepisti benedicere domui servi tui, ut sit semper coram te: te enim, Domine, benedicente, benedicta erit in perpetuum ”.
13O||18||1||108970	Factum est autem post haec, ut percuteret David Phili sthim et humiliaret eos et tolleret Geth et filias eius de manu Philisthim 
13O||18||2||108980	percuteretque Moab, et fierent Moabitae servi David offerentes ei tributum.
13O||18||3||108990	Et percussit David etiam Adadezer regem Soba in regione ad Emath, quando perrexit, ut dilataret imperium suum usque ad flumen Euphraten. 
13O||18||4||109000	Cepit ergo David mille quadrigas eius et septem milia equites ac viginti milia virorum peditum; subnervavitque omnes equos curruum, exceptis centum quadrigis, quas reservavit sibi. 
13O||18||5||109010	Supervenit autem et Syrus Damascenus, ut auxilium praeberet Adadezer regi Soba; sed et huius percussit David viginti duo milia virorum 
13O||18||6||109020	et posuit praesidium in Syria Damasci, ut Syria quoque serviret sibi et offerret tributum. Adiuvitque eum Dominus in cunctis, ad quae perrexerat. 
13O||18||7||109030	Tulit quoque David arma aurea, quae habuerant servi Adadezer, et attulit ea in Ierusalem; 
13O||18||8||109040	necnon de Tebah et Chun urbibus Adadezer aeris plurimum, de quo fecit Salomon mare aeneum et columnas et vasa aenea.
13O||18||9||109050	Quod cum audisset Thou rex Emath, percussisse videlicet David omnem exercitum Adadezer regis Soba, 
13O||18||10||109060	misit Adoram filium suum ad regem David, ut salutaret eum et congratularetur, eo quod pugnasset cum Adadezer et percussisset eum; adversarius quippe erat Thou Adadezer. 
13O||18||11||109070	Sed et omnia vasa aurea et argentea et aenea consecravit rex David Domino cum argento et auro, quod tulerat ex universis gentibus, tam de Idumaea et Moab et filiis Ammon, quam de Philisthim et Amalec.
13O||18||12||109080	Abisai vero filius Sarviae percussit Edom in valle Salis decem et octo milia 
13O||18||13||109090	et constituit in Edom praesidium, ut serviret Idumaea David. Salvavitque Dominus David in cunctis, ad quae perrexerat.
13O||18||14||109100	Regnavit ergo David super universum Israel et faciebat iudicium atque iustitiam cuncto populo suo. 
13O||18||15||109110	Porro Ioab filius Sarviae erat super exercitum, et Iosaphat filius Ahilud a commentariis. 
13O||18||16||109120	Sadoc autem filius Achitob et Achimelech filius Abiathar sacerdotes et Susa scriba. 
13O||18||17||109130	Banaias vero filius Ioiadae super legiones Cherethi et Phelethi; porro filii David primi ad manum regis.
13O||19||1||109140	Accidit autem post haec, ut moreretur Naas rex filiorum Ammon, et regnaret filius eius pro eo. 
13O||19||2||109150	Dixitque David: “ Faciam misericordiam cum Hanon filio Naas; praestitit enim pater eius mihi gratiam ”. Misitque David nuntios ad consolandum eum super morte patris sui. Qui cum pervenissent in terram filiorum Ammon, ut consolarentur Hanon, 
13O||19||3||109160	dixerunt principes filiorum Ammon ad Hanon: “ Tu forsitan putas quod David honoris causa in patrem tuum miserit, qui consolentur te; nec animadvertis quod, ut explorent et investigent et evertant terram tuam, venerint ad te servi eius ”. 
13O||19||4||109170	Igitur Hanon pueros David tulit et rasit et praecidit tunicas eorum a natibus usque ad pedes et dimisit eos. 
13O||19||5||109180	Qui cum abissent et hoc mandassent David, misit in occursum eorum — grandem enim contumeliam sustinuerant — et praecepit, ut manerent in Iericho, donec cresceret barba eorum, et tunc reverterentur.
13O||19||6||109190	Videntes autem filii Ammon quod odiosos se fecissent David, tam Hanon quam reliquus populus miserunt mille talenta argenti, ut conducerent sibi de Mesopotamia et de Syria Maacha et de Soba currus et equites; 
13O||19||7||109200	conduxeruntque sibi triginta duo milia curruum et regem Maacha cum populo eius. Qui cum venissent, castrametati sunt e regione Medaba; filii quoque Ammon congregati de urbibus suis venerunt ad bellum.
13O||19||8||109210	Quod cum audisset David, misit Ioab et omnem exercitum virorum fortium. 
13O||19||9||109220	Egressique filii Ammon direxerunt aciem iuxta portam civitatis; reges autem, qui ad auxilium venerant, separatim in agro steterunt. 
13O||19||10||109230	Igitur Ioab intellegens bellum et ex adverso et post tergum contra se fieri elegit viros fortissimos de universo Israel et perrexit contra Syrum; 
13O||19||11||109240	reliquam autem partem populi dedit sub manu Abisai fratris sui, et perrexerunt contra filios Ammon. 
13O||19||12||109250	Dixitque: “ Si vicerit me Syrus, auxilio eris mihi; si autem superaverint te filii Ammon, ero tibi in praesidium. 
13O||19||13||109260	Confortare et agamus viriliter pro populo nostro et pro urbibus Dei nostri; Dominus autem, quod in conspectu suo bonum est, faciet ”. 
13O||19||14||109270	Appropinquavit ergo Ioab et populus, qui cum eo erat, contra Syrum ad proelium, et fugerunt a facie eorum. 
13O||19||15||109280	Porro filii Ammon videntes quod fugisset Syrus, ipsi quoque fugerunt Abisai fratrem eius et ingressi sunt civitatem. Reversusque est etiam Ioab in Ierusalem.
13O||19||16||109290	Videns autem Syrus quod cecidisset coram Israel, misit nuntios et adduxit Syrum, qui erat trans fluvium; Sophach autem princeps militiae Adadezer erat dux eorum. 
13O||19||17||109300	Quod cum nuntiatum esset David, congregavit universum Israel et transivit Iordanem venitque ad eos et direxit ex adverso aciem et pugnavit cum eis. 
13O||19||18||109310	Fugit autem Syrus Israel, et interfecit David de Syris septem milia curruum et quadraginta milia peditum et Sophach exercitus principem. 
13O||19||19||109320	Videntes autem servi Adadezer se ab Israel esse superatos, fecerunt pacem cum David et servierunt ei; noluitque ultra Syria auxilium praebere filiis Ammon.
13O||20||1||109330	Factum est autem post anni circulum, eo tempore, quo solent reges ad bella procedere, eduxit Ioab robur exercitus et vastavit terram filiorum Ammon; perrexitque et obsedit Rabba. Porro David manebat in Ierusalem, quando Ioab percussit Rabba et destruxit eam. 
13O||20||2||109340	Tulit autem David coronam Melchom de capite eius et invenit in ea auri pondo talentum et pretiosissimam gemmam, venitque super caput David; manubias quoque urbis plurimas tulit. 
13O||20||3||109350	Populum autem, qui erat in ea, eduxit et condemnavit ad operam lapicidinarum et ad secures et dolabras ferreas. Sic fecit David cunctis urbibus filiorum Ammon et reversus est cum omni populo suo in Ierusalem.
13O||20||4||109360	Post haec initum est bellum in Gazer adversum Philisthaeos, in quo percussit Sobbochai Husathites Saphai de genere Raphaim, et humiliavit eos.
13O||20||5||109370	Aliud quoque bellum gestum est adversus Philisthaeos, in quo percussit Elchanan filius Iair Lahmi fratrem Goliath Getthaeum, cuius hastae lignum erat quasi liciatorium texentium.
13O||20||6||109380	Sed et aliud bellum accidit in Geth, in quo fuit homo longissimus senos habens digitos, id est simul viginti quattuor, qui et ipse de Rapha fuerat stirpe generatus; 
13O||20||7||109390	hic blasphemavit Israel, et percussit eum Ionathan filius Samma fratris David. Hi sunt filii Rapha in Geth, qui ceciderunt in manu David et servorum eius.
13O||21||1||109400	Consurrexit autem Satan contra Israel et incitavit Da vid, ut numeraret Israel. 
13O||21||2||109410	Dixitque David ad Ioab et ad principes populi: “ Ite et numerate Israel a Bersabee usque Dan et afferte mihi numerum, ut sciam ”. 
13O||21||3||109420	Responditque Ioab: “ Augeat Dominus populum suum centuplum quam sunt. Nonne, domine mi rex, omnes servi tui sunt? Quare hoc quaerit dominus meus, quod in peccatum reputetur Israeli? ”. 
13O||21||4||109430	Sed sermo regis magis praevaluit; egressusque est Ioab et circuivit universum Israel et reversus est Ierusalem.
13O||21||5||109440	Deditque David numerum census, et inventus est omnis Israel numerus mille milia et centum milia virorum educentium gladium; de Iuda autem quadringenta septuaginta milia bellatorum; 
13O||21||6||109450	nam Levi et Beniamin non numeravit in medio eorum, eo quod invitus exequeretur regis imperium. 
13O||21||7||109460	Displicuit autem Deo, quod iussum erat, et percussit Israel.
13O||21||8||109470	Dixitque David ad Deum: “ Peccavi nimis, ut hoc facerem; obsecro, aufer iniquitatem servi tui, quia valde insipienter egi ”. 
13O||21||9||109480	Et locutus est Dominus ad Gad videntem David dicens: 
13O||21||10||109490	“ Vade et loquere ad David et dic: Haec dicit Dominus: Trium tibi optionem do: unum, quod volueris, elige, et faciam tibi ”. 
13O||21||11||109500	Cumque venisset Gad ad David, dixit ei: “ Haec dicit Dominus: Elige, quod volueris: 
13O||21||12||109510	aut tribus annis famem aut tribus mensibus fugere te hostes tuos et gladium eorum non posse evadere aut tribus diebus gladium Domini et pestilentiam versari in terra et angelum Domini interficere in universis finibus Israel. Nunc igitur vide quid respondeam ei, qui misit me ”.
13O||21||13||109520	Et dixit David ad Gad: “ Ex omni parte me angustiae premunt, sed melius mihi est, ut incidam in manus Domini, quia multae sunt miserationes eius, quam in manus hominum ”.
13O||21||14||109530	Misit ergo Dominus pestilentiam in Israel, et ceciderunt de Israel septuaginta milia virorum. 
13O||21||15||109540	Misit quoque Deus angelum in Ierusalem, ut percuteret eam. Cumque percuteretur, vidit Dominus et misertus est super magnitudinem mali et imperavit angelo, qui percutiebat: “ Sufficit, iam cesset manus tua ”. Porro angelus Domini stabat iuxta aream Ornan Iebusaei. 
13O||21||16||109550	Levansque David oculos suos vidit angelum Domini stantem inter terram et caelum et evaginatum gladium in manu eius et versum contra Ierusalem; et ceciderunt tam ipse quam maiores natu vestiti ciliciis proni in terram. 
13O||21||17||109560	Dixitque David ad Deum: “ Nonne ego sum, qui iussi, ut numeraretur populus? Ego qui peccavi, ego qui malum feci; iste grex quid commeruit? Domine Deus meus, vertatur, obsecro, manus tua in me et in domum patris mei; populus autem tuus non percutiatur ”. 
13O||21||18||109570	Angelus autem Domini praecepit Gad dicere David, ut ascenderet exstrueretque altare Domino in area Ornan Iebusaei. 
13O||21||19||109580	Ascendit ergo David iuxta sermonem Gad, quem locutus fuerat ex nomine Domini. 
13O||21||20||109590	Porro Ornan, cum conversus vidisset angelum, quattuorque filii eius cum eo absconderunt se; nam eo tempore terebat in area triticum. 
13O||21||21||109600	Igitur, cum veniret David ad Ornan, conspexit eum Ornan et processit ei obviam de area et adoravit illum pronus in terram. 
13O||21||22||109610	Dixitque ei David: “ Da mihi locum areae tuae, ut aedificem in ea altare Domino, ita ut quantum valet argenti accipias, et cesset plaga a populo ”. 
13O||21||23||109620	Dixit autem Ornan ad David: “ Tolle, et faciat dominus meus rex, quodcumque ei placet; sed et boves do in holocaustum et tribulas in ligna et triticum in sacrificium; omnia libens praebebo ”. 
13O||21||24||109630	Dixitque ei rex David: “ Nequaquam ita fiet, sed argentum dabo quantum valet; neque enim tibi auferre debeo et sic offerre Domino holocausta gratuita ”.
13O||21||25||109640	Dedit ergo David Ornan pro loco siclos auri iustissimi ponderis sescentos 
13O||21||26||109650	et aedificavit ibi altare Domino obtulitque holocausta et pacifica et invocavit Dominum. Et exaudivit eum in igne de caelo super altare holocausti, 
13O||21||27||109660	praecepitque Dominus angelo, et convertit gladium suum in vaginam.
13O||21||28||109670	In illo ergo tempore David videns quod exaudisset eum Dominus in area Ornan Iebusaei immolavit ibi victimas. 
13O||21||29||109680	Tabernaculum autem Domini, quod fecerat Moyses in deserto, et altare holocaustorum ea tempestate erat in excelso Gabaon; 
13O||21||30||109690	et non praevaluit David ire, ut ibi obsecraret Deum; nimio enim fuerat timore perterritus videns gladium angeli Domini.
13O||22||1||109700	Dixitque David: “ Haec est domus Domini Dei, et hoc est altare holocausti pro Israel ”.
13O||22||2||109710	Et praecepit, ut congregarentur omnes advenae de terra Israel, et constituit ex eis latomos ad caedendos lapides et poliendos, ut aedificaretur domus Dei. 
13O||22||3||109720	Ferrum quoque plurimum ad clavos ianuarum et ad commissuras atque iuncturas praeparavit David et aeris pondus innumerabile. 
13O||22||4||109730	Ligna quoque cedrina non poterant aestimari, quae Sidonii et Tyrii deportaverant ad David. 
13O||22||5||109740	Et dixit David: “ Salomon filius meus puer parvulus est et tener; domus autem, quae aedificanda est Domino, talis esse debet, ut in cunctis regionibus nominetur et glorificetur. Praeparabo ergo ei necessaria ”. Et ob hanc causam ante mortem suam omnes paravit impensas.
13O||22||6||109750	Vocavitque Salomonem filium suum et praecepit ei, ut aedificaret domum Domino, Deo Israel; 
13O||22||7||109760	dixitque David ad Salomonem: “ Fili mi, voluntatis meae fuit, ut aedificarem domum nomini Domini Dei mei, 
13O||22||8||109770	sed factus est ad me sermo Domini dicens: “Multum sanguinem effudisti et magna bella bellasti. Non poteris aedificare domum nomini meo, tanto effuso sanguine coram me. 
13O||22||9||109780	Filius, qui nascetur tibi, erit vir quietissimus; faciam enim eum requiescere ab omnibus inimicis suis per circuitum et ob hanc causam Salomon vocabitur, et pacem et otium dabo in Israel cunctis diebus eius. 
13O||22||10||109790	Ipse aedificabit domum nomini meo, et ipse erit mihi in filium, et ego ero ei in patrem; firmaboque solium regni eius super Israel in aeternum”. 
13O||22||11||109800	Nunc ergo, fili mi, sit Dominus tecum; et prosperare et aedifica domum Domino Deo tuo, sicut locutus est de te. 
13O||22||12||109810	Tantum det tibi Dominus prudentiam et sensum, ut regere possis Israel et custodire legem Domini Dei tui; 
13O||22||13||109820	tunc enim proficere poteris, si custodieris mandata et iudicia, quae praecepit Dominus Moysi super Israel. Confortare et viriliter age; ne timeas neque paveas. 
13O||22||14||109830	Ecce ego in labore meo praeparavi impensas domus Domini: auri talenta centum milia et argenti mille milia talentorum, aeris vero et ferri non est pondus, vincitur enim numerus magnitudine. Ligna et lapides praeparavi; tu autem ad ea adicies. 
13O||22||15||109840	Habes quoque plurimos artifices latomos et caementarios artificesque lignorum et omnium artium ad faciendum opus prudentissimos 
13O||22||16||109850	in auro et argento et aere et ferro, cuius non est numerus. Surge igitur et fac, et erit Dominus tecum ”.
13O||22||17||109860	Praecepit quoque David cunctis principibus Israel, ut adiuvarent Salomonem filium suum: “ 
13O||22||18||109870	Cernitis, inquiens, quod Dominus Deus vester vobiscum sit et dederit vobis requiem per circuitum et tradiderit habitatores terrae in manu vestra, et subiecta sit terra coram Domino et coram populo eius. 
13O||22||19||109880	Praebete igitur corda vestra et animas vestras, ut quaeratis Dominum Deum vestrum; et consurgite et aedificate sanctuarium Domini Dei, ut introducatur arca foederis Domini et vasa Deo consecrata in domum, quae aedificatur nomini Domini ”.
13O||23||1||109890	Igitur David senex et plenus dierum regem constituit Sa lomonem filium suum super Israel 
13O||23||2||109900	et congregavit omnes principes Israel et sacerdotes atque Levitas.
13O||23||3||109910	Numeratique sunt Levitae a triginta annis et supra, et inventa sunt triginta octo milia virorum. 
13O||23||4||109920	“ Ex his, inquit, praesint ministerio domus Domini viginti quattuor milia, praepositi autem et iudices sex milia; 
13O||23||5||109930	porro quattuor milia ianitores et totidem psaltae canentes Domino in organis, quae feci ad canendum ”.
13O||23||6||109940	Et distribuit eos David per vices filiorum Levi Gerson videlicet et Caath et Merari.
13O||23||7||109950	Filii Gerson: Ladan et Semei. 
13O||23||8||109960	Filii Ladan: princeps Iahiel et Zetham et Ioel, tres. 
13O||23||9||109970	Filii Semei: Salomith et Hoziel et Aran, tres; isti principes familiarum Ladan. 
13O||23||10||109980	Porro filii Semei: Iahath et Ziza et Iehus et Beria; isti filii Semei, quattuor. 
13O||23||11||109990	Erat autem Iahath prior, Ziza secundus; porro Iehus et Beria non habuerunt plurimos filios, et idcirco in una familia unaque domo computati sunt.
13O||23||12||110000	Filii Caath: Amram et Isaar, Hebron et Oziel, quattuor. 
13O||23||13||110010	Filii Amram: Aaron et Moyses. Separatusque est Aaron, ut sanctificaret sanctissima, ipse et filii eius in sempiternum, et adoleret Domino et serviret ei ac benediceret in nomine eius in perpetuum. 
13O||23||14||110020	Moysi quoque hominis Dei filii annumerati sunt in tribu Levi. 
13O||23||15||110030	Filii Moysi: Gersam et Eliezer. 
13O||23||16||110040	Filii Gersam: Subael primus. 
13O||23||17||110050	Fuerunt autem filii Eliezer: Rohobia primus, et non erant Eliezer filii alii; porro filii Rohobia multiplicati sunt nimis. 
13O||23||18||110060	Filii Isaar: Salomoth primus. 
13O||23||19||110070	Filii Hebron: Ieriau primus, Amarias secundus, Iahaziel tertius, Iecmaam quartus. 
13O||23||20||110080	Filii Oziel: Micha primus, Iesia secundus.
13O||23||21||110090	Filii Merari: Moholi et Musi. Filii Moholi: Eleazar et Cis; 
13O||23||22||110100	mortuus est autem Eleazar et non habuit filios sed filias acceperuntque eas filii Cis fratres earum. 
13O||23||23||110110	Filii Musi: Moholi et Eder et Ierimoth, tres.
13O||23||24||110120	Hi filii Levi in familiis suis, principes familiarum per vices et numerum capitum singulorum, qui faciebant opera ministerii domus Domini a viginti annis et supra.
13O||23||25||110130	Dixit enim David: “ Requiem dedit Dominus, Deus Israel, populo suo et habitat in Ierusalem usque in aeternum; 
13O||23||26||110140	nec erit officii Levitarum, ut ultra portent tabernaculum et omnia vasa eius ad ministrandum. 
13O||23||27||110150	Iuxta praecepta igitur David novissima, supputabitur numerus filiorum Levi a viginti annis et supra, 
13O||23||28||110160	et erunt sub manu filiorum Aaron in cultum domus Domini pro atriis et exedris et in purificationem omnis rei sacrae et in ministerium templi Dei, 
13O||23||29||110170	pro panibus propositionis et farina oblationis et laganis azymorum et pro sartagine et ad torrendum et super omne pondus atque mensuram. 
13O||23||30||110180	Et stent mane ad confitendum et canendum Domino similiterque ad vesperam, 
13O||23||31||110190	tam in oblatione holocaustorum Domini quam in sabbatis et calendis et sollemnitatibus reliquis, iuxta numerum et caeremonias uniuscuiusque rei iugiter coram Domino. 
13O||23||32||110200	Et custodiant observationes tabernaculi conventus et ritum sanctuarii et observationem filiorum Aaron fratrum suorum, ut ministrent in domo Domini ”.
13O||24||1||110210	Porro filiis Aaron hae partiones erant. Filii Aaron: Nadab et Abiu et Eleazar et Ithamar. 
13O||24||2||110220	Mortui sunt autem Nadab et Abiu ante patrem suum absque liberis; sacerdotioque functus est Eleazar et Ithamar.
13O||24||3||110230	Et divisit eos David cum Sadoc de filiis Eleazari et cum Achimelech de filiis Ithamar, secundum vices suas et ministerium. 
13O||24||4||110240	Inventique sunt multo plures filii Eleazar secundum capita virorum quam filii Ithamar; divisit igitur eis, hoc est filiis Eleazar principes per familias sedecim, et filiis Ithamar per familias et domos suas octo. 
13O||24||5||110250	Porro divisit utrasque inter se familias sortibus; erant enim principes sanctuarii et principes Dei tam de filiis Eleazar quam de filiis Ithamar. 
13O||24||6||110260	Descripsitque eos Semeias filius Nathanael scriba Levites coram rege et principibus et Sadoc sacerdote et Achimelech filio Abiathar, principibus quoque familiarum sacerdotalium et leviticarum: unam familiam pro Eleazar et unam pro Ithamar.
13O||24||7||110270	Exivit autem sors prima Ioiarib, secunda Iedaiae, 
13O||24||8||110280	tertia Harim, quarta Seorim, 
13O||24||9||110290	quinta Melchia, sexta Miamin, 
13O||24||10||110300	septima Accos, octava Abia, 
13O||24||11||110310	nona Iesua, decima Sechenia, 
13O||24||12||110320	undecima Eliasib, duodecima Iacim, 
13O||24||13||110330	tertia decima Hoppha, quarta decima Isbaab, 
13O||24||14||110340	quinta decima Belga, sexta decima Emmer, 
13O||24||15||110350	septima decima Hezir, octava decima Aphses, 
13O||24||16||110360	nona decima Phethahia, vicesima Hezechiel, 
13O||24||17||110370	vicesima prima Iachin, vicesima secunda Gamul, 
13O||24||18||110380	vicesima tertia Dalaiau, vicesima quarta Maaziau.
13O||24||19||110390	Hae vices eorum secundum ministeria sua, ut ingrediantur domum Domini, et iuxta ritum suum sub manu Aaron patris eorum, sicut praecepit Dominus, Deus Israel.
13O||24||20||110400	Porro filiorum Levi, qui reliqui fuerant: de filiis Amram Subael et de filiis Subael Iehedeia. 
13O||24||21||110410	De filiis quoque Rohobiae princeps Iesias. 
13O||24||22||110420	De Isaaritis vero Salomoth; de filiis Salomoth Iahath. 
13O||24||23||110430	De Hebronitis: Ieriau, Amarias secundus, Iahaziel tertius, Iecmaam quartus. 
13O||24||24||110440	Filius Oziel Micha; de filiis Micha Samir; 
13O||24||25||110450	frater Micha Iesia; de filiis Iesiae Zacharias. 
13O||24||26||110460	Filii Merari: Moholi et Musi. Filii eius: Iaziau et Bani. 
13O||24||27||110470	Filius Merari: de Iaziau filio suo Soam et Zacchur et Hebri. 
13O||24||28||110480	Porro de Moholi filius Eleazar, qui non habebat liberos. 
13O||24||29||110490	Filius vero Cis Ierameel; 
13O||24||30||110500	filii Musi: Moholi, Eder et Ierimoth. Isti filii Levi secundum familias suas. 
13O||24||31||110510	Ipsi quoque miserunt sortes sicut fratres sui, filii Aaron coram David rege et Sadoc et Achimelech et principibus familiarum sacerdotalium et leviticarum tam maiores quam minores; omnes sors aequaliter dividebat.
13O||25||1||110520	Igitur David et magistratus exercitus segregaverunt in ministerium filios Asaph et Heman et Idithun, qui prophetarent in citharis et psalteriis et cymbalis, secundum numerum suum dedicato sibi officio servientes.
13O||25||2||110530	De filiis Asaph: Zacchur et Ioseph et Nathania et Asarela filii Asaph erant sub manu Asaph prophetantis sub manu regis. 
13O||25||3||110540	De Idithun; filii Idithun: Godolias, Sori, Iesaias et Hasabias et Matthathias, sex, sub manu patris sui Idithun, qui in cithara prophetabat ad confitendum et laudandum Dominum. 
13O||25||4||110550	De Heman quoque; filii Heman: Bocciau, Matthaniau, Oziel, Subael et Ierimoth, Hananias, Hanani, Eliatha, Geddelthi et Romemthiezer et Iesbacasa, Mellothi, Othir, Mahazioth; 
13O||25||5||110560	omnes isti filii Heman videntis regis iuxta sermones Dei, quod exaltaret cornu eius; deditque Deus Heman filios quattuordecim et filias tres.
13O||25||6||110570	Universi sub manu patris sui ad cantandum in templo Domini distributi erant in cymbalis et psalteriis et citharis, in ministeria domus Dei sub manu regis: Asaph et Idithun et Heman. 
13O||25||7||110580	Fuit autem numerus eorum cum fratribus suis eruditis in cantando Domino, cuncti magistri, ducenti octoginta octo.
13O||25||8||110590	Miseruntque sortes pro ministerio ex aequo, tam maior quam minor, magister pariter et discipulus. 
13O||25||9||110600	Egressaque est sors prima Ioseph, qui erat de Asaph. Secunda Godoliae, ipsi et fratribus eius et filiis eius, duodecim. 
13O||25||10||110610	Tertia Zacchur, filiis et fratribus eius, duodecim. 
13O||25||11||110620	Quarta Isari, filiis et fratribus eius, duodecim. 
13O||25||12||110630	Quinta Nathaniau, filiis et fratribus eius, duodecim. 
13O||25||13||110640	Sexta Bocciau, filiis et fratribus eius, duodecim. 
13O||25||14||110650	Septima Isreela, filiis et fratribus eius, duodecim. 
13O||25||15||110660	Octava Iesaiae, filiis et fratribus eius, duodecim. 
13O||25||16||110670	Nona Matthaniau, filiis et fratribus eius, duodecim. 
13O||25||17||110680	Decima Semei, filiis et fratribus eius, duodecim. 
13O||25||18||110690	Undecima Azareel, filiis et fratribus eius, duodecim. 
13O||25||19||110700	Duodecima Hasabiae, filiis et fratribus eius, duodecim. 
13O||25||20||110710	Tertia decima Subael, filiis et fratribus eius, duodecim. 
13O||25||21||110720	Quarta decima Matthathiae, filiis et fratribus eius, duodecim. 
13O||25||22||110730	Quinta decima Ierimoth, filiis et fratribus eius, duodecim. 
13O||25||23||110740	Sexta decima Hananiae, filiis et fratribus eius, duodecim. 
13O||25||24||110750	Septima decima Iesbacasae, filiis et fratribus eius, duodecim. 
13O||25||25||110760	Octava decima Hanani, filiis et fratribus eius, duodecim. 
13O||25||26||110770	Nona decima Mellothi, filiis et fratribus eius, duodecim. 
13O||25||27||110780	Vicesima Eliatha, filiis et fratribus eius, duodecim. 
13O||25||28||110790	Vicesima prima Othir, filiis et fratribus eius, duodecim. 
13O||25||29||110800	Vicesima secunda Geddelthi, filiis et fratribus eius, duodecim. 
13O||25||30||110810	Vicesima tertia Mahazioth, filiis et fratribus eius, duodecim. 
13O||25||31||110820	Vicesima quarta Romemthiezer, filiis et fratribus eius, duodecim.
13O||26||1||110830	Divisiones autem ianitorum. De Coritis: Meselemia filius Core de filiis Abiasaph. 
13O||26||2||110840	Filii Meselemiae: Zacharias primogenitus, Iedihel secundus, Zabadias tertius, Iathanael quartus, 
13O||26||3||110850	Elam quintus, Iohanan sextus, Elioenai septimus. 
13O||26||4||110860	Filii autem Obededom: Semeias primogenitus, Iozabad secundus, Ioah tertius, Sachar quartus, Nathanael quintus, 
13O||26||5||110870	Ammiel sextus, Issachar septimus, Phollathi octavus, quia benedixit illi Deus. 
13O||26||6||110880	Semeiae autem filio eius nati sunt filii praefecti familiarum suarum, erant enim viri fortissimi; 
13O||26||7||110890	filii ergo Semeiae: Othni et Raphael et Obed, Elzabad, fratres eius viri fortissimi, Eliu quoque et Samachias; 
13O||26||8||110900	omnes hi de filiis Obededom, ipsi et filii et fratres eorum fortissimi ad ministrandum sexaginta duo de Obededom. 
13O||26||9||110910	Porro Meselemiae filii et fratres eorum robustissimi decem et octo.
13O||26||10||110920	De Hosa autem, de filiis Merari, erant filii: Semri princeps — non enim fuerat primogenitus, et idcirco posuerat eum pater eius in principem — 
13O||26||11||110930	Helcias secundus, Tabelias tertius, Zacharias quartus; omnes hi filii et fratres Hosa tredecim.
13O||26||12||110940	Hae divisiones ianitorum: secundum capita virorum habebant ministeria sicut et fratres eorum ad ministrandum in domo Domini. 
13O||26||13||110950	Missae sunt ergo sortes ex aequo et parvis et magnis per familias suas in unamquamque portarum. 
13O||26||14||110960	Cecidit igitur sors orientalis Selemiae; porro Zachariae filio eius consiliario prudentissimo et erudito sortito obtigit plaga septentrionalis; 
13O||26||15||110970	Obededom vero australis, et filiis eius horreum; 
13O||26||16||110980	Sephim et Hosa occidentalis iuxta portam Sallecheth apud viam ascensionis. Custodia iuxta custodiam: 
13O||26||17||110990	ad orientem per diem sex et ad aquilonem quattuor per diem, atque ad meridiem similiter in die quattuor et pro horreo bini et bini, 
13O||26||18||111000	pro Parbar quoque ad occidentem quattuor in via, duo pro Parbar. 
13O||26||19||111010	Hae sunt divisiones ianitorum filiorum Core et Merari.
13O||26||20||111020	Porro Levitae fratres eorum super thesauros domus Dei ac thesauros rerum consecratarum. 
13O||26||21||111030	De filiis Ladan Gersonitae principes familiarum Ladan Gersonitae erant Iahielitae. 
13O||26||22||111040	Filii Iahiel et Zetham et Ioel fratrum eius erant super thesauros domus Domini. 
13O||26||23||111050	De Amramitis et Isaaritis et Hebronitis et Ozielitis: 
13O||26||24||111060	Subael filius Gersam filii Moysi praepositus thesauris. 
13O||26||25||111070	Fratres quoque eius Eliezer, cuius filius Rohobia et huius filius Iesaias; et huius filius Ioram, huius quoque filius Zechri et huius filius Selemith. 
13O||26||26||111080	Ipse Selemith et fratres eius super omnes thesauros rerum consecratarum, quas sanctificavit David rex et principes familiarum et tribuni et centuriones et duces exercitus 
13O||26||27||111090	de bellis et manubiis proeliorum, quas consecraverant ad sustentandum templum Domini. 
13O||26||28||111100	Et universa, quae consecraverant Samuel videns et Saul filius Cis et Abner filius Ner et Ioab filius Sarviae, omnia donaria sacra erant sub manu Selemith et fratrum eius.
13O||26||29||111110	De Isaaritis vero erant Chonenias et filii eius ad opera forinsecus super Israel praefecti et iudices. 
13O||26||30||111120	Porro de Hebronitis Hasabias et fratres eius viri strenui mille septingenti erant magistratus Israel trans Iordanem contra occidentem in cunctis operibus Domini et in ministerium regis; 
13O||26||31||111130	Hebronitarum autem princeps fuit Ieria secundum cognationes et familias eorum. Quadragesimo anno regni David recensiti sunt et inventi viri fortes in Iazer Galaad 
13O||26||32||111140	fratresque eius viri strenui duo milia septingenti principes familiarum; praeposuit autem eos David rex Rubenitis et Gadditis et dimidio tribus Manasse in omne ministerium Dei et regis.
13O||27||1||111150	Filii autem Israel secundum numerum suum, principes fa miliarum, tribuni et centuriones et praefecti, qui ministrabant regi iuxta turmas suas ingredientes et egredientes per singulos menses in anno, unaquaeque turma viginti quattuor milia. 
13O||27||2||111160	Primae turmae in primo mense Iesbaam praeerat filius Zabdiel, et sub eo viginti quattuor milia; 
13O||27||3||111170	erat de filiis Phares princeps cunctorum principum in exercitu mense primo. 
13O||27||4||111180	Secundi mensis habebat turmam Dudi Ahohites, et sub eo viginti quattuor milia. 
13O||27||5||111190	Dux quoque turmae tertiae in mense tertio erat Banaias filius Ioiadae sacerdotis, et in divisione sua viginti quattuor milia; 
13O||27||6||111200	ipse est Banaias fortissimus inter triginta et super triginta; praeerat autem turmae ipsius Amizabad filius eius. 
13O||27||7||111210	Quartus, mense quarto, Asael frater Ioab et Zabadias filius eius post eum, et in turma eius viginti quattuor milia. 
13O||27||8||111220	Quintus, mense quinto, princeps Samaoth Zaraita, et in turma eius viginti quattuor milia. 
13O||27||9||111230	Sextus, mense sexto, Hira filius Acces Thecuites, et in turma eius viginti quattuor milia. 
13O||27||10||111240	Septimus, mense septimo, Helles Phalonites de filiis Ephraim, et in turma eius viginti quattuor milia. 
13O||27||11||111250	Octavus, mense octavo, Sobbochai Husathites de stirpe Zara, et in turma eius viginti quattuor milia. 
13O||27||12||111260	Nonus, mense nono, Abiezer Anathothites de filiis Beniamin, et in turma eius viginti quattuor milia. 
13O||27||13||111270	Decimus, mense decimo, Maharai Netophathites de stirpe Zara, et in turma eius viginti quattuor milia. 
13O||27||14||111280	Undecimus, mense undecimo, Banaias Pharathonites de filiis Ephraim, et in turma eius viginti quattuor milia. 
13O||27||15||111290	Duodecimus, mense duodecimo, Holdai Netophathites de stirpe Othoniel, et in turma eius viginti quattuor milia.
13O||27||16||111300	Porro tribubus praeerant Israel: Rubenitis dux Eliezer filius Zechri; Simeonitis Saphatia filius Maacha; 
13O||27||17||111310	Levitis Hasabias filius Camuel; Aaronitis Sadoc; 
13O||27||18||111320	Iudae Eliu de fratribus David; Issachar Amri filius Michael; 
13O||27||19||111330	Zabulon Iesmaias filius Abdiae; Nephthali Ierimoth filius Azriel; 
13O||27||20||111340	filiis Ephraim Osee filius Ozaziu; dimidio tribus Manasse Ioel filius Phadaiae; 
13O||27||21||111350	et dimidio tribus Manasse in Galaad Iaddo filius Zachariae; Beniamin autem Iasiel filius Abner; 
13O||27||22||111360	Dan vero Azareel filius Ieroham: hi principes tribuum Israel. 
13O||27||23||111370	Noluit autem David numerare eos a viginti annis inferius, quia dixerat Dominus ut multiplicaret Israel quasi stellas caeli. 
13O||27||24||111380	Ioab filius Sarviae coeperat numerare nec complevit, quia super hoc ira irruerat in Israel, et idcirco numerus non est relatus in librum annalium regis David.
13O||27||25||111390	Super thesauros autem regis fuit Azmaveth filius Adiel; his autem thesauris, qui erant in regione, in urbibus et in vicis et in turribus praesidebat Ionathan filius Oziae. 
13O||27||26||111400	Operi autem rustico et agricolis, qui exercebant terram, praeerat Ezri filius Chelub. 
13O||27||27||111410	Vinearumque cultoribus Semei Ramathites; cellis autem vinariis in vineis Zabdi Sephamatites. 
13O||27||28||111420	Nam super oliveta et ficeta, quae erant in Sephela, Baalhanan Gederites; super apothecas autem olei Ioas. 
13O||27||29||111430	Porro armentis, quae pascebantur in Saron, praepositus fuit Setrai Saronites, et super boves in vallibus Saphat filius Adli. 
13O||27||30||111440	Super camelos vero Ubil Ismaelites, et super asinas Iehedeia Meronathites; 
13O||27||31||111450	super oves quoque Iaziz Agarenus: omnes hi principes substantiae regis David.
13O||27||32||111460	Ionathan autem patruus David consiliarius, vir prudens et litteratus, ipse et Iahiel filius Hachamonitis erant cum filiis regis. 
13O||27||33||111470	Achitophel etiam consiliarius regis, et Chusai Arachites amicus regis; 
13O||27||34||111480	post Achitophel fuit Ioiada filius Banaiae et Abiathar. Princeps autem exercitus regis erat Ioab.
13O||28||1||111490	Convocavit igitur David om nes principes Israel, duces tri buum et praepositos turmarum, qui ministrabant regi, tribunos quoque et centuriones et, qui praeerant substantiae et gregibus regis filiorumque suorum, cum eunuchis et fortibus et robustissimis quibusque in exercitu Ierusalem. 
13O||28||2||111500	Cumque surrexisset rex et stetisset, ait: “ Audite me, fratres mei et populus meus. Cogitavi ut aedificarem domum, in qua requiesceret arca foederis Domini et scabellum pedum Dei nostri, et ad aedificandum omnia praeparavi; 
13O||28||3||111510	Deus autem dixit mihi: “Non aedificabis domum nomini meo, eo quod sis vir bellator et sanguinem fuderis”. 
13O||28||4||111520	Sed elegit Dominus, Deus Israel, me de universa domo patris mei, ut essem rex super Israel in sempiternum; Iudam enim elegit principem, porro in domo Iudae domum patris mei, et in filiis patris mei placuit ei, ut me eligeret regem super cunctum Israel. 
13O||28||5||111530	Sed et de filiis meis — filios enim multos dedit mihi Dominus — elegit Salomonem filium meum, ut sederet in throno regni Domini super Israel. 
13O||28||6||111540	Dixitque mihi: “Salomon filius tuus aedificabit domum meam et atria mea; ipsum enim elegi mihi in filium, et ego ero ei in patrem. 
13O||28||7||111550	Et firmabo regnum eius usque in aeternum, si perseveraverit facere praecepta mea et iudicia, sicut et hodie”. 
13O||28||8||111560	Nunc igitur coram universo Israel coetu Domini, audiente Deo nostro, custodite et perquirite cuncta mandata Domini Dei vestri, ut possideatis terram bonam et relinquatis eam in hereditatem filiis vestris post vos usque in sempiternum.
13O||28||9||111570	Tu autem, Salomon, fili mi, scito Deum patris tui et servi ei corde perfecto et animo voluntario; omnia enim corda scrutatur Dominus et universas mentium cogitationes intellegit. Si quaesieris eum, invenies; si autem dereliqueris illum, proiciet te in aeternum. 
13O||28||10||111580	Nunc ergo vide quia elegit te Dominus, ut aedificares domum sanctuarii; confortare et perfice ”.
13O||28||11||111590	Dedit autem David Salomoni filio suo descriptionem porticus et templi et cellariorum et cenaculorum et cubiculorum interiorum et domus propitiatorii 
13O||28||12||111600	necnon et omnium, quae per Spiritum cum eo erant, de atriis domus Domini et de omnibus exedris per circuitum, de thesauris domus Dei et de thesauris rerum consecratarum 
13O||28||13||111610	et de divisionibus sacerdotalibus et leviticis, de omni opere ministerii domus Domini et de universis vasis ministerii templi Domini, 
13O||28||14||111620	de auro in pondere per singula vasa ministerii, de omnibus vasis argenteis in pondere per omnia vasa pro operum diversitate; 
13O||28||15||111630	sed et ad candelabra aurea et ad lucernas eorum aurum pro mensura uniuscuiusque candelabri et lucernarum, similiter et in candelabris argenteis et in lucernis eorum pro diversitate mensurae, pondus argenti indicavit. 
13O||28||16||111640	Aurum quoque in mensas propositionis pro diversitate mensarum, similiter et argentum in alias mensas argenteas; 
13O||28||17||111650	ad fuscinulas quoque et phialas et crateras ex auro purissimo et scyphos aureos pro qualitate mensurae pondus distribuit in scyphum et scyphum; similiter et in scyphos argenteos diversum argenti pondus constituit, 
13O||28||18||111660	altari autem, in quo adoletur incensum, aurum purissimum, et aurum pro structura quadrigae cherubim extendentium alas et velantium arcam foederis Domini. 
13O||28||19||111670	“ Omnia, inquit, venerunt scripta manu Domini ad me, ut intellegerem universa opera exemplaris ”.
13O||28||20||111680	Dixit quoque David Salomoni filio suo: “ Viriliter age et confortare et fac, ne timeas et ne paveas; Dominus enim Deus meus tecum erit et non dimittet te nec derelinquet, donec perficias omne opus ministerii domus Domini. 
13O||28||21||111690	Ecce divisiones sacerdotum et Levitarum: parati erunt in omne ministerium domus Dei; et assistet tibi in omni opere quisquis in sapientia ad omne ministerium promptus fuerit, principes quoque et universus populus in negotiis tuis ”.
13O||29||1||111700	Locutusque est David rex ad omnem ecclesiam: “ Salomo nem filium meum unum elegit Deus adhuc puerum et tenellum; opus autem grande est: neque enim homini praeparatur habitatio sed Domino Deo. 
13O||29||2||111710	Ego autem totis viribus meis praeparavi impensas domus Dei mei: aurum ad vasa aurea et argentum in argentea, aes in aenea, ferrum in ferrea, ligna ad lignea, lapides onychinos et ad inserendum, durum caementum et lapides diversorum colorum omnemque pretiosum lapidem et marmor Parium abundantissime. 
13O||29||3||111720	Et super haec, cum delectarer super domo Dei mei, de peculio meo aurum et argentum do in templum Dei mei, exceptis his, quae paravi in aedem sanctam: 
13O||29||4||111730	tria milia talenta auri de auro Ophir et septem milia talentorum argenti probatissimi ad operiendos parietes templi; 
13O||29||5||111740	et ubicumque opus est aurum pro aureis, et ubicumque opus est argentum pro argenteis et pro quolibet opere per manus artificum; et si quis sponte offert, impleat manum suam hodie et offerat, quod voluerit, Domino ”.
13O||29||6||111750	Sponte obtulerunt itaque principes familiarum et proceres tribuum Israel, tribuni quoque et centuriones et principes operis regis; 
13O||29||7||111760	dederuntque in opera domus Dei auri talenta quinque milia et solidos decem milia, argenti talenta decem milia et aeris talenta decem et octo milia, ferri quoque centum milia talentorum. 
13O||29||8||111770	Et apud quemcumque inventi sunt lapides, dederunt in thesaurum domus Domini in manum Iahiel Gersonitis. 
13O||29||9||111780	Laetatusque est populus super prompto animo eorum, quia corde toto offerebant ea Domino; sed et David rex laetatus est gaudio magno.
13O||29||10||111790	Et benedixit Domino coram universa multitudine et ait: “ Benedictus es, Domine, Deus Israel patris nostri, ab aeterno in aeternum.
13O||29||11||111800	Tua est, Domine, magnificentia et potentia, gloria, splendor atque maiestas. Cuncta enim, quae in caelo sunt et in terra, tua sunt. Tuum, Domine, regnum, et tu elevaris ut caput super omnia.
13O||29||12||111810	De te sunt divitiae et gloria, tu dominaris omnium. In manu tua virtus et potentia, in manu tua est magnificare et firmare omnia.
13O||29||13||111820	Nunc igitur, Deus noster, confitemur tibi et laudamus nomen tuum inclitum. 
13O||29||14||111830	Quis ego, et quis populus meus, ut possimus haec tibi universa offerre? Tua sunt haec omnia; et, quae de manu tua accepimus, dedimus tibi. 
13O||29||15||111840	Peregrini enim sumus coram te et advenae, sicut omnes patres nostri; dies nostri quasi umbra super terram, et nulla est spes. 
13O||29||16||111850	Domine Deus noster, omnis haec copia, quam paravimus, ut aedificaretur domus nomini sancto tuo, de manu tua est, et tua sunt omnia. 
13O||29||17||111860	Scio, Deus meus, quod probes corda et simplicitatem diligas; unde et ego in simplicitate cordis mei laetus obtuli universa haec et populum tuum, qui hic repertus est, vidi cum ingenti gaudio sponte tibi offerre donaria. 
13O||29||18||111870	Domine, Deus Abraham et Isaac et Israel patrum nostrorum, custodi in aeternum hanc voluntatem cordis eorum; et semper in venerationem tui mens ista permaneat. 
13O||29||19||111880	Salomoni quoque filio meo da cor perfectum, ut custodiat mandata tua, testimonia tua et legitima tua et faciat universa et aedificet aedem, cuius impensas paravi ”.
13O||29||20||111890	Praecepit autem David universae ecclesiae: “ Benedicite Domino Deo vestro! ”. Et benedixit omnis ecclesia Domino, Deo patrum suorum; et inclinaverunt se et adoraverunt Deum et deinde regem. 
13O||29||21||111900	Immolaveruntque victimas Domino et obtulerunt holocausta die sequenti, tauros mille, arietes mille, agnos mille cum libaminibus suis et sacrificia abundantissime in omnem Israel. 
13O||29||22||111910	Et comederunt et biberunt coram Domino in die illo cum grandi laetitia; et fecerunt regem secundo Salomonem filium David atque unxerunt Domino in principem et Sadoc in pontificem.
13O||29||23||111920	Seditque Salomon super solium Domini, ut esset rex pro David patre suo, et prosperatus est, et paruit illi omnis Israel. 
13O||29||24||111930	Sed et universi principes et fortes et cuncti filii regis David dederunt manum subicientes se Salomoni regi. 
13O||29||25||111940	Magnificavit ergo Dominus Salomonem in excelsum in conspectu omnis Israel et dedit illi gloriam regni, qualem nullus habuit ante eum rex Israel.
13O||29||26||111950	Igitur David filius Isai regnavit super universum Israel; 
13O||29||27||111960	et dies, quibus regnavit super Israel, fuerunt quadraginta anni: in Hebron regnavit septem annis et in Ierusalem annis triginta tribus. 
13O||29||28||111970	Et mortuus est in senectute bona plenus dierum et divitiis et gloria; et regnavit Salomon filius eius pro eo. 
13O||29||29||111980	Gesta autem David regis priora et novissima scripta sunt in libro Samuel videntis et in libro Nathan prophetae atque in volumine Gad videntis, 
13O||29||30||111990	universique regni eius et fortitudinis et temporum, quae transierunt sub eo sive in Israel sive in cunctis regnis terrarum.
14O||1||1||112000	Confortatus est ergo Salomon filius David in regno suo, et Dominus Deus eius erat cum eo et magnificavit eum in excelsum. 
14O||1||2||112010	Praecepitque Salomon universo Israeli, tribunis et centurionibus et iudicibus et ducibus omnis Israel et principibus familiarum 
14O||1||3||112020	et abiit cum universa multitudine in excelsum Gabaon, ubi erat tabernaculum conventus Dei, quod fecit Moyses famulus Dei in solitudine. 
14O||1||4||112030	Arcam autem Dei adduxerat David de Cariathiarim in locum, quem praeparaverat ei et ubi fixerat illi tabernaculum, hoc est in Ierusalem; 
14O||1||5||112040	altare quoque aeneum, quod fabricatus fuerat Beseleel filius Uri filii Hur, ibi erat coram tabernaculo Domini; ibique requisivit eum Salomon et omnis ecclesia. 
14O||1||6||112050	Ascenditque ibi Salomon ad altare aeneum coram tabernaculo conventus Domini et obtulit in eo mille hostias.
14O||1||7||112060	Ecce autem in ipsa nocte apparuit ei Deus dicens: “ Postula, quod vis, ut dem tibi ”. 
14O||1||8||112070	Dixitque Salomon Deo: “ Tu fecisti cum David patre meo misericordiam magnam et constituisti me regem pro eo. 
14O||1||9||112080	Nunc ergo, Domine Deus, impleatur sermo tuus, quem pollicitus es David patri meo; tu enim me fecisti regem super populum tuum multum, qui tam innumerabilis est quam pulvis terrae. 
14O||1||10||112090	Da mihi sapientiam et intellegentiam, ut ingrediar et egrediar coram populo tuo; quis enim potest hunc populum tuum digne, qui tam grandis est, iudicare? ”. 
14O||1||11||112100	Dixit autem Deus ad Salomonem: “ Quia hoc magis placuit cordi tuo et non postulasti divitias et substantiam et gloriam neque animas eorum, qui te oderant, sed nec dies vitae plurimos, petisti autem sapientiam et scientiam, ut iudicare possis populum meum, super quem constitui te regem, 
14O||1||12||112110	sapientia et scientia data sunt tibi; divitias autem et substantiam et gloriam dabo tibi, ita ut nullus in regibus nec ante te nec post te fuerit similis tui ”. 
14O||1||13||112120	Venit ergo Salomon ab excelso Gabaon in Ierusalem coram tabernaculo conventus et regnavit super Israel.
14O||1||14||112130	Congregavitque sibi currus et equites, et facti sunt ei mille quadringenti currus et duodecim milia equitum, et fecit eos esse in urbibus quadrigarum et cum rege in Ierusalem. 
14O||1||15||112140	Praebuitque rex argentum et aurum in Ierusalem quasi lapides et cedros quasi sycomoros, quae nascuntur in Sephela multitudine magna. 
14O||1||16||112150	Adducebantur autem ei equi de Aegypto et de Coa; negotiatores regis de Coa emebant pretio 
14O||1||17||112160	et faciebant ascendere et exire de Aegypto quadrigam sescentis argenteis et equum centum quinquaginta; similiter universis regibus Hetthaeorum et Syriae per manus suas educebant. 
14O||1||18||112170	Decrevit autem Salomon aedificare domum nomini Domini et palatium sibi.
14O||2||1||112180	Et numeravit septuaginta milia virorum portantium umeris et octoginta milia, qui caederent lapides in montibus, praepositosque eorum tria milia sescentos.
14O||2||2||112190	Misit quoque ad Hiram regem Tyri dicens: “ Sicut egisti cum David patre meo et misisti ei ligna cedrina, ut aedificaret sibi domum ad habitandum in ea, 
14O||2||3||112200	sic fac mecum, ut aedificem domum nomini Domini Dei mei, ut consecrem eam ad adolendum coram illo fumiganda aromata et ad propositionem panum sempiternam et ad holocautomata mane et vespere, sabbatis quoque et neomeniis et sollemnitatibus Domini Dei nostri in sempiternum, quae mandata sunt Israeli. 
14O||2||4||112210	Domus enim, quam aedificare cupio, magna est; magnus est enim Deus noster super omnes deos. 
14O||2||5||112220	Quis ergo poterit praevalere, ut aedificet ei dignam domum? Si caelum et caeli caelorum capere eum nequeunt, quantus ego sum, ut possim aedificare ei domum? Sed ad hoc tantum, ut adoleatur incensum coram illo. 
14O||2||6||112230	Mitte ergo mihi virum eruditum, qui noverit operari in auro et argento, aere et ferro, purpura, coccino et hyacintho, et qui sciat sculpere caelaturas cum his artificibus, quos mecum habeo in Iudaea et Ierusalem, quos praeparavit David pater meus. 
14O||2||7||112240	Sed et ligna cedrina mitte mihi et arceuthina et pinea de Libano; scio enim quod servi tui noverint caedere ligna de Libano, et erunt servi mei cum servis tuis, 
14O||2||8||112250	ut parentur mihi ligna plurima; domus enim, quam cupio aedificare, magna erit nimis et inclita. 
14O||2||9||112260	Praeterea operariis, qui caesuri sunt ligna, servis tuis dabo in cibaria tritici choros viginti milia et hordei choros totidem et vini viginti milia batos, olei quoque batos viginti milia ”.
14O||2||10||112270	Dixit autem Hiram rex Tyri per litteras, quas miserat Salomoni: “ Quia dilexit Dominus populum suum, idcirco te regnare fecit super eum ”. 
14O||2||11||112280	Et addidit dicens: “ Benedictus Dominus, Deus Israel, qui fecit caelum et terram, qui dedit David regi filium sapientem et eruditum et sensatum atque prudentem, ut aedificaret domum Domino et palatium sibi. 
14O||2||12||112290	Misi ergo tibi virum prudentem et scientissimum Hiram magistrum meum, 
14O||2||13||112300	filium mulieris de filiabus Dan, cuius pater fuit Tyrius, qui novit operari in auro et argento, aere et ferro et lapidibus et lignis, in purpura quoque et hyacintho et bysso et coccino, et qui scit caelare omnem sculpturam et adinvenire prudenter, quodcumque in opere necessarium est, cum artificibus tuis et cum artificibus domini mei David patris tui. 
14O||2||14||112310	Triticum ergo et hordeum et oleum et vinum, quae pollicitus es, domine mi, mitte servis tuis. 
14O||2||15||112320	Nos autem caedemus ligna de Libano, quot necessaria habueris, et applicabimus ea ratibus per mare in Ioppe; tuum autem erit transferre ea in Ierusalem ”.
14O||2||16||112330	Numeravit igitur Salomon omnes viros peregrinos, qui erant in terra Israel post dinumerationem, quam dinumeravit David pater eius; et inventi sunt centum quinquaginta milia et tria milia sescenti. 
14O||2||17||112340	Fecitque ex eis septuaginta milia, qui umeris onera portarent, et octoginta milia, qui lapides in montibus caederent; tria autem milia et sescentos praepositos operum populi.
14O||3||1||112350	Et coepit Salomon aedificare domum Domini in Ierusalem in monte Moria, qui demonstratus fuerat a David patre eius, in loco, quem paraverat David in area Ornan Iebusaei. 
14O||3||2||112360	Coepit autem aedificare mense secundo anno quarto regni sui.
14O||3||3||112370	Et hae sunt mensurae, quas statuit Salomon, ut aedificaret domum Dei: longitudinis cubiti in mensura prima sexaginta, latitudinis cubiti viginti. 
14O||3||4||112380	Porticum vero ante frontem, quae tendebatur in longum, iuxta mensuram latitudinis domus, cubitorum viginti; porro altitudo centum viginti cubitorum erat. Et deauravit eam intrinsecus auro mundissimo. 
14O||3||5||112390	Domum quoque maiorem texit tabulis ligneis abiegnis et laminas auri obryzi affixit per totum; scalpsitque in eis palmas et quasi catenulas se invicem complectentes. 
14O||3||6||112400	Stravit quoque pavimentum templi pretiosissimo marmore decore multo. 
14O||3||7||112410	Porro aurum erat de Parvaim, de cuius laminis texit domum, et trabes eius et postes et parietes et ostia; et caelavit cherubim in parietibus.
14O||3||8||112420	Fecit quoque domum sancti sanctorum: longitudinem iuxta latitudinem domus cubitorum viginti et latitudinem similiter viginti cubitorum; et laminis auri optimi texit eam quasi talentis sescentis. 
14O||3||9||112430	Sed et pro clavis usus est auro ponderis quinquaginta siclorum. Cenacula quoque texit auro.
14O||3||10||112440	Fecit etiam in domo sancti sanctorum cherubim duos opere statuario et texit eos auro. 
14O||3||11||112450	Alae cherubim viginti cubitis extendebantur, ita ut una ala haberet cubitos quinque et tangeret parietem domus, et altera quinque cubitos habens alam tangeret alterius cherub. 
14O||3||12||112460	Similiter cherub alterius ala quinque habebat cubitos et tangebat parietem, et ala eius altera quinque cubitorum alam cherub alterius contingebat. 
14O||3||13||112470	Igitur alae utriusque cherubim expansae erant et extendebantur per cubitos viginti; ipsi autem stabant erectis pedibus, et facies eorum erant versae ad exteriorem domum.
14O||3||14||112480	Fecit quoque velum ex hyacintho, purpura, cocco et bysso et intexuit ei cherubim.
14O||3||15||112490	Ante fores etiam templi duas columnas, quae triginta et quinque cubitos habebant altitudinis; porro capita earum quinque cubitorum. 
14O||3||16||112500	Necnon et quasi catenulas in torque, et superposuit eas capitibus columnarum; malogranata etiam centum, quae catenulis interposuit. 
14O||3||17||112510	Ipsas quoque columnas posuit ante faciem templi, unam a dextris et alteram a sinistris; eam, quae a dextris erat, vocavit Iachin et, quae ad laevam, Booz.
14O||4||1||112520	Fecit quoque altare aeneum viginti cubitorum longitudinis et viginti cubitorum latitudinis et decem cubitorum 
14O||4||2||112530	altitudinis. Mare etiam fusile decem cubitis a labio usque ad labium rotundum per circuitum; quinque cubitos habebat altitudinis, et funiculus triginta cubitorum ambiebat gyrum eius. 
14O||4||3||112540	Similitudo quoque boum erat subter illud, in circuitu circumdabant illud — decem cubitis — duobus versibus alvum maris circuibant boves fusiles in una fusione cum mari. 
14O||4||4||112550	Et ipsum mare super duodecim boves impositum erat, quorum tres respiciebant aquilonem et alii tres occidentem, porro tres alii meridiem et tres, qui reliqui erant, orientem habentes mare superpositum; posteriora autem boum erant intrinsecus sub mari. 
14O||4||5||112560	Porro vastitas eius habebat mensuram palmi, et labium illius erat quasi labium calicis vel repandi lilii; capiebatque tria milia batos.
14O||4||6||112570	Fecit quoque luteres decem et posuit quinque a dextris et quinque a sinistris, ut lavarent in eis omnia, quae in holocaustum oblaturi erant; porro in mari sacerdotes lavabantur.
14O||4||7||112580	Fecit autem et candelabra aurea decem secundum speciem, qua iussa erant fieri, et posuit ea in templo quinque a dextris et quinque a sinistris. 
14O||4||8||112590	Necnon et mensas decem, et posuit eas in templo quinque a dextris et quinque a sinistris; phialas quoque aureas centum.
14O||4||9||112600	Fecit etiam atrium sacerdotum et atrium grande et ostia in atrio, quae texit aere. 
14O||4||10||112610	Porro mare posuit in latere dextro contra orientem ad meridiem.
14O||4||11||112620	Fecit autem Hiram lebetes et vatilla et phialas et complevit omne opus regis Salomonis in domo Dei; 
14O||4||12||112630	hoc est columnas duas et globos et capitella super caput columnarum duarum et serta duo, quae tegerent globos capitellorum; 
14O||4||13||112640	malogranata quoque quadringenta et serta duo, ita ut bini ordines malogranatorum singulis sertis iungerentur, quae protegerent globos capitellorum columnarum. 
14O||4||14||112650	Bases etiam fecit et luteres, quos superposuit basibus, 
14O||4||15||112660	mare unum, boves quoque duodecim sub mari; 
14O||4||16||112670	et lebetes et vatilla et fuscinulas: omnia vasa fecit regi Salomoni Hiram magister eius pro domo Domini ex aere mundissimo. 
14O||4||17||112680	In regione Iordanis fudit ea rex in argillosa terra inter Succoth et Saredatha. 
14O||4||18||112690	Fecitque Salomon multitudinem vasorum innumerabilem, ita ut ignoraretur pondus aeris.
14O||4||19||112700	Fecitque Salomon omnia vasa domus Dei et altare aureum et mensas et super eas panes propositionis; 
14O||4||20||112710	candelabra quoque cum lucernis suis, ut lucerent ante Dabir iuxta ritum, ex auro purissimo, 
14O||4||21||112720	et florem et lucernas et forcipes aureos: omnia de auro perfectissimo facta sunt; 
14O||4||22||112730	cultros quoque et phialas et sartagines et turibula ex auro purissimo. Et ostia templi interiora in sancta sanctorum et ostia templi forinsecus aurea.
14O||5||1||112740	Sicque completum est omne opus, quod fecit Salomon in do mo Domini. Intulit igitur Salomon omnia, quae voverat David pater suus, argentum et aurum, et universa vasa posuit in thesauris domus Dei.
14O||5||2||112750	Post quae congregavit maiores natu Israel et cunctos principes tribuum et capita familiarum de filiis Israel in Ierusalem, ut adducerent arcam foederis Domini de civitate David, quae est Sion. 
14O||5||3||112760	Venerunt igitur ad regem omnes viri Israel in die sollemni mensis septimi. 
14O||5||4||112770	Cumque venissent cuncti seniorum Israel, portaverunt Levitae arcam 
14O||5||5||112780	et intulerunt eam et tabernaculum conventus et omnem paraturam tabernaculi. Porro omnia vasa sanctuarii, quae erant in tabernaculo, portaverunt sacerdotes levitici generis. 
14O||5||6||112790	Rex autem Salomon et universus coetus Israel, omnes, qui fuerunt congregati ad eum ante arcam, immolabant oves et boves absque ullo numero: tanta enim erat multitudo victimarum.
14O||5||7||112800	Et intulerunt sacerdotes arcam foederis Domini in locum suum ad Dabir templi, in sancta sanctorum subter alas cherubim, 
14O||5||8||112810	ita ut cherubim expanderent alas suas super locum, in quo posita erat arca, et ipsam arcam tegerent cum vectibus suis ab alto. 
14O||5||9||112820	Vectium autem, quibus portabatur arca, quia paululum longiores erant, capita parebant ante Dabir; si vero quis erat extrinsecus eos videre non poterat. Fuit itaque arca ibi usque in praesentem diem. 
14O||5||10||112830	Nihilque erat aliud in arca, nisi duae tabulae, quas posuerat Moyses in Horeb, quando fecit Dominus foedus cum filiis Israel egredientibus ex Aegypto.
14O||5||11||112840	Egressis autem sacerdotibus de sanctuario — omnes enim sacerdotes, qui ibi potuerant inveniri, sanctificati sunt, non observantes vices et ministeriorum ordinem, 
14O||5||12||112850	et Levitae cantores, omnes, qui sub Asaph erant et qui sub Heman et qui sub Idithun, filii et fratres eorum, vestiti byssinis, cymbalis et psalteriis et citharis stabant ad orientalem plagam altaris, et cum eis sacerdotes centum viginti canentes tubis — 
14O||5||13||112860	igitur cunctis pariter et tubis et voce et cymbalis et organis et diversi generis musicorum concinentibus et vocem in sublime tollentibus, cum una voce Dominum laudare coepissent et dicere: “ Confitemini Domino quoniam bonus, quoniam in aeternum misericordia eius ”, impleta est domus Dei nube, 
14O||5||14||112870	nec potuerunt sacerdotes stare et ministrare propter nubem; compleverat enim gloria Domini domum Dei.
14O||6||1||112880	Tunc Salomon ait: “ Dominus pollicitus est, ut habitaret in ca ligine; 
14O||6||2||112890	ego autem aedificavi domum in habitaculum tuum, ut habitares ibi in perpetuum ”.
14O||6||3||112900	Et convertit rex faciem suam et benedixit universae multitudini Israel — nam omnis turba stabat intenta — et ait: 
14O||6||4||112910	“ Benedictus Dominus, Deus Israel, qui, quod locutus est ore suo David patri meo, opere complevit dicens: 
14O||6||5||112920	“A die qua eduxi populum meum de terra Aegypti non elegi civitatem de cunctis tribubus Israel, ut aedificaretur in ea domus nomini meo, neque elegi quemquam alium virum, ut esset dux in populo meo Israel, 
14O||6||6||112930	sed elegi Ierusalem, ut sit nomen meum in ea, et elegi David, ut constituerem eum super populum meum Israel”. 
14O||6||7||112940	Cumque fuisset voluntatis David patris mei, ut aedificaret domum nomini Domini, Dei Israel, 
14O||6||8||112950	dixit Dominus ad eum: “Quia haec fuit voluntas tua, ut aedificares domum nomini meo, bene quidem fecisti huiuscemodi habere voluntatem, 
14O||6||9||112960	sed non tu aedificabis domum, verum filius tuus, qui egredietur de lumbis tuis, ipse aedificabit domum nomini meo”. 
14O||6||10||112970	Complevit ergo Dominus sermonem suum, quem locutus fuerat, et ego surrexi pro David patre meo et sedi super thronum Israel, sicut locutus est Dominus, et aedificavi domum nomini Domini, Dei Israel; 
14O||6||11||112980	et posui in ea arcam, in qua est pactum Domini, quod pepigit cum filiis Israel ”.
14O||6||12||112990	Stetit ergo coram altari Domini ex adverso universae multitudinis Israel et extendit manus suas. 
14O||6||13||113000	Siquidem fecerat Salomon basim aeneam et posuerat eam in medio atrii habentem quinque cubitos longitudinis et quinque cubitos latitudinis et tres cubitos altitudinis, stetitque super eam; et deinceps, flexis genibus contra universam multitudinem Israel et palmis in caelum levatis, 
14O||6||14||113010	ait: “ Domine, Deus Israel, non est similis tui Deus in caelo et in terra, qui custodis pactum et misericordiam cum servis tuis, qui ambulant coram te in toto corde suo, 
14O||6||15||113020	qui praestitisti servo tuo David patri meo quaecumque locutus fueras ei, et, quae ore promiseras, opere complesti, sicut et praesens tempus probat. 
14O||6||16||113030	Nunc ergo, Domine, Deus Israel, imple servo tuo patri meo David, quaecumque locutus es dicens: “Non deficiet ex te vir coram me, qui sedeat super thronum Israel, ita tamen si custodierint filii tui vias suas et ambulaverint in lege mea, sicut et tu ambulasti coram me”. 
14O||6||17||113040	Et nunc, Domine, Deus Israel, firmetur sermo tuus, quem locutus es servo tuo David!
14O||6||18||113050	Ergone credibile est, ut habitet Deus cum hominibus super terram? Si caelum et caeli caelorum non te capiunt, quanto magis domus ista, quam aedificavi! 
14O||6||19||113060	Sed respice orationem servi tui et obsecrationem eius, Domine Deus meus, et audi clamorem et preces, quas fundit famulus tuus coram te, 
14O||6||20||113070	ut aperias oculos tuos super domum istam diebus ac noctibus, super locum in quo pollicitus es, ut ponas nomen tuum et exaudires orationem, quam servus tuus orat in eo. 
14O||6||21||113080	Et exaudi preces famuli tui et populi tui Israel, qui oraverint ad locum istum; exaudi de habitaculo tuo, de caelis, exaudi et propitiare!
14O||6||22||113090	Si peccaverit quispiam in proximum suum, et ille exegerit ab eo iuramentum, ut se maledicto constringat coram altari in domo ista, 
14O||6||23||113100	tu audies de caelo et facies iudicium servorum tuorum, ita ut reddas iniquo viam suam in caput proprium et ulciscaris iustum retribuens ei secundum iustitiam suam.
14O||6||24||113110	Si superatus fuerit populus tuus Israel ab inimicis, quia peccaturi sunt tibi, et conversi egerint paenitentiam et confitentes nomini tuo oraverint et fuerint deprecati in domo ista, 
14O||6||25||113120	tu exaudies de caelo, et propitiare peccato populi tui Israel et reduc eos in terram, quam dedisti eis et patribus eorum.
14O||6||26||113130	Si clauso caelo pluvia non fluxerit propter peccata populi, et deprecati te fuerint in loco isto et confessi nomini tuo et conversi a peccatis suis, cum eos afflixeris, 
14O||6||27||113140	exaudi de caelo, Domine, et dimitte peccata servorum tuorum et populi tui Israel, doce eos viam bonam, per quam ingrediantur, et da pluviam terrae, quam dedisti populo tuo ad possidendum.
14O||6||28||113150	Fames si orta fuerit in terra et pestilentia, uredo et aurugo et locusta et bruchus et hostes, vastatis regionibus, portas eius obsederint, omnisque plaga et infirmitas presserit, 
14O||6||29||113160	si quis de populo tuo Israel fuerit deprecatus cognoscens plagam et infirmitatem suam et expanderit manus suas ad domum hanc, 
14O||6||30||113170	tu exaudi de caelo, de loco habitationis tuae, et propitiare et redde unicuique secundum vias suas, quia nosti cor eius; tu enim solus nosti corda filiorum hominum, 
14O||6||31||113180	ut timeant te et ambulent in viis tuis cunctis diebus, quibus vivunt super faciem terrae, quam dedisti patribus nostris.
14O||6||32||113190	Externum quoque, qui non est de populo tuo Israel, si venerit de terra longinqua propter nomen tuum magnum et propter manum tuam robustam et brachium tuum extentum, et oraverit in loco isto, 
14O||6||33||113200	tu exaudies de caelo firmissimo habitaculo tuo et facies cuncta, pro quibus invocaverit te ille peregrinus, ut sciant omnes populi terrae nomen tuum et timeant te sicut populus tuus Israel et cognoscant quia nomen tuum invocatum est super domum hanc, quam aedificavi.
14O||6||34||113210	Si egressus fuerit populus tuus ad bellum contra adversarios suos per viam, in qua miseris eos, et oraverint te contra viam, in qua civitas haec est, quam elegisti, et domus, quam aedificavi nomini tuo, 
14O||6||35||113220	tu exaudies de caelo preces eorum et obsecrationem, et facies iudicium eorum.
14O||6||36||113230	Si autem peccaverint tibi — neque enim est homo, qui non peccet — et iratus fueris eis et tradideris hostibus, et captivos duxerint eos in terram longinquam vel propinquam, 
14O||6||37||113240	et conversi in corde suo in terra, ad quam captivi ducti fuerant, egerint paenitentiam et deprecati te fuerint in terra captivitatis suae dicentes: “Peccavimus, inique fecimus, iniuste egimus”; 
14O||6||38||113250	et reversi fuerint ad te in toto corde suo et in tota anima sua in terra captivitatis suae, ad quam ducti sunt, et oraverint te contra viam terrae suae, quam dedisti patribus eorum, et urbis, quam elegisti, et domus, quam aedificavi nomini tuo, 
14O||6||39||113260	ut exaudias de caelo, de loco habitationis tuae, preces eorum et supplicationes eorum et facias iudicium et dimittas populo tuo, qui peccavit tibi; 
14O||6||40||113270	tu es enim Deus meus. Aperiantur, quaeso, oculi tui, et aures tuae intentae sint ad orationem, quae fit in loco isto.
14O||6||41||113280	Nunc igitur consurge, Domine Deus, in requiem tuam, tu et arca fortitudinis tuae; sacerdotes tui, Domine Deus, induantur salutem, et sancti tui laetentur in bonis. 
14O||6||42||113290	Domine Deus, ne averteris faciem christi tui; memento misericordiarum David servi tui ”.
14O||7||1||113300	Cumque complesset Salomon fundens preces, ignis descendit de caelo et devoravit holocaustum et victimas, et maiestas Domini implevit domum. 
14O||7||2||113310	Nec poterant sacerdotes ingredi templum Domini, eo quod implesset maiestas Domini templum Domini. 
14O||7||3||113320	Sed et omnes filii Israel videbant descendentem ignem et gloriam Domini super domum et corruentes proni in terram super pavimentum stratum lapide adoraverunt et laudaverunt Dominum: “ Quoniam bonus, quoniam in saeculum misericordia eius ”.
14O||7||4||113330	Rex autem et omnis populus immolabant victimas coram Domino. 
14O||7||5||113340	Mactavit igitur rex Salomon hostias boum viginti duo milia, ovium centum viginti milia, et dedicavit domum Dei rex et universus populus. 
14O||7||6||113350	Sacerdotes autem stabant in officiis suis et Levitae in organis carminum Domini, quae fecit David rex ad laudandum Dominum: “ Quoniam in aeternum misericordia eius ”, hymnos David canentes per manus suas. Porro sacerdotes canebant tubis ante eos, cunctusque Israel stabat.
14O||7||7||113360	Sanctificavit quoque Salomon medium atrii ante templum Domini; obtulerat enim ibi holocausta et adipes pacificorum, quia altare aeneum, quod fecerat, non poterat sustinere holocausta et oblationes et adipes.
14O||7||8||113370	Fecit ergo Salomon sollemnitatem in tempore illo septem diebus, et omnis Israel cum eo, ecclesia magna valde ab introitu Emath usque ad torrentem Aegypti. 
14O||7||9||113380	Feceruntque die octavo collectam magnam, eo quod dedicassent altare septem diebus et sollemnitatem celebrassent diebus septem. 
14O||7||10||113390	Igitur in die vicesimo tertio mensis septimi dimisit populum ad tabernacula sua, laetantem atque gaudentem super bono, quod fecerat Dominus Davidi et Salomoni et Israeli populo suo.
14O||7||11||113400	Complevitque Salomon domum Domini et domum regis; et in omnibus, quae disposuerat in corde suo, ut faceret in domo Domini et in domo sua, prosperatus est. 
14O||7||12||113410	Apparuit autem ei Dominus nocte et ait: “ Audivi orationem tuam et elegi locum istum mihi in domum sacrificii. 
14O||7||13||113420	Si clausero caelum, et pluvia non fluxerit, et mandavero et praecepero locustae, ut devoret terram, et misero pestilentiam in populum meum, 
14O||7||14||113430	humiliatus autem populus meus, super quos invocatum est nomen meum, deprecatus me fuerit et exquisierit faciem meam et egerit paenitentiam a viis suis pessimis, ego exaudiam de caelo et propitius ero peccatis eorum et sanabo terram eorum. 
14O||7||15||113440	Nunc oculi mei erunt aperti, et aures meae attentae ad orationem eius, qui in loco isto oraverit; 
14O||7||16||113450	elegi enim et sanctificavi locum istum, ut sit nomen meum ibi in sempiternum, et permaneant oculi mei et cor meum ibi cunctis diebus.
14O||7||17||113460	Tu quoque, si ambulaveris coram me, sicut ambulavit David pater tuus, et feceris iuxta omnia, quae praecepi tibi, et decreta et iudicia mea servaveris, 
14O||7||18||113470	stabiliam thronum regni tui, sicut pollicitus sum David patri tuo dicens: Non auferetur de stirpe tua vir, qui sit princeps in Israel. 
14O||7||19||113480	Si autem aversi fueritis et dereliqueritis decreta mea et praecepta mea, quae proposui vobis, et abeuntes servieritis diis alienis et adoraveritis eos, 
14O||7||20||113490	evellam vos de terra mea, quam dedi vobis, et domum hanc, quam sanctificavi nomini meo, proiciam a facie mea et tradam eam in parabolam et in fabulam cunctis populis. 
14O||7||21||113500	Et super domo ista, quae erat excelsa, universi transeuntes stupebunt et dicent: “Quare fecit Dominus sic terrae huic et domui huic?”. 
14O||7||22||113510	Respondebuntque: “Quia dereliquerunt Dominum, Deum patrum suorum, qui eduxit eos de terra Aegypti, et apprehenderunt deos alienos et adoraverunt eos et coluerunt, idcirco venerunt super eos universa haec mala” ”.
14O||8||1||113520	Expletis autem viginti annis, postquam aedificavit Salomon domum Domini et domum suam, 
14O||8||2||113530	civitates, quas dederat Hiram Salomoni, aedificavit et habitare ibi fecit filios Israel.
14O||8||3||113540	Abiit quoque in Emath Soba et obtinuit eam. 
14O||8||4||113550	Et aedificavit Palmyram in deserto et omnes civitates horreorum, quas aedificavit in Emath. 
14O||8||5||113560	Exstruxitque Bethoron superiorem et Bethoron inferiorem, civitates munitas habentes muros et portas et vectes, 
14O||8||6||113570	Baalath etiam et omnes urbes horreorum, quae fuerunt Salomonis, cunctasque urbes quadrigarum et urbes equorum. Omnia quaecumque voluit Salomon atque disposuit, aedificavit in Ierusalem et in Libano et in universa terra potestatis suae.
14O||8||7||113580	Omnem populum, qui derelictus fuerat de Hetthaeis et Amorraeis et Pherezaeis et Hevaeis et Iebusaeis, qui non erant de stirpe Israel, 
14O||8||8||113590	de filiis eorum, qui remanserant post eos in terra, quos non interfecerant filii Israel, subiugavit Salomon in tributarios usque in diem hanc. 
14O||8||9||113600	Porro de filiis Israel non posuit, ut servirent operibus regis; ipsi enim erant viri bellatores et principes pugnatorum eius et principes quadrigarum et equitum eius. 
14O||8||10||113610	Omnes autem principes praefectorum regis Salomonis fuerunt ducenti quinquaginta, qui praefuerant populo.
14O||8||11||113620	Filiam vero pharaonis transtulit de civitate David in domum, quam aedificaverat ei; dixit enim rex: “ Non habitabit mulier mihi in domo David regis Israel, eo quod sanctificata sit, quia ingressa est in eam arca Domini ”.
14O||8||12||113630	Tunc obtulit Salomon holocausta Domino super altare Domini, quod exstruxerat ante porticum, 
14O||8||13||113640	ut per singulos dies offerretur in eo iuxta praeceptum Moysi in sabbatis et in calendis et in festis diebus ter per annum, id est in sollemnitate Azymorum et in sollemnitate Hebdomadarum et in sollemnitate Tabernaculorum. 
14O||8||14||113650	Et constituit iuxta dispositionem David patris sui officia sacerdotum in ministeriis suis et Levitas in ordine suo, ut laudarent et ministrarent coram sacerdotibus iuxta ritum uniuscuiusque diei, et ianitores in divisionibus suis per portam et portam; sic enim praeceperat David homo Dei. 
14O||8||15||113660	Nec praetergressi sunt mandata regis de sacerdotibus et Levitis in omnibus et in custodiis thesaurorum.
14O||8||16||113670	Et firmatum est totum opus Salomonis ex eo die, quo fundavit domum Domini, usque in diem, quo perfecit eam.
14O||8||17||113680	Tunc abiit Salomon in Asiongaber et in Ailath ad oram maris Rubri, quae est in terra Edom. 
14O||8||18||113690	Misit autem ei Hiram per manus servorum suorum naves et nautas gnaros maris; et abierunt cum servis Salomonis in Ophir tuleruntque inde quadringenta quinquaginta talenta auri et attulerunt ad regem Salomonem.
14O||9||1||113700	Regina quoque Saba, cum audisset famam Salomonis, venit, ut tentaret eum in aenigmatibus in Ierusalem cum magno comitatu et camelis, qui portabant aromata et auri plurimum gemmasque pretiosas. Cumque venisset ad Salomonem, locuta est ei, quaecumque erant in corde suo. 
14O||9||2||113710	Et exposuit ei Salomon omnia, quae proposuerat, nec quidquam fuit quod ei non perspicuum fecerit.
14O||9||3||113720	Quae postquam vidit, sapientiam scilicet Salomonis et domum, quam aedificaverat, 
14O||9||4||113730	necnon et cibaria mensae eius et sessionem servorum et officia ministrorum eius et vestimenta eorum, pincernas quoque et vestes eorum et victimas, quas immolabat in domo Domini, non erat prae stupore ultra in ea spiritus. 
14O||9||5||113740	Dixitque ad regem: “ Verus est sermo, quem audieram in terra mea, de rebus tuis et sapientia tua; 
14O||9||6||113750	non credebam narrantibus, donec ipsa venissem, et vidissent oculi mei, et probassem vix medietatem sapientiae tuae mihi fuisse narratam; vicisti famam, quam audivi. 
14O||9||7||113760	Beati viri tui et beati servi tui, qui assistunt coram te omni tempore et audiunt sapientiam tuam! 
14O||9||8||113770	Sit Dominus Deus tuus benedictus, qui voluit te ordinare super thronum suum regem Domini Dei tui! Quia diligit Deus tuus Israel et vult servare eum in aeternum, idcirco posuit te super eum regem, ut facias iudicia atque iustitiam ”. 
14O||9||9||113780	Dedit autem regi centum viginti talenta auri et aromata multa nimis et gemmas pretiosissimas; non fuerunt aromata talia ut haec, quae dedit regina Saba regi Salomoni.
14O||9||10||113790	Sed et servi Hiram cum servis Salomonis attulerunt aurum de Ophir et ligna thyina et gemmas pretiosissimas; 
14O||9||11||113800	et fecit rex de lignis thyinis gradus in domo Domini et in domo regia, citharas quoque et psalteria cantoribus. Numquam visa sunt in terra Iudae ligna talia.
14O||9||12||113810	Rex autem Salomon dedit reginae Saba cuncta, quae voluit et quae postulavit, et multo plura quam attulerat ad eum. Quae reversa abiit in terram suam cum servis suis.
14O||9||13||113820	Erat autem pondus auri, quod afferebatur Salomoni per singulos annos, sescenta sexaginta sex talenta auri, 
14O||9||14||113830	excepta ea summa, quae proveniebat ex tributis mercatorum et negotiatorum afferentium et omnium regum Arabiae et ducum terrae, qui comportabant aurum et argentum Salomoni.
14O||9||15||113840	Fecit igitur rex Salomon ducenta scuta aurea de summa sescentorum aureorum, qui in singulis scutis expendebantur, 
14O||9||16||113850	trecentas quoque peltas aureas trecentorum aureorum, quibus tegebantur singulae peltae, posuitque ea rex in domo Saltus Libani.
14O||9||17||113860	Fecit quoque rex solium eburneum grande et vestivit illud auro mundissimo; 
14O||9||18||113870	sex quoque gradus, quibus ascendebatur ad solium, et scabellum aureum et brachiola duo altrinsecus et duos leones stantes iuxta brachiola, 
14O||9||19||113880	sed et alios duodecim leunculos stantes super sex gradus ex utraque parte; non fuit tale solium in universis regnis.
14O||9||20||113890	Omnia quoque vasa convivii regis erant aurea, et vasa domus Saltus Libani ex auro purissimo; argentum enim in diebus Salomonis pro nihilo reputabatur. 
14O||9||21||113900	Siquidem naves regis ibant in Tharsis cum servis Hiram; semel in annis tribus veniebant naves Tharsis portantes aurum et argentum et ebur et simias et pavos.
14O||9||22||113910	Magnificatus est igitur rex Salomon super omnes reges terrae divitiis et sapientia. 
14O||9||23||113920	Omnesque reges terrarum desiderabant faciem videre Salomonis, ut audirent sapientiam, quam dederat Deus in corde eius, 
14O||9||24||113930	et deferebant ei munera, vasa argentea et aurea et vestes et arma et aromata, equos et mulos per singulos annos. 
14O||9||25||113940	Habuit quoque Salomon quattuor milia stabula equorum et curruum equitumque duodecim milia; constituitque eos in urbibus quadrigarum et, ubi erat rex, in Ierusalem. 
14O||9||26||113950	Exercuit etiam potestatem super cunctos reges, a fluvio Euphrate usque ad terram Philisthinorum et usque ad terminos Aegypti; 
14O||9||27||113960	tantamque copiam praebuit argenti in Ierusalem quasi lapidum, et cedrorum tantam multitudinem velut sycomororum, quae gignuntur in Sephela. 
14O||9||28||113970	Adducebantur autem ei equi de Aegypto cunctisque regionibus.
14O||9||29||113980	Reliqua vero operum Salomonis priorum et novissimorum scripta sunt in verbis Nathan prophetae et in prophetia Ahiae Silonitis, in visione quoque Addo videntis super Ieroboam filium Nabat.
14O||9||30||113990	Regnavit autem Salomon in Ierusalem super omnem Israel quadraginta annis; 
14O||9||31||114000	dormivitque cum patribus suis, et sepelierunt eum in civitate David patris eius. Regnavitque Roboam filius eius pro eo.
14O||10||1||114010	Profectus est autem Roboam in Sichem; illuc enim cunctus Israel convenerat, ut constituerent eum regem. 
14O||10||2||114020	Quod cum audisset Ieroboam filius Nabat, qui erat in Aegypto — fugerat quippe illuc ante Salomonem — statim reversus est; 
14O||10||3||114030	vocaveruntque eum, et venit cum universo Israel, et locuti sunt ad Roboam dicentes: 
14O||10||4||114040	“ Pater tuus durissimo iugo nos pressit; tu leviora impera patre tuo, qui nobis gravem imposuit servitutem, et paululum de onere subleva, et serviemus tibi ”. 
14O||10||5||114050	Qui ait: “ Post tres dies revertimini ad me ”. Cumque abisset populus, 
14O||10||6||114060	iniit rex Roboam consilium cum senibus, qui steterant coram patre eius Salomone, dum adhuc viveret, dicens: “ Quid datis consilii, ut respondeam populo? ”. 
14O||10||7||114070	Qui dixerunt ei: “ Si placueris populo huic et lenieris eos verbis clementibus, servient tibi omni tempore ”. 
14O||10||8||114080	At ille reliquit consilium senum et cum iuvenibus tractare coepit, qui cum eo nutriti fuerant et erant in comitatu illius. 
14O||10||9||114090	Dixitque ad eos: “ Quid vobis videtur, vel respondere quid debemus populo huic, qui dixit mihi: “Subleva iugum, quod imposuit nobis pater tuus”? ”. 
14O||10||10||114100	Et responderunt iuvenes, qui nutriti fuerant cum eo, atque dixerunt: “ Sic loqueris populo, qui dixit tibi: “Pater tuus aggravavit iugum nostrum, tu subleva”, et sic respondebis eis: Minimus digitus meus grossior est lumbis patris mei; 
14O||10||11||114110	pater meus imposuit vobis iugum grave, et ego maius pondus apponam; pater meus cecidit vos flagellis, ego vero caedam scorpionibus ”.
14O||10||12||114120	Venit ergo Ieroboam et universus populus ad Roboam die tertio, sicut praeceperat eis rex dicens: “Revertimini ad me die tertio ”. 
14O||10||13||114130	Responditque rex dura, derelicto consilio seniorum; 
14O||10||14||114140	locutusque est iuxta iuvenum voluntatem: “ Pater meus grave vobis imposuit iugum, quod ego gravius faciam. Pater meus cecidit vos flagellis, ego vero caedam scorpionibus ”.
14O||10||15||114150	Et non acquievit populi precibus. Erat enim voluntatis Dei, ut compleretur sermo eius, quem locutus fuerat per manum Ahiae Silonitis ad Ieroboam filium Nabat.
14O||10||16||114160	Israel autem universus videns quod noluisset eos audire rex, locutus est ad eum: “ Non est nobis pars in David, neque hereditas in filio Isai! Revertere in tabernacula tua, Israel! Tu autem vide domum tuam, David! ”. Et abiit Israel in tabernacula sua. 
14O||10||17||114170	Super filios autem Israel, qui habitabant in civitatibus Iudae, regnavit Roboam. 
14O||10||18||114180	Misitque rex Roboam Adoram, qui praeerat servituti, et lapidaverunt eum filii Israel, et mortuus est. Porro rex Roboam currum festinavit ascendere et fugit in Ierusalem. 
14O||10||19||114190	Recessitque Israel a domo David usque ad diem hanc.
14O||11||1||114200	Venit autem Roboam in Ie rusalem et convocavit univer sam domum Iudae et Beniamin, centum octoginta milia electorum bellantium, ut dimicaret contra Israel et converteret ad se regnum suum. 
14O||11||2||114210	Factusque est sermo Domini ad Semeiam hominem Dei dicens: 
14O||11||3||114220	“ Loquere ad Roboam filium Salomonis regem Iudae et ad universum Israel, qui est in Iuda et Beniamin: 
14O||11||4||114230	Haec dicit Dominus: Non ascendetis neque pugnabitis contra fratres vestros. Revertatur unusquisque in domum suam, quia mea hoc gestum est voluntate ”. Qui cum audissent sermonem Domini, reversi sunt nec perrexerunt contra Ieroboam.
14O||11||5||114240	Habitavit autem Roboam in Ierusalem et aedificavit civitates muratas in Iuda. 
14O||11||6||114250	Exstruxitque Bethlehem et Etam et Thecue, 
14O||11||7||114260	Bethsur quoque et Socho et Odollam 
14O||11||8||114270	necnon Geth et Maresa et Ziph, 
14O||11||9||114280	sed et Aduram et Lachis et Azeca, 
14O||11||10||114290	Saraa quoque et Aialon et Hebron, quae erant in Iuda et Beniamin civitates munitissimas.
14O||11||11||114300	Cumque clausisset eas muris, posuit in eis principes ciborumque horrea et olei et vini. 
14O||11||12||114310	Sed et in singulis urbibus fecit armamentarium scutorum et hastarum firmavitque eas summa diligentia et imperavit super Iudam et Beniamin.
14O||11||13||114320	Sacerdotes autem et Levitae, qui erant in universo Israel, venerunt ad eum de cunctis sedibus suis. 
14O||11||14||114330	Levitae relinquentes suburbana et possessiones suas transierunt ad Iudam et Ierusalem, eo quod abiecisset eos Ieroboam et posteri eius, ne sacerdotio Domini fungerentur. 
14O||11||15||114340	Qui constituit sibi sacerdotes excelsorum et daemoniorum vitulorumque, quos fecerat. 
14O||11||16||114350	Sed sequentes eos et de cunctis tribubus Israel quicumque dederant cor suum, ut quaererent Dominum, Deum Israel, venerunt Ierusalem ad immolandum victimas Domino, Deo patrum suorum. 
14O||11||17||114360	Et roboraverunt regnum Iudae et confirmaverunt Roboam filium Salomonis per tres annos; ambulaverunt enim in viis David et Salomonis annis tantum tribus.
14O||11||18||114370	Duxit autem Roboam uxorem Mahalath filiam Ierimoth filii David et Abihail filiae Eliab filii Isai, 
14O||11||19||114380	quae peperit ei filios Iehus et Samariam et Zoom. 
14O||11||20||114390	Post hanc quoque accepit Maacha filiam Absalom, quae peperit ei Abia et Ethai et Ziza et Salomith. 
14O||11||21||114400	Amavit autem Roboam Maacha filiam Absalom super omnes uxores suas et concubinas; nam uxores decem et octo duxerat, concubinas autem sexaginta. Et genuit viginti octo filios et sexaginta filias. 
14O||11||22||114410	Constituit vero in capite Abiam filium Maacha ducem super fratres suos; ipsum enim regem facere cogitabat. 
14O||11||23||114420	Et sapienter filios suos dispersit in cunctis finibus Iudae et Beniamin in universis civitatibus muratis. Praebuitque eis escas plurimas et multas petivit uxores.
14O||12||1||114430	Cumque roboratum fuisset regnum Roboam et conforta tum, dereliquit legem Domini, et omnis Israel cum eo.
14O||12||2||114440	Anno autem quinto regni Roboam ascendit Sesac rex Aegypti in Ierusalem — quia peccaverunt Domino — 
14O||12||3||114450	cum mille ducentis curribus et sexaginta milibus equitum, nec erat numerus vulgi, quod venerat cum eo ex Aegypto, Libyes scilicet et Socciitae et Aethiopes. 
14O||12||4||114460	Cepitque civitates munitissimas in Iuda et venit usque Ierusalem.
14O||12||5||114470	Semeias autem propheta ingressus est ad Roboam et principes Iudae, qui congregati fuerant in Ierusalem fugientes Sesac, dixitque ad eos: “ Haec dicit Dominus: Vos reliquistis me, et ego reliqui vos in manu Sesac ”. 
14O||12||6||114480	Humiliatique principes Israel et rex dixerunt: “ Iustus est Dominus! ”. 
14O||12||7||114490	Cumque vidisset Dominus quod humiliati essent, factus est sermo Domini ad Semeiam dicens: “ Quia humiliati sunt, non disperdam eos daboque eis mox effugium, et non effundetur furor meus super Ierusalem per manum Sesac. 
14O||12||8||114500	Verumtamen servient ei, ut sciant distantiam servitutis meae et servitutis regni terrarum ”.
14O||12||9||114510	Ascendit itaque Sesac rex Aegypti in Ierusalem, sublatis thesauris domus Domini et domus regis; omniaque secum tulit et clipeos aureos, quos fecerat Salomon. 
14O||12||10||114520	Pro quibus fecit rex Roboam aeneos et tradidit illos principibus cursorum, qui custodiebant vestibulum palatii. 
14O||12||11||114530	Cumque introiret rex domum Domini, veniebant cursores et tollebant eos; iterumque referebant eos ad armamentarium suum. 
14O||12||12||114540	Verumtamen, quia humiliatus est, aversa est ab eo ira Domini, nec deletus est penitus; siquidem et in Iuda inventa sunt opera bona.
14O||12||13||114550	Confortatus est igitur rex Roboam in Ierusalem atque regnavit. Quadraginta autem et unius anni erat, cum regnare coepisset, et decem septemque annis regnavit in Ierusalem urbe, quam elegit Dominus, ut confirmaret nomen suum ibi de cunctis tribubus Israel. Nomenque matris eius Naama Ammanitis. 
14O||12||14||114560	Fecit autem malum et non praeparavit cor suum, ut quaereret Dominum.
14O||12||15||114570	Opera vero Roboam prima et novissima scripta sunt in verbis Semeiae prophetae et Addo videntis, genealogia quoque et bella, quae erant inter Roboam et Ieroboam cunctis diebus. 
14O||12||16||114580	Et dormivit Roboam cum patribus suis sepultusque est in civitate David; et regnavit Abia filius eius pro eo.
14O||13||1||114590	Anno octavo decimo regis Ieroboam regnavit Abia su per Iudam. 
14O||13||2||114600	Tribus annis regnavit in Ierusalem. Nomenque matris eius Michaia filia Uriel de Gabaa. Et erat bellum inter Abiam et Ieroboam. 
14O||13||3||114610	Cumque inisset Abia certamen et haberet bellicosissimos viros electorum quadringenta milia, Ieroboam instruxit e contra aciem octingenta milia virorum, qui et ipsi electi erant et ad bella fortissimi.
14O||13||4||114620	Stetit igitur Abia super montem Semaraim, qui est in monte Ephraim, et ait: “ Audi, Ieroboam et omnis Israel: 
14O||13||5||114630	Num ignoratis quod Dominus, Deus Israel, dederit regnum David super Israel in sempiternum, ipsi et filiis eius, pactum salis? 
14O||13||6||114640	Et surrexit Ieroboam filius Nabat servus Salomonis filii David et rebellavit contra dominum suum; 
14O||13||7||114650	congregatique sunt ad eum viri vanissimi, filii Belial, et praevaluerunt contra Roboam filium Salomonis. Porro Roboam erat iuvenis et corde pavido nec potuit resistere eis. 
14O||13||8||114660	Nunc ergo vos dicitis quod resistere possitis regno Domini, quod possidet per filios David, habetisque grandem populi multitudinem atque vitulos aureos, quos fecit vobis Ieroboam in deos. 
14O||13||9||114670	Et eiecistis sacerdotes Domini filios Aaron atque Levitas et fecistis vobis sacerdotes sicut populi terrarum. Quicumque venerit et initiaverit manum suam in tauro de bobus et in arietibus septem, fit sacerdos eorum, qui non sunt dii. 
14O||13||10||114680	Noster autem Deus Dominus est, quem non reliquimus; sacerdotesque ministrant Domino de filiis Aaron, et Levitae sunt in ordine suo. 
14O||13||11||114690	Holocausta quoque offerunt Domino per singulos dies, mane et vespere, et thymiama aromatum, et proponuntur panes in mensa mundissima. Estque apud nos candelabrum aureum et lucernae eius, ut accendantur semper ad vesperam; nos quippe custodimus praecepta Domini Dei nostri, quem vos reliquistis. 
14O||13||12||114700	Ergo in exercitu nostro dux Deus est et sacerdotes eius, qui clangunt tubis et resonant contra vos, filii Israel; nolite pugnare contra Dominum, Deum patrum vestrorum, quia non vobis expedit ”.
14O||13||13||114710	Ieroboam autem retro moliebatur insidias, ut venirent post eos, et erant ante Iudam, et insidiae post eos. 
14O||13||14||114720	Respiciensque Iuda vidit instare bellum ex adverso et post tergum et clamavit ad Dominum, ac sacerdotes tubis canere coeperunt, 
14O||13||15||114730	omnesque viri Iudae vociferati sunt; et ecce, illis clamantibus, perterruit Deus Ieroboam et omnem Israel coram Abia et Iuda. 
14O||13||16||114740	Fugeruntque filii Israel Iudam, et tradidit eos Deus in manu eorum. 
14O||13||17||114750	Percussit ergo eos Abia et populus eius plaga magna; et corruerunt vulnerati ex Israel quingenta milia virorum fortium. 
14O||13||18||114760	Humiliatique sunt filii Israel in tempore illo, et confortati filii Iudae, eo quod sperassent in Domino, Deo patrum suorum. 
14O||13||19||114770	Persecutus est autem Abia fugientem Ieroboam et cepit civitates eius Bethel et filias eius et Iesana cum filiabus suis, Ephron quoque et filias eius. 
14O||13||20||114780	Nec invaluit ultra Ieroboam in diebus Abiae. Quem percussit Dominus, et mortuus est.
14O||13||21||114790	Abia autem confortatus est et accepit sibi uxores quattuordecim procreavitque viginti duos filios et sedecim filias. 
14O||13||22||114800	Reliqua autem gestorum Abiae viarumque et sermonum eius scripta sunt in enarratione prophetae Addo. 
14O||13||23||114810	Dormivit autem Abia cum patribus suis, et sepelierunt eum in civitate David; regnavitque Asa filius eius pro eo. In cuius diebus quievit terra annis decem.
14O||14||1||114820	Fecit autem Asa, quod bo num et placitum erat in con spectu Domini Dei sui, et subvertit altaria peregrini cultus et excelsa 
14O||14||2||114830	et confregit lapides palosque succidit 
14O||14||3||114840	ac praecepit Iudae, ut quaereret Dominum, Deum patrum suorum, et faceret legem et universa mandata, 
14O||14||4||114850	et abstulit e cunctis urbibus Iudae excelsa et thymiateria et regnavit in pace. 
14O||14||5||114860	Aedificavit quoque urbes munitas in Iuda, quia quievit terra, et nulla temporibus eius bella surrexerant, pacem Domino ei largiente.
14O||14||6||114870	Dixit autem Iudae: “ Aedificemus civitates istas et vallemus muris et roboremus turribus et portis et seris, donec a bellis quieta sunt omnia; quia quaesivimus Dominum Deum nostrum, quaesivit nos et dedit nobis pacem per gyrum ”. Aedificaverunt igitur et prosperati sunt.
14O||14||7||114880	Habuit autem Asa exercitum portantium scuta et hastas de Iuda trecenta milia, de Beniamin vero scutariorum et sagittariorum ducenta octoginta milia; omnes isti viri fortissimi.
14O||14||8||114890	Egressus est autem contra eos Zara Aethiops cum exercitu, decies centena milia et curribus trecentis, et venit usque Maresa. 
14O||14||9||114900	Porro Asa perrexit obviam ei, et instruxerunt aciem ad bellum in valle, quae est ad septentrionem Maresa, 
14O||14||10||114910	et invocavit Asa Dominum Deum suum et ait: “ Domine, non est apud te ulla distantia, utrum paucis auxilieris an pluribus; adiuva nos, Domine Deus noster. In te enim et in tuo nomine habentes fiduciam venimus contra hanc multitudinem. Domine, Deus noster tu es, non praevaleat contra te homo ”.
14O||14||11||114920	Exterruit itaque Dominus Aethiopes coram Asa et Iuda; fugeruntque Aethiopes. 
14O||14||12||114930	Et persecutus est eos Asa et populus, qui cum eo erat, usque Gerar; et ruerunt Aethiopes usque ad internecionem, quia Domino caedente contriti sunt et exercitu illius proeliante. Tulerunt ergo spolia multa 
14O||14||13||114940	et percusserunt omnes civitates per circuitum Gerarae; terror quippe Domini eos invaserat. Et diripuerunt omnes urbes et multam praedam asportaverunt. 
14O||14||14||114950	Sed et caulas ovium destruentes tulerunt pecorum infinitam multitudinem et camelorum reversique sunt Ierusalem.
14O||15||1||114960	Azarias autem filius Oded, facto in se spiritu Dei, 
14O||15||2||114970	egressus est in occursum Asa et dixit ei: “ Audite me, Asa et omnis Iuda et Beniamin! Dominus vobiscum, quia fuistis cum eo. Si quaesieritis eum, invenietur a vobis; si autem dereliqueritis eum, derelinquet vos. 
14O||15||3||114980	Transierunt autem multi dies in Israel absque Deo veritatis et absque sacerdote doctore et absque lege. 
14O||15||4||114990	Cumque reversi essent in angustia sua ad Dominum, Deum Israel, et quaesivissent eum, inventus est ab eis. 
14O||15||5||115000	In temporibus illis non erat pax egredienti et ingredienti sed perturbatio magna multa in cunctis habitatoribus terrarum; 
14O||15||6||115010	contundebatur enim gens contra gentem, et civitas contra civitatem, quia Dominus conturbabat eos in omni angustia. 
14O||15||7||115020	Vos autem confortamini, et non dissolvantur manus vestrae; erit enim merces operi vestro ”.
14O||15||8||115030	Cum audisset Asa verba haec et prophetiam, confortatus est et abstulit idola de omni terra Iudae et Beniamin et ex urbibus, quas ceperat montis Ephraim, et dedicavit altare Domini, quod erat ante porticum Domini. 
14O||15||9||115040	Congregavitque universum Iudam et Beniamin et advenas cum eis de Ephraim et de Manasse et de Simeon; plures enim ad eum confugerant ex Israel videntes quod Dominus Deus illius esset cum eo.
14O||15||10||115050	Cumque convenissent in Ierusalem mense tertio anno quinto decimo regni Asa, 
14O||15||11||115060	immolaverunt Domino in die illa de manubiis, quas adduxerant: boves septingentos et oves septem milia. 
14O||15||12||115070	Et inierunt foedus, ut quaererent Dominum, Deum patrum suorum, in toto corde et in tota anima sua: 
14O||15||13||115080	si quis autem non quaesierit Dominum, Deum Israel, moriatur a minimo usque ad maximum, a viro usque ad mulierem. 
14O||15||14||115090	Iuraveruntque Domino voce magna in iubilo et in clangore tubarum et in sonitu bucinarum. 
14O||15||15||115100	Omnes, qui erant in Iuda, gavisi sunt de iuramento; in omni enim corde suo iuraverant et in tota voluntate quaesierant eum, et inventus fuerat ab eis. Praestititque eis Dominus requiem per circuitum.
14O||15||16||115110	Sed et Maacham matrem Asa rex amovit, ne esset domina, eo quod fecisset simulacrum Aserae; quod contrivit Asa et in frusta comminuens combussit in torrente Cedron. 
14O||15||17||115120	Excelsa autem derelicta sunt in Israel; attamen cor Asa erat perfectum cunctis diebus eius. 
14O||15||18||115130	Ea quae voverat pater suus et ipse, intulit in domum Dei, argentum et aurum vasorumque diversam supellectilem. 
14O||15||19||115140	Bellum vero non fuit usque ad tricesimum quintum annum regni Asa.
14O||16||1||115150	Anno autem tricesimo sexto regni eius ascendit Baasa rex Israel in Iudam; et muro circumdabat Rama, ut nullus tute posset egredi et ingredi de regno Asa.
14O||16||2||115160	Protulit ergo Asa argentum et aurum de thesauris domus Domini et domus regis misitque ad Benadad regem Syriae, qui habitabat in Damasco, dicens: 
14O||16||3||115170	“ Foedus inter me et te est et inter patrem meum et patrem tuum; quam ob rem misi tibi argentum et aurum, ut, rupto foedere, quod habes cum Baasa rege Israel, facias eum a me recedere ”. 
14O||16||4||115180	Acquiescens Benadad regi Asa misit principes exercituum suorum ad urbes Israel, qui percusserunt Ahion et Dan et Abelmaim et universa horrea urbium Nephthali. 
14O||16||5||115190	Quod cum audisset Baasa, desivit aedificare Rama et intermisit opus suum. 
14O||16||6||115200	Porro Asa rex assumpsit universum Iudam, et tulerunt lapides Rama et ligna, quibus aedificaverat Baasa, aedificavitque ex eis Gabaa et Maspha.
14O||16||7||115210	In tempore illo venit Hanani videns ad Asa regem Iudae et dixit ei: “ Quia habuisti fiduciam in rege Syriae et non in Domino Deo tuo, idcirco evasit Syriae regis exercitus de manu tua. 
14O||16||8||115220	Nonne Aethiopes et Libyes magnus exercitus erant quadrigis et equitibus et multitudine nimia, quos, cum Domino credidisses, tradidit in manu tua? 
14O||16||9||115230	Oculi enim Domini contemplantur universam terram et praebent fortitudinem his, qui corde perfecto credunt in eum. Stulte igitur egisti in hoc, quia ex praesenti tempore contra te bella consurgent ”. 
14O||16||10||115240	Iratusque Asa adversus videntem iussit eum mitti in nervum, valde quippe super hoc fuerat indignatus; et vexavit Asa quosdam de populo in tempore illo.
14O||16||11||115250	Opera autem Asa prima et novissima scripta sunt in libro regum Iudae et Israel.
14O||16||12||115260	Aegrotavit etiam Asa anno tricesimo nono regni sui dolore pedum vehementissimo et nec in infirmitate sua quaesivit Dominum, sed magis in medicorum arte confisus est. 
14O||16||13||115270	Dormivitque Asa cum patribus suis et mortuus est anno quadragesimo primo regni sui. 
14O||16||14||115280	Et sepelierunt eum in sepulcro suo, quod foderat sibi in civitate David; posueruntque eum super lectum plenum aromatibus et variis unguentis, quae erant pigmentariorum arte confecta, et fecerunt in exsequiis eius combustionem splendidam valde.
14O||17||1||115290	Regnavit autem Iosaphat filius eius pro eo et invaluit contra Israel. 
14O||17||2||115300	Constituitque militum numeros in cunctis urbibus Iudae, quae erant vallatae muris; praesidiaque disposuit in terra Iudae et in civitatibus Ephraim, quas ceperat Asa pater eius.
14O||17||3||115310	Et fuit Dominus cum Iosaphat, quia ambulavit in viis patris sui primis et non speravit in Baalim 
14O||17||4||115320	sed in Deo patris sui et perrexit in praeceptis illius et non iuxta peccata Israel. 
14O||17||5||115330	Confirmavitque Dominus regnum in manu eius, et dedit omnis Iuda munera Iosaphat; factaeque sunt ei infinitae divitiae et multa gloria. 
14O||17||6||115340	Cumque sumpsisset cor eius audaciam propter vias Domini, etiam excelsa et palos de Iuda abstulit.
14O||17||7||115350	Tertio autem anno regni sui misit principes suos Benhail et Abdiam et Zachariam et Nathanael et Michaiam, ut docerent in civitatibus Iudae, 
14O||17||8||115360	et cum eis Levitas Semeiam et Nathaniam et Zabadiam, Asael quoque et Semiramoth et Ionathan Adoniamque et Thobiam Levitas et cum eis Elisama et Ioram sacerdotes. 
14O||17||9||115370	Docebantque in Iuda habentes librum legis Domini et circuibant cunctas urbes Iudae atque erudiebant populum.
14O||17||10||115380	Itaque factus est pavor Domini super omnia regna terrarum, quae erant per gyrum Iudae, nec audebant bellare contra Iosaphat. 
14O||17||11||115390	Sed et de Philisthim Iosaphat munera deferebant et vectigal argenti; Arabes quoque adducebant pecora arietum septem milia septingenta et hircos totidem.
14O||17||12||115400	Crevit ergo Iosaphat et magnificatus est usque in sublime atque aedificavit in Iuda castella urbesque horreorum. 
14O||17||13||115410	Et multae copiae praesto erant ei in urbibus Iudae; viri quoque bellatores et robusti erant in Ierusalem, 
14O||17||14||115420	quorum iste numerus per familias singulorum: in Iuda principes exercitus, Ednas dux, et cum eo robustissimorum trecenta milia; 
14O||17||15||115430	et ad latus eius Iohanan princeps et cum eo ducenta octoginta milia; 
14O||17||16||115440	ad latus quoque istius Amasias filius Zechri consecratus Domino et cum eo ducenta milia virorum fortium; 
14O||17||17||115450	de Beniamin autem robustus ad proelia Eliada et cum eo tenentium arcum et clipeum ducenta milia; 
14O||17||18||115460	et ad latus eius Iozabad et cum eo centum octoginta milia expeditorum militum. 
14O||17||19||115470	Hi omnes erant ad manum regis, exceptis aliis, quos posuerat in urbibus muratis in universo Iuda.
14O||18||1||115480	Fuit ergo Iosaphat dives et inclitus multum et affinitate coniunctus est Achab. 
14O||18||2||115490	Descenditque post annos ad eum in Samariam, ad cuius adventum mactavit Achab oves et boves plurimos ipsi et populo, qui venerat cum eo; persuasitque illi, ut ascenderet in Ramoth Galaad. 
14O||18||3||115500	Dixitque Achab rex Israel ad Iosaphat regem Iudae: “ Veni mecum in Ramoth Galaad ”. Cui ille respondit: “ Ut ego, et tu; sicut populus tuus, sic et populus meus, tecumque erimus in bello ”.
14O||18||4||115510	Dixitque Iosaphat ad regem Israel: “ Consule, obsecro, impraesentiarum sermonem Domini ”. 
14O||18||5||115520	Congregavitque rex Israel prophetarum quadringentos viros et dixit ad eos: “ In Ramoth Galaad ad bellandum ire debemus an quiescere? ”. At illi: “ Ascende, inquiunt, et tradet Deus in manu regis ”. 
14O||18||6||115530	Dixitque Iosaphat: “ Numquid non est hic et alius propheta Domini, ut ab illo etiam requiramus? ”. 
14O||18||7||115540	Et ait rex Israel ad Iosaphat: “ Adhuc est vir unus, a quo possumus quaerere Domini voluntatem; sed ego odi eum, quia non prophetat mihi bonum sed malum omni tempore: est autem Michaeas filius Iemla ”. Dixitque Iosaphat: “ Ne loquaris, rex, hoc modo ”. 
14O||18||8||115550	Vocavit ergo rex Israel unum de eunuchis et dixit ei: “ Voca cito Michaeam filium Iemla ”.
14O||18||9||115560	Porro rex Israel et Iosaphat rex Iudae uterque sedebant in solio suo vestiti cultu regio; sedebant autem in area iuxta portam Samariae, omnesque prophetae vaticinabantur coram eis. 
14O||18||10||115570	Sedecias vero filius Chanaana fecit sibi cornua ferrea et ait: “ Haec dicit Dominus: His ventilabis Syriam, donec conteras eam ”. 
14O||18||11||115580	Omnesque prophetae similiter prophetabant atque dicebant: “ Ascende in Ramoth Galaad et prosperaberis; et tradet Dominus in manu regis ”.
14O||18||12||115590	Nuntius autem, qui ierat ad vocandum Michaeam, ait illi: “ En verba omnium prophetarum uno ore bona regi annuntiant; quaeso ergo te, ut et sermo tuus ab eis non dissentiat, loquarisque prospera ”. 
14O||18||13||115600	Cui respondit Michaeas: “ Vivit Dominus, quia, quodcumque dixerit Deus meus, hoc loquar! ”.
14O||18||14||115610	Venit ergo ad regem. Cui rex ait: “ Michaea, ire debemus in Ramoth Galaad ad bellandum an quiescere? ”. Cui ille respondit: “ Ascendite et prosperamini, ut tradantur hostes in manus vestras ”. 
14O||18||15||115620	Dixitque rex: “ Iterum atque iterum te adiuro, ut non mihi loquaris nisi, quod verum est, in nomine Domini ”. 
14O||18||16||115630	At ille ait: “ Vidi universum Israel dispersum in montibus sicut oves absque pastore. Et dixit Dominus: “Non habent isti dominum; revertatur unusquisque in domum suam in pace” ”.
14O||18||17||115640	Et ait rex Israel ad Iosaphat: “ Nonne dixi tibi quod non prophetaret iste mihi quidquam boni sed ea, quae mala sunt? ”.
14O||18||18||115650	At ille idcirco ait: “ Audite verbum Domini: Vidi Dominum sedentem in solio suo et omnem exercitum caeli assistentem ei a dextris et sinistris. 
14O||18||19||115660	Et dixit Dominus: “Quis decipiet Achab regem Israel, ut ascendat et corruat in Ramoth Galaad?”. Cumque diceret unus hoc modo et alter alio, 
14O||18||20||115670	processit spiritus et stetit coram Domino et ait: “Ego decipiam eum”. Cui Dominus: “In quo, inquit, decipies?”. 
14O||18||21||115680	At ille respondit: “Egrediar et ero spiritus mendax in ore omnium prophetarum eius”. Dixitque Dominus: “Decipies et praevalebis; egredere et fac ita”. 
14O||18||22||115690	Nunc igitur, ecce dedit Dominus spiritum mendacii in ore omnium prophetarum tuorum et Dominus locutus est de te mala ”.
14O||18||23||115700	Accessit autem Sedecias filius Chanaana et percussit Michaeae maxillam et ait: “ Per quam viam transivit spiritus Domini a me, ut loqueretur tibi? ”. 
14O||18||24||115710	Dixitque Michaeas: “ Tu ipse videbis in die illo, quando ingressus fueris cubiculum intra cubiculum, ut abscondaris ”. 
14O||18||25||115720	Praecepit autem rex Israel dicens: “ Tollite Michaeam et ducite eum ad Amon principem civitatis et ad Ioas filium regis 
14O||18||26||115730	et dicetis: “Haec dicit rex: Mittite hunc in carcerem et date ei panis modicum et aquae pauxillum, donec revertar in pace” ”. 
14O||18||27||115740	Dixitque Michaeas: “ Si reversus fueris in pace, non est locutus Dominus in me ”. Et ait: “ Audite, populi omnes! ”.
14O||18||28||115750	Igitur ascenderunt rex Israel et Iosaphat rex Iudae in Ramoth Galaad. 
14O||18||29||115760	Dixitque rex Israel ad Iosaphat: “ Mutabo habitum et sic ad pugnam vadam; tu autem induere vestibus tuis ”. Mutatoque rex Israel habitu venit ad bellum.
14O||18||30||115770	Rex autem Syriae praeceperat ducibus curruum suorum dicens: “ Ne pugnetis contra minimum aut contra maximum, nisi contra solum regem Israel ”. 
14O||18||31||115780	Itaque, cum vidissent principes curruum Iosaphat, dixerunt: “ Rex Israel est iste! ”. Et circumdederunt eum dimicantes. At ille clamavit ad Dominum, et auxiliatus est ei atque avertit eos Deus ab illo. 
14O||18||32||115790	Cum enim vidissent duces curruum quod non esset rex Israel, reliquerunt eum. 
14O||18||33||115800	Accidit autem, ut unus e populo sagittam in incertum iaceret et percuteret regem Israel inter iuncturas et loricam. At ille aurigae suo ait: “ Converte manum tuam et educ me de acie, quia vulneratus sum ”. 
14O||18||34||115810	Et aggravata est pugna in die illo; porro rex Israel stabat in curru suo contra Syros usque ad vesperam et mortuus est occidente sole.
14O||19||1||115820	Reversus est autem Iosaphat rex Iudae in domum suam pacifice in Ierusalem. 
14O||19||2||115830	Cui occurrit Iehu filius Hanani videns et ait ad eum: “ Impio praebes auxilium et his, qui oderunt Dominum, amicitia iungeris, et idcirco iram quidem Domini merebaris; 
14O||19||3||115840	sed bona opera inventa sunt in te, eo quod abstuleris palos de terra et praeparaveris cor tuum, ut requireres Deum ”.
14O||19||4||115850	Habitavit ergo Iosaphat in Ierusalem. Rursumque egressus est ad populum de Bersabee usque ad montem Ephraim et revocavit eos ad Dominum, Deum patrum suorum. 
14O||19||5||115860	Constituitque iudices terrae in cunctis civitatibus Iudae munitis per singula loca. 
14O||19||6||115870	Et praecipiens iudicibus: “ Videte, ait, quid faciatis. Non enim homini exercetis iudicium sed Domino, qui vobiscum est, quando iudicaveritis. 
14O||19||7||115880	Sit timor Domini, vobiscum et caute cuncta facite; non est enim apud Dominum Deum nostrum iniquitas nec personarum acceptio nec cupido munerum ”.
14O||19||8||115890	In Ierusalem quoque constituit Iosaphat ex Levitis et sacerdotibus et principibus familiarum Israel pro iudicio Domini et pro causis habitatorum Ierusalem. 
14O||19||9||115900	Praecepitque eis dicens: “ Sic agetis in timore Domini fideliter et corde perfecto. 
14O||19||10||115910	Omnem causam, quae venerit ad vos fratrum vestrorum, qui habitant in urbibus suis, ubicumque quaestio est de homicidio, de lege, de mandato, de praeceptis et de iustificationibus, commonete eos, ut non peccent in Dominum, et ne veniat ira super vos et super fratres vestros; sic ergo agetis et non peccabitis. 
14O||19||11||115920	Amarias autem sacerdos princeps super vos in omnibus, quae ad Deum pertinent, praesidebit; porro Zabadias filius Ismael, qui est dux in domo Iudae, super ea opera erit, quae ad regis officium pertinent; habetisque Levitas coram vobis ut scribas. Confortamini et agite diligenter, et sit Dominus cum bonis ”.
14O||20||1||115930	Post haec congregati sunt filii Moab et filii Ammon et cum eis de Meunitis ad Iosaphat, ut pugnarent contra eum. 
14O||20||2||115940	Veneruntque nuntii et indicaverunt Iosaphat dicentes: “ Venit contra te multitudo magna de his locis, quae trans mare sunt, de Edom, et ecce consistunt in Asasonthamar, quae est Engaddi ”.
14O||20||3||115950	Iosaphat autem timore perterritus totum se contulit ad rogandum Dominum et praedicavit ieiunium universo Iudae. 
14O||20||4||115960	Congregatusque est Iuda ad precandum Dominum; sed et de omnibus urbibus suis venerunt ad obsecrandum eum.
14O||20||5||115970	Cumque stetisset Iosaphat in medio coetu Iudae et Ierusalem in domo Domini ante atrium novum, 
14O||20||6||115980	ait: “ Domine, Deus patrum nostrorum, tu es Deus in caelo et dominaris cunctis regnis gentium; in manu tua est fortitudo et potentia, nec quisquam tibi potest resistere. 
14O||20||7||115990	Nonne tu, Deus noster, expulisti habitatores terrae huius coram populo tuo Israel et dedisti eam semini Abraham amici tui in sempiternum? 
14O||20||8||116000	Habitaveruntque in ea et exstruxerunt in illa sanctuarium nomini tuo dicentes: 
14O||20||9||116010	“Si irruerint super nos mala, gladius iudicii, pestilentia et fames, stabimus coram domo hac in conspectu tuo, quia nomen tuum est in domo hac, et clamabimus ad te in tribulationibus nostris, et exaudies salvosque facies”. 
14O||20||10||116020	Nunc igitur ecce filii Ammon et Moab et mons Seir, per quos non concessisti Israeli ut transirent, quando egrediebantur de Aegypto, sed declinaverunt ab eis et non interfecerunt illos, 
14O||20||11||116030	e contrario agunt et nituntur eicere nos de possessione tua, quam tradidisti nobis. 
14O||20||12||116040	Deus noster, ergo non iudicabis eos? In nobis quidem non tanta est fortitudo, ut possimus huic multitudini resistere, quae irruit super nos; sed, cum ignoremus quid agere debeamus, hoc solum habemus residui, ut oculos nostros dirigamus ad te ”. 
14O||20||13||116050	Omnis vero Iuda stabat coram Domino cum parvulis et uxoribus et liberis suis.
14O||20||14||116060	Erat autem Iahaziel filius Zachariae filii Banaiae filii Iehiel filii Matthaniae Levites de filiis Asaph, super quem factus est spiritus Domini in medio congregationis, 
14O||20||15||116070	et ait: “ Attendite, omnis Iuda et qui habitatis Ierusalem et tu rex Iosaphat: Haec dicit Dominus vobis: Nolite timere nec paveatis hanc multitudinem magnam; non est enim vestra pugna sed Dei. 
14O||20||16||116080	Cras descendetis contra eos; ascensuri enim sunt per clivum nomine Sis, et invenietis illos in summitate torrentis, qui est contra solitudinem Ieruel. 
14O||20||17||116090	Non eritis vos, qui dimicabitis; sed tantummodo confidenter state et videbitis auxilium Domini super vos, o Iuda et Ierusalem. Nolite timere nec paveatis; cras egredimini contra eos, et Dominus erit vobiscum ”. 
14O||20||18||116100	Iosaphat ergo inclinavit se super faciem suam in terra, et omnis Iuda et habitatores Ierusalem ceciderunt coram Domino et adoraverunt eum. 
14O||20||19||116110	Porro Levitae de filiis Caath, de filiis Core scilicet, surrexerunt et laudabant Dominum, Deum Israel, voce magna in excelsum.
14O||20||20||116120	Cumque mane surrexissent, egressi sunt ad desertum Thecue; profectisque eis, stans Iosaphat in medio eorum dixit: “ Audite me, Iuda et habitatores Ierusalem! Credite in Domino Deo vestro et permanebitis; credite prophetis eius, et cuncta evenient vobis prospera ”. 
14O||20||21||116130	Habuitque consilium cum populo et statuit cantores Domini, ut laudarent eum in ornatu sancto et antecederent exercitum ac voce consona dicerent: “ Confitemini Domino, quoniam in aeternum misericordia eius ”.
14O||20||22||116140	Cumque coepissent laudes canere, vertit Dominus insidias eorum contra filios Ammon et Moab et montem Seir, qui egressi fuerant, ut pugnarent contra Iudam, et percussi sunt. 
14O||20||23||116150	Et filii Ammon et Moab consurrexerunt adversum habitatores montis Seir, ut interficerent et delerent eos; cumque hoc opere perpetrassent, etiam in semetipsos versi mutuis concidere vulneribus.
14O||20||24||116160	Porro Iuda, cum venisset ad speculam, quae respicit solitudinem, vidit procul omnem late regionem plenam cadaveribus, nec superesse quemquam, qui necem potuisset evadere. 
14O||20||25||116170	Venit ergo Iosaphat et omnis populus cum eo ad detrahenda spolia mortuorum inveneruntque iumenta multa et supellectilem, vestes quoque et vasa pretiosissima et diripuerunt, ita ut omnia portare non possent, et per tres dies spolia auferebant pro praedae magnitudine. 
14O||20||26||116180	Die autem quarto congregati sunt in valle Baracha; etenim, quoniam ibi benedixerant Domino, vocaverunt locum illum vallis Benedictionis usque in praesentem diem. 
14O||20||27||116190	Reversusque est omnis vir Iudae et Ierusalem et Iosaphat ante eos in Ierusalem cum laetitia magna, eo quod dedisset eis Dominus gaudium de inimicis suis; 
14O||20||28||116200	ingressique sunt Ierusalem cum psalteriis et citharis et tubis in domum Domini. 
14O||20||29||116210	Irruit autem pavor Dei super universa regna terrarum, cum audissent quod pugnasset Dominus contra inimicos Israel. 
14O||20||30||116220	Quievitque regnum Iosaphat, et praebuit ei Deus eius pacem per circuitum.
14O||20||31||116230	Regnavit igitur Iosaphat super Iudam. Et erat triginta quinque annorum, cum regnare coepisset; viginti autem et quinque annis regnavit in Ierusalem. Nomen matris eius Azuba filia Selachi. 
14O||20||32||116240	Et ambulavit in via patris sui Asa nec declinavit ab ea, faciens quod rectum erat coram Domino. 
14O||20||33||116250	Verumtamen excelsa non ablata sunt; et adhuc populus non direxerat cor suum ad Deum patrum suorum.
14O||20||34||116260	Reliqua autem gestorum Iosaphat, priorum et novissimorum, scripta sunt in verbis Iehu filii Hanani, quae digesta sunt in libros regum Israel.
14O||20||35||116270	Post haec iniit amicitias Iosaphat rex Iudae cum Ochozia rege Israel, cuius opera fuerunt impiissima, 
14O||20||36||116280	et particeps fuit, ut facerent naves, quae irent in Tharsis, feceruntque classem in Asiongaber. 
14O||20||37||116290	Prophetavit autem Eliezer filius Dodiae de Maresa contra Iosaphat dicens: “ Quia habuisti foedus cum Ochozia, percussit Dominus opera tua ”. Contritaeque sunt naves nec potuerunt ire in Tharsis.
14O||21||1||116300	Dormivit autem Iosaphat cum patribus suis et sepultus est cum eis in civitate David; regnavitque Ioram filius eius pro eo.
14O||21||2||116310	Qui habuit fratres filios Iosaphat Azariam et Iahiel et Zachariam et Azariam et Michael et Saphatiam: omnes hi filii Iosaphat regis Israel. 
14O||21||3||116320	Deditque eis pater suus multa munera argenti et auri et res pretiosas cum civitatibus munitissimis in Iuda; regnum autem tradidit Ioram, eo quod esset primogenitus.
14O||21||4||116330	Surrexit ergo Ioram super regnum patris sui; cumque se confirmasset, occidit omnes fratres suos gladio et quosdam de principibus Israel.
14O||21||5||116340	Triginta duorum annorum erat Ioram, cum regnare coepisset, et octo annis regnavit in Ierusalem. 
14O||21||6||116350	Ambulavitque in viis regum Israel, sicut egerat domus Achab; filia quippe Achab erat uxor eius. Et fecit malum in conspectu Domini. 
14O||21||7||116360	Noluit autem Dominus disperdere domum David propter pactum, quod inierat cum eo, et quia promiserat, ut daret ei lucernam et filiis eius omni tempore.
14O||21||8||116370	In diebus illis rebellavit Edom, ne esset subditus Iudae, et constituit sibi regem. 
14O||21||9||116380	Cumque transisset Ioram cum principibus suis et cunctis curribus, qui erant secum, surrexit nocte et percussit Edom, qui eum circumdederat, et omnes duces curruum eius. 
14O||21||10||116390	Attamen rebellavit Edom, ne esset sub dicione Iudae, usque ad hanc diem. Eo tempore et Lobna recessit, ne esset sub manu illius; dereliquerat enim Dominum, Deum patrum suorum. 
14O||21||11||116400	Insuper et excelsa fabricatus est in montibus Iudae et fornicari fecit habitatores Ierusalem et praevaricari Iudam.
14O||21||12||116410	Allatae sunt autem ei litterae ab Elia propheta, in quibus scriptum erat: “Haec dicit Dominus, Deus David patris tui: Quoniam non ambulasti in viis Iosaphat patris tui et in viis Asa regis Iudae, 
14O||21||13||116420	sed incessisti per iter regum Israel et fornicari fecisti Iudam et habitatores Ierusalem imitatus fornicationem domus Achab, insuper et fratres tuos domum patris tui meliores te occidisti: 
14O||21||14||116430	ecce Dominus percutiet plaga magna populum tuum, filios et uxores tuas universamque substantiam tuam; 
14O||21||15||116440	tu autem aegrotabis pessimo languore uteri tui, donec egrediantur vitalia tua paulatim per singulos dies ”.
14O||21||16||116450	Suscitavit ergo Dominus contra Ioram spiritum Philisthinorum et Arabum, qui confines sunt Aethiopibus, 
14O||21||17||116460	et ascenderunt in terram Iudae et irruperunt in eam diripueruntque cunctam substantiam, quae inventa est in domo regis, insuper et filios eius et uxores, nec remansit ei filius nisi Ioachaz, qui minimus natu erat.
14O||21||18||116470	Et post haec omnia percussit eum Dominus alvi languore insanabili. 
14O||21||19||116480	Cumque diei succederet dies, et temporum spatia volverentur, duorum annorum expletus est circulus; et sic longa consumptus tabe, ita ut egereret etiam viscera sua, languore pariter et vita caruit. Mortuusque est in infirmitate pessima, et non fecit ei populus eius secundum morem combustionis exsequias, sicut fecerat maioribus eius.
14O||21||20||116490	Triginta duorum annorum fuit, cum regnare coepisset, et octo annis regnavit in Ierusalem. Obiitque nullo relicto desiderio sui; et sepelierunt eum in civitate David, verumtamen non in sepulcro regum.
14O||22||1||116500	Constituerunt autem habita tores Ierusalem Ochoziam fi lium eius minimum regem pro eo; omnes enim maiores natu interfecerat turba, quae irruerat cum Arabibus in castra. Regnavitque Ochozias filius Ioram regis Iudae. 
14O||22||2||116510	Filius viginti duo annorum erat Ochozias, cum regnare coepisset, et uno anno regnavit in Ierusalem. Nomen matris eius Athalia filia Amri. 
14O||22||3||116520	Sed et ipse ingressus est per vias domus Achab; mater enim eius impulit eum, ut impie ageret. 
14O||22||4||116530	Fecit igitur malum in conspectu Domini sicut domus Achab; ipsi enim fuerunt ei consiliarii post mortem patris sui in interitum eius. 
14O||22||5||116540	Ambulavitque in consiliis eorum et perrexit cum Ioram filio Achab rege Israel in bellum contra Hazael regem Syriae in Ramoth Galaad; vulneraveruntque Syri Ioram. 
14O||22||6||116550	Qui reversus est, ut curaretur in Iezrahel a plagis, quas acceperat in supradicto certamine. Igitur Ochozias filius Ioram rex Iudae descendit, ut inviseret Ioram filium Achab in Iezrahel aegrotantem. 
14O||22||7||116560	Voluntatis quippe fuit Dei adversum Ochoziam, ut veniret ad Ioram et, cum venisset, egrederetur cum eo adversum Iehu filium Namsi, quem unxit Dominus, ut deleret domum Achab. 
14O||22||8||116570	Cum ergo iudicium faceret Iehu in domum Achab, invenit principes Iudae et filios fratrum Ochoziae, qui ministrabant ei, et interfecit illos. 
14O||22||9||116580	Ipsumque perquisivit Ochoziam, et comprehenderunt eum latentem in Samaria; adductumque ad se Iehu occidit. Et sepelierunt eum, eo quod dicebant eum esse filium Iosaphat, qui quaesierat Dominum in toto corde suo. Nec erat aliquis de stirpe Ochoziae, qui posset regnare. 
14O||22||10||116590	Athalia autem mater eius videns quod mortuus esset filius suus surrexit et interfecit omnem stirpem regiam domus Iudae. 
14O||22||11||116600	Porro Iosabeth filia regis tulit Ioas filium Ochoziae et furata est eum de medio filiorum regis, cum interficerentur, absconditque cum nutrice sua in cubiculo lectulorum. Iosabeth autem, quae absconderat eum, erat filia regis Ioram, uxor Ioiadae pontificis, soror Ochoziae; et idcirco Athalia non interfecit eum. 
14O||22||12||116610	Fuit ergo cum eis in domo Dei absconditus sex annis, quibus regnavit Athalia super terram.
14O||23||1||116620	Anno autem septimo confor tatus Ioiada assumpsit centu riones, Azariam videlicet filium Ieroham et Ismael filium Iohanan, Azariam quoque filium Obed et Maasiam filium Adaiae et Elisaphat filium Zechri, et iniit cum eis foedus. 
14O||23||2||116630	Qui circumeuntes Iudam congregaverunt Levitas de cunctis urbibus Iudae et principes familiarum Israel veneruntque in Ierusalem. 
14O||23||3||116640	Iniit igitur omnis congregatio pactum in domo Dei cum rege. Dixitque ad eos Ioiada: “ Ecce filius regis regnabit, sicut locutus est Dominus super filios David. 
14O||23||4||116650	Hoc est ergo, quod facietis. 
14O||23||5||116660	Tertia pars vestrum, qui veniunt ad sabbatum sacerdotum et Levitarum et ianitorum, erit in portis, tertia vero pars ad domum regis et tertia in porta, quae appellatur Fundamenti; omne vero reliquum vulgus sit in atriis domus Domini. 
14O||23||6||116670	Nec quisquam alius ingrediatur domum Domini, nisi sacerdotes et qui ministrant de Levitis; ipsi tantummodo ingrediantur, quia sanctificati sunt. Et omne reliquum vulgus observet observationem Domini. 
14O||23||7||116680	Levitae autem circumdent regem habentes singuli arma sua in manu. Et si quis alius ingressus fuerit templum, interficiatur. Sintque cum rege et intrante et egrediente ”.
14O||23||8||116690	Fecerunt igitur Levitae et universus Iuda iuxta omnia, quae praeceperat Ioiada pontifex; et assumpserunt singuli viros suos, qui veniebant sabbato cum his, qui sabbato egressuri erant: siquidem Ioiada pontifex non dimisit abire turmas, quae sibi per singulas hebdomadas succedere consueverant. 
14O||23||9||116700	Deditque Ioiada sacerdos centurionibus lanceas clipeosque et peltas regis David, quae erant in domo Dei. 
14O||23||10||116710	Constituitque omnem populum tenentium tela a parte templi dextra usque ad partem templi sinistram coram altari et templo per circuitum regis. 
14O||23||11||116720	Et eduxerunt filium regis et dederunt ei diadema et testimonium et constituerunt eum regem. Unxerunt quoque illum Ioiada pontifex et filii eius; imprecatique sunt ei atque dixerunt: “ Vivat rex! ”.
14O||23||12||116730	Quod cum audisset Athalia, vocem scilicet currentium atque laudantium regem, ingressa est ad populum in templum Domini. 
14O||23||13||116740	Cumque vidisset regem stantem super gradum suum in introitu et principes tubasque circa eum omnemque populum terrae gaudentem atque clangentem tubis cantoresque cum diversi generis organis signum dantes ad laudandum, scidit vestimenta sua et ait: “ Coniuratio, coniuratio! ”.
14O||23||14||116750	Praecepit autem Ioiada pontifex centurionibus, qui erant super exercitum, dicens: “ Educite illam extra saepta templi! Qui autem sequetur eam, interficiatur foris gladio! ”. Dixerat enim sacerdos: “ Non occidetis eam in domo Domini! ”. 
14O||23||15||116760	Et imposuerunt ei manus; cumque intrasset portam Equorum domus regis, interfecerunt eam ibi.
14O||23||16||116770	Pepigit autem Ioiada foedus inter se universumque populum et regem, ut esset populus Domini. 
14O||23||17||116780	Itaque ingressus est omnis populus domum Baal et destruxerunt eam et altaria ac simulacra illius confregerunt; Matthan quoque sacerdotem Baal interfecerunt ante aras. 
14O||23||18||116790	Constituit autem Ioiada praepositos in domo Domini sub manibus sacerdotum et Levitarum, quos distribuit David in domo Domini, ut offerrent holocausta Domino, sicut scriptum est in lege Moysi, in gaudio et canticis iuxta dispositionem David. 
14O||23||19||116800	Constituit quoque ianitores in portis domus Domini, ut non ingrederetur eam immundus in omni re. 
14O||23||20||116810	Assumpsitque centuriones et fortissimos viros ac principes populi et omne vulgus terrae, et fecerunt descendere regem de domo Domini et introire per medium portae Superioris in domum regis et collocaverunt eum in solio regali. 
14O||23||21||116820	Laetatusque est omnis populus terrae, et urbs quievit; porro Athalia interfecta est gladio.
14O||24||1||116830	Septem annorum erat Ioas, cum regnare coepisset, et quadraginta annis regnavit in Ierusalem. Nomen matris eius Sebia de Bersabee. 
14O||24||2||116840	Fecitque, quod bonum est coram Domino, cunctis diebus Ioiadae sacerdotis. 
14O||24||3||116850	Accepit autem ei Ioiada uxores duas, e quibus genuit filios et filias.
14O||24||4||116860	Post quae placuit Ioas, ut instauraret domum Domini. 
14O||24||5||116870	Congregavitque sacerdotes et Levitas et dixit eis: “ Egredimini ad civitates Iudae et colligite de universo Israel pecuniam ad sartatecta templi Dei vestri per singulos annos. Festinatoque hoc facite ”. Porro Levitae non festinarunt. 
14O||24||6||116880	Vocavitque rex Ioiadam principem et dixit ei: “ Quare non tibi fuit curae, ut cogeres Levitas inferre de Iuda et de Ierusalem pecuniam, quae constituta est a Moyse servo Domini, ut inferret eam omnis congregatio Israel in tabernaculum testimonii? 
14O||24||7||116890	Athalia enim impiissima et filii eius dissipaverunt domum Dei et de universis, quae sanctificata fuerant templo Domini, dedicaverunt Baalim ”.
14O||24||8||116900	Praecepit ergo rex, et fecerunt arcam posueruntque eam iuxta portam domus Domini forinsecus. 
14O||24||9||116910	Et praedicatum est in Iuda et Ierusalem, ut deferrent singuli pretium Domino, quod constituit Moyses servus Dei super Israel in deserto. 
14O||24||10||116920	Laetatique sunt cuncti principes et omnis populus et ingressi contulerunt in arcam atque miserunt ita, ut impleretur. 
14O||24||11||116930	Cumque tempus esset, ut deferrent arcam ad magistratus regis per manus Levitarum, et viderent multam esse pecuniam, ingrediebatur scriba regis et quem primus sacerdos constituerat, effundebantque pecuniam, quae erat in arca; porro arcam reportabant ad locum suum. Sicque faciebant per singula tempora, et congregata est infinita pecunia, 
14O||24||12||116940	quam dederunt rex et Ioiada his, qui praeerant operibus domus Domini. At illi conducebant ex ea caesores lapidum et artifices operum singulorum, ut instaurarent domum Domini, fabros quoque ferri et aeris, ut domus Dei fulciretur. 
14O||24||13||116950	Egeruntque operarii, et obducebatur cicatrix operi per manus eorum, ac suscitaverunt domum Domini in statum pristinum et firme eam stare fecerunt. 
14O||24||14||116960	Cumque haec complessent, detulerunt coram rege et Ioiada reliquam partem pecuniae, de qua facta sunt vasa templi in ministerium et ad holocausta, phialae quoque et cetera vasa aurea et argentea. Et offerebantur holocausta in domo Domini iugiter cunctis diebus Ioiadae.
14O||24||15||116970	Senuit autem Ioiada plenus dierum et mortuus est cum centum triginta esset annorum. 
14O||24||16||116980	Sepelieruntque eum in civitate David cum regibus, eo quod fecisset bonum in Israel cum Deo et cum domo eius.
14O||24||17||116990	Postquam autem obiit Ioiada, ingressi sunt principes Iudae et adoraverunt regem, qui delinitus obsequiis eorum acquievit eis. 
14O||24||18||117000	Et dereliquerunt templum Domini, Dei patrum suorum, servieruntque palis et sculptilibus, et facta est ira contra Iudam et Ierusalem propter hoc peccatum. 
14O||24||19||117010	Mittebatque eis prophetas, ut reverterentur ad Dominum, quos protestantes illi audire nolebant.
14O||24||20||117020	Spiritus itaque Dei induit Zachariam filium Ioiadae sacerdotis; et stetit in conspectu populi et dixit eis: “ Haec dicit Deus: Quare transgredimini praecepta Domini, quod vobis non proderit? Quia dereliquistis Dominum, ipse dereliquit vos ”. 
14O||24||21||117030	Qui coniuraverunt adversus eum et lapidaverunt eum iuxta regis imperium in atrio domus Domini. 
14O||24||22||117040	Et non est recordatus Ioas rex misericordiae, quam fecerat Ioiada pater illius secum, sed interfecit filium eius. Qui cum moreretur, ait: “ Videat Dominus et requirat! ”.
14O||24||23||117050	Cumque evolutus esset annus, ascendit contra eum exercitus Syriae venitque in Iudam et Ierusalem et exterminaverunt cunctos principes populi atque universam praedam miserunt regi Damascum. 
14O||24||24||117060	Et certe, cum permodicus venisset numerus Syrorum, tradidit Dominus manibus eorum exercitum magnum valde, eo quod reliquissent Dominum, Deum patrum suorum; in Ioas quoque ignominiosa exercuere iudicia. 
14O||24||25||117070	Et abeuntes dimiserunt eum in languoribus magnis. Coniuraverunt autem contra eum servi sui in ultionem sanguinis filii Ioiadae sacerdotis et occiderunt eum in lectulo suo, et mortuus est. Sepelieruntque eum in civitate David, sed non in sepulcris regum. 
14O||24||26||117080	Insidiati vero sunt ei Zabad filius Semath Ammanitidis et Iozabad filius Semarith Moabitidis.
14O||24||27||117090	Porro de filiis eius, de summa tributi, quod impositum fuerat sub eo, et de instauratione domus Dei scriptum est in commentariis libri regum. Regnavitque Amasias filius eius pro eo.
14O||25||1||117100	Viginti quinque annorum erat Amasias, cum regnare coepisset, et viginti novem annis regnavit in Ierusalem. Nomen matris eius Ioaden de Ierusalem. 
14O||25||2||117110	Fecitque bonum in conspectu Domini, verumtamen non in corde perfecto. 
14O||25||3||117120	Cumque roboratum sibi videret imperium, iugulavit servos suos, qui occiderant regem patrem suum, 
14O||25||4||117130	sed filios eorum non interfecit, sicut scriptum est in libro legis Moysi, ubi praecepit Dominus dicens: “ Non occidentur patres pro filiis, neque filii pro patribus suis, sed unusquisque in suo peccato morietur ”.
14O||25||5||117140	Congregavit igitur Amasias Iudam et constituit eos per familias tribunosque et centuriones in universo Iuda et Beniamin. Et recensuit a viginti annis sursum invenitque trecenta milia iuvenum, qui egrederentur ad pugnam et tenerent hastam et clipeum. 
14O||25||6||117150	Mercede quoque conduxit de Israel centum milia robustorum centum talentis argenti.
14O||25||7||117160	Venit autem homo Dei ad illum et ait: “ O rex, ne egrediatur tecum exercitus Israel; non est enim Dominus cum Israel, cunctis filiis Ephraim. 
14O||25||8||117170	Quod si putas in robore exercitus bella consistere, superari te faciet Deus ab hostibus: Dei quippe est et adiuvare et in fugam vertere ”. 
14O||25||9||117180	Dixitque Amasias ad hominem Dei: “ Quid ergo fiet de centum talentis, quae dedi militibus Israel? ”. Et respondit ei homo Dei: “ Habet Dominus, unde tibi dare possit multo his plura ”. 
14O||25||10||117190	Separavit itaque Amasias exercitum, qui venerat ad eum ex Ephraim, ut reverteretur in locum suum; at illi contra Iudam vehementer irati reversi sunt in regionem suam.
14O||25||11||117200	Porro Amasias confidenter eduxit populum suum et abiit in vallem Salinarum percussitque filios Seir decem milia. 
14O||25||12||117210	Et alia decem milia virorum ceperunt filii Iudae et adduxerunt ad praeruptum cuiusdam petrae praecipitaveruntque eos de summo in praeceps, qui universi crepuerunt. 
14O||25||13||117220	At ille exercitus, quem remiserat Amasias, ne secum iret ad proelium, diffusus est in civitatibus Iudae a Samaria usque Bethoron et, interfectis tribus milibus, diripuit praedam magnam.
14O||25||14||117230	Amasias vero, post caedem Idumaeorum et allatos deos filiorum Seir, statuit illos in deos sibi et adorabat eos et illis adolebat. 
14O||25||15||117240	Quam ob rem iratus Dominus contra Amasiam misit ad illum prophetam, qui diceret ei: “ Cur adorasti deos, qui non liberaverunt populum suum de manu tua? ”. 
14O||25||16||117250	Cumque haec ille loqueretur, respondit ei: “ Num consiliarium regis fecimus te? Quiesce! Cur interficiam te? ”. Discedensque propheta: “ Sed scio, inquit, quod decrevit Deus occidere te, quia fecisti hoc et non acquievisti consilio meo ”.
14O||25||17||117260	Igitur Amasias rex Iudae, inito consilio, misit ad Ioas filium Ioachaz filii Iehu regem Israel dicens: “ Veni, videamus nos mutuo! ”. 
14O||25||18||117270	At ille remisit nuntium dicens: “ Carduus, qui est in Libano, misit ad cedrum Libani dicens: “Da filiam tuam filio meo uxorem”. Et ecce bestiae agri, quae erant in Libano, transierunt et conculcaverunt carduum. 
14O||25||19||117280	Dixisti: “Percussi Edom!”. Et idcirco erigitur cor tuum in superbiam. Sede in domo tua! Cur malum adversum te provocas, ut cadas et tu et Iuda tecum? ”.
14O||25||20||117290	Noluit audire Amasias, eo quod Domini esset voluntas, ut traderetur in manibus hostium propter cultum deorum Edom. 
14O||25||21||117300	Ascendit igitur Ioas rex Israel, et mutuos sibi praebuere conspectus: ipse et Amasias rex Iudae in Bethsames Iudae. 
14O||25||22||117310	Corruitque Iuda coram Israel et fugit in tabernacula sua. 
14O||25||23||117320	Porro Amasiam regem Iudae filium Ioas filii Ioachaz cepit Ioas rex Israel in Bethsames et adduxit in Ierusalem destruxitque murum eius a porta Ephraim usque ad portam Anguli quadringentis cubitis. 
14O||25||24||117330	Omne quoque aurum et argentum et universa vasa, quae repererat in domo Dei et apud Obededom in thesauris etiam domus regiae, necnon et obsides reduxit Samariam.
14O||25||25||117340	Vixit autem Amasias filius Ioas rex Iudae, postquam mortuus est Ioas filius Ioachaz rex Israel, quindecim annis. 
14O||25||26||117350	Reliqua vero gestorum Amasiae priorum et novissimorum scripta sunt in libro regum Iudae et Israel.
14O||25||27||117360	Qui postquam recessit a Domino, tetenderunt ei insidias in Ierusalem; cumque fugisset Lachis, miserunt post eum in Lachis et interfecerunt eum ibi. 
14O||25||28||117370	Reportantesque super equos sepelierunt eum cum patribus suis in civitate David.
14O||26||1||117380	Omnis autem populus Iudae Oziam annorum sedecim constituit regem pro patre suo Amasia. 
14O||26||2||117390	Ipse reaedificavit Ailath et restituit eam dicioni Iudae, postquam dormivit rex cum patribus suis.
14O||26||3||117400	Sedecim annorum erat Ozias, cum regnare coepisset, et quinquaginta duobus annis regnavit in Ierusalem. Nomen matris eius Iechelia de Ierusalem. 
14O||26||4||117410	Fecitque, quod erat rectum in oculis Domini iuxta omnia, quae fecerat Amasias pater eius. 
14O||26||5||117420	Et exquisivit Deum in diebus Zachariae, qui erudivit eum in timore Dei; et quamdiu requirebat Dominum, eum prosperari fecit Deus.
14O||26||6||117430	Denique egressus est et pugnavit contra Philisthim et destruxit murum Geth et murum Iabniae murumque Azoti. Aedificavit quoque oppida in regione Azoti et Philisthim. 
14O||26||7||117440	Et adiuvit eum Deus contra Philisthim et contra Arabas, qui habitabant in Gurbaal, et contra Meunitas. 
14O||26||8||117450	Pendebantque Ammonitae munera Oziae; et divulgatum est nomen eius usque ad introitum Aegypti, quia confortatus est in excelsum.
14O||26||9||117460	Aedificavitque Ozias turres in Ierusalem super portam Anguli et super portam Vallis et super Angulum firmavitque eas. 
14O||26||10||117470	Exstruxit etiam turres in solitudine et fodit cisternas plurimas, eo quod haberet multa pecora tam in Sephela quam in planitie; agricolas quoque habuit et vinitores in montibus et in campis fertilibus; erat quippe homo agriculturae deditus.
14O||26||11||117480	Fuit autem exercitus bellatorum eius, qui procedebant ad proelia in turmis secundum numerum census per manum Iehiel scribae Maasiaeque praefecti sub manu Hananiae, qui erat de ducibus regis. 
14O||26||12||117490	Omnisque numerus principum per familias virorum fortium duorum milium sescentorum. 
14O||26||13||117500	Et sub eis universus exercitus trecentorum et septem milium quingentorum, qui erant apti ad bella, ut pro rege contra adversarios dimicarent. 
14O||26||14||117510	Praeparavit quoque eis Ozias, id est cuncto exercitui, clipeos et hastas et galeas et loricas arcusque et fundas ad iaciendos lapides. 
14O||26||15||117520	Et fecit in Ierusalem machinas excogitatas arte, quas in turribus collocavit et in angulis murorum, ut mitterent sagittas et saxa grandia; egressumque est nomen eius procul, eo quod mirabiliter auxiliaretur ei Dominus et corroborasset illum.
14O||26||16||117530	Sed, cum roboratus esset, elevatum est cor eius in interitum suum, et deliquit contra Dominum Deum suum; ingressusque templum Domini adolere voluit incensum super altare thymiamatis. 
14O||26||17||117540	Statimque ingressus post eum Azarias sacerdos et cum eo sacerdotes Domini octoginta viri fortissimi; 
14O||26||18||117550	restiterunt regi atque dixerunt: “ Non est tui officii, Ozia, ut adoleas incensum Domino, sed sacerdotum, hoc est filiorum Aaron, qui consecrati sunt ad huiuscemodi ministerium. Egredere de sanctuario, quia praevaricatus es; et non reputabitur tibi in gloriam hoc a Domino Deo ”. 
14O||26||19||117560	Iratusque est Ozias et tenens in manu turibulum, ut adoleret incensum, minabatur sacerdotibus. Statimque orta est lepra in fronte eius coram sacerdotibus in domo Domini super altare thymiamatis. 
14O||26||20||117570	Cumque respexisset eum Azarias pontifex et omnes reliqui sacerdotes, viderunt lepram in fronte eius et festinato expulerunt eum; sed et ipse acceleravit egredi, eo quod malo afflixisset eum Dominus.
14O||26||21||117580	Fuit igitur Ozias rex leprosus usque ad diem mortis suae et habitavit in domo separata plenus lepra, eo quod abscissus fuerat de domo Domini. Porro Ioatham filius eius rexit domum regis et iudicabat populum terrae.
14O||26||22||117590	Reliqua autem gestorum Oziae priorum et novissimorum scripsit Isaias filius Amos propheta. 
14O||26||23||117600	Dormivitque Ozias cum patribus suis, et sepelierunt eum in agro regalium sepulcrorum, eo quod dicebant: “ Erat leprosus ”. Regnavitque Ioatham filius eius pro eo.
14O||27||1||117610	Viginti quinque annorum erat Ioatham, cum regnare coepisset, et sedecim annis regnavit in Ierusalem. Nomen matris eius Ierusa filia Sadoc. 
14O||27||2||117620	Fecitque, quod rectum erat coram Domino iuxta omnia, quae fecerat Ozias pater suus, excepto quod non est ingressus templum Domini, et adhuc populus delinquebat.
14O||27||3||117630	Ipse aedificavit portam domus Domini Superiorem et in muro Ophel multa construxit. 
14O||27||4||117640	Urbes quoque aedificavit in montibus Iudae et in saltibus castella et turres. 
14O||27||5||117650	Ipse pugnavit contra regem filiorum Ammon et vicit eos, dederuntque ei filii Ammon in anno illo centum talenta argenti et decem milia choros tritici ac totidem choros hordei; haec ei praebuerunt filii Ammon etiam in anno secundo et tertio. 
14O||27||6||117660	Corroboratusque est Ioatham, eo quod direxisset vias suas coram Domino Deo suo.
14O||27||7||117670	Reliqua autem gestorum Ioatham et omnes pugnae eius et viae scriptae sunt in libro regum Israel et Iudae. 
14O||27||8||117680	Viginti quinque annorum erat, cum regnare coepisset, et sedecim annis regnavit in Ierusalem. 
14O||27||9||117690	Dormivitque Ioatham cum patribus suis, et sepelierunt eum in civitate David; et regnavit Achaz filius eius pro eo.
14O||28||1||117700	Viginti annorum erat Achaz, cum regnare coepis set, et sedecim annis regnavit in Ierusalem. Non fecit rectum in conspectu Domini sicut David pater eius, 
14O||28||2||117710	sed ambulavit in viis regum Israel. Insuper et simulacra fudit Baalim. 
14O||28||3||117720	Ipse est, qui adolevit in valle filii Ennom et lustravit filios suos in igne iuxta abominationes gentium, quas expulit Dominus coram filiis Israel. 
14O||28||4||117730	Sacrificabat quoque et thymiama succendebat in excelsis et in collibus et sub omni ligno frondoso.
14O||28||5||117740	Tradiditque eum Dominus Deus eius in manu regis Syriae, qui percussit eum multosque captivos de eo cepit et adduxit in Damascum. Manibus quoque regis Israel traditus est et percussus plaga grandi. 
14O||28||6||117750	Occidit enim Phacee filius Romeliae de Iuda centum viginti milia in die uno, omnes viros bellatores, eo quod reliquissent Dominum, Deum patrum suorum. 
14O||28||7||117760	Eodem tempore occidit Zechri vir potens ex Ephraim Maasiam filium regis et Ezricam praefectum domus, Elcanam quoque secundum a rege. 
14O||28||8||117770	Ceperuntque filii Israel de fratribus suis ducenta milia mulierum, puerorum et puellarum, et infinitam praedam pertuleruntque eam in Samariam.
14O||28||9||117780	Erat autem ibi propheta Domini nomine Oded, qui egressus obviam exercitui venienti in Samariam dixit eis: “ Ecce, iratus Dominus, Deus patrum vestrorum, contra Iudam tradidit eos in manibus vestris, et occidistis eos atrociter, ita ut ad caelum pertingeret vestra crudelitas. 
14O||28||10||117790	Insuper filios Iudae et Ierusalem vultis vobis subicere in servos et ancillas. Attamen nonne vos ipsi estis in culpa coram Domino Deo vestro? 
14O||28||11||117800	Audite ergo consilium meum et reducite captivos, quos adduxistis de fratribus vestris, quia magnus furor Domini imminet vobis ”. 
14O||28||12||117810	Steterunt itaque viri de principibus filiorum Ephraim, Azarias filius Iohanan, Barachias filius Mosollamoth, Ezechias filius Sellum et Amasa filius Adali, contra eos, qui veniebant de proelio, 
14O||28||13||117820	et dixerunt eis: “ Non introducetis huc captivos, quia ad culpam coram Domino, quae iam est super nos, vultis adicere super peccata nostra et culpam nostram. Grandis quippe culpa est nobis, et ira furoris Domini super Israel ”.
14O||28||14||117830	Dimiseruntque viri bellatores captivos et universa, quae ceperant, coram principibus et omni multitudine. 
14O||28||15||117840	Et surrexerunt viri nominatim designati et confortaverunt captivos omnesque, qui nudi erant, vestierunt de spoliis. Cumque vestissent eos et calceassent et refecissent cibo ac potu unxissentque, deduxerunt eos sollicite, et quidem omnes vacillantes in iumentis, et adduxerunt Iericho civitatem Palmarum ad fratres eorum. Ipsique reversi sunt Samariam.
14O||28||16||117850	Tempore illo misit rex Achaz ad regem Assyriorum auxilium postulans.
14O||28||17||117860	Venerunt enim et Idumaei et percusserunt Iudam et ceperunt captivos. 
14O||28||18||117870	Philisthim quoque diffusi sunt per urbes Sephelae et Nageb Iudae ceperuntque Bethsames et Aialon et Gederoth, Socho quoque cum viculis eius et Thamnan et Gamzo cum viculis earum et habitaverunt in eis. 
14O||28||19||117880	Humiliaverat enim Dominus Iudam propter Achaz regem Israel, eo quod relaxasset ei frenum et contemptui habuisset Dominum. 
14O||28||20||117890	Venitque contra eum Theglathphalasar rex Assyriorum, qui afflixit eum, non autem confortavit. 
14O||28||21||117900	Achaz enim, spoliata domo Domini et domo regis et principum, dedit regi Assyriorum munera, et tamen nihil ei profuit.
14O||28||22||117910	Insuper et in tempore angustiae suae auxit contemptum in Dominum. Ipse rex Achaz 
14O||28||23||117920	immolavit diis Damasci victimas percussoribus suis et dixit: “ Dii regum Syriae auxiliantur eis; quos ego placabo hostiis, et aderunt mihi ”, cum e contrario ipsi fuerint ruina ei et universo Israel. 
14O||28||24||117930	Direptis itaque Achaz omnibus vasis domus Dei atque confractis, clausit ianuas templi Dei et fecit sibi altaria in universis angulis Ierusalem. 
14O||28||25||117940	In singulis quoque urbibus Iudae exstruxit excelsa ad adolendum diis alienis atque ad iracundiam provocavit Dominum, Deum patrum suorum.
14O||28||26||117950	Reliqua autem gestorum eius et omnium operum suorum priorum et novissimorum scripta sunt in libro regum Iudae et Israel. 
14O||28||27||117960	Dormivitque Achaz cum patribus suis, et sepelierunt eum in civitate Ierusalem; non autem posuerunt eum in sepulcra regum Israel. Regnavitque Ezechias filius eius pro eo.
14O||29||1||117970	Igitur Ezechias regnare coepit, cum viginti quinque esset annorum, et viginti novem annis regnavit in Ierusalem. Nomen matris eius Abi filia Zachariae. 
14O||29||2||117980	Fecitque, quod erat placitum in conspectu Domini, iuxta omnia, quae fecerat David pater eius.
14O||29||3||117990	Ipse anno et mense primo regni sui aperuit valvas domus Domini et instauravit eas. 
14O||29||4||118000	Adduxitque sacerdotes atque Levitas et congregavit eos in plateam orientalem 
14O||29||5||118010	dixitque ad eos: “ Audite me, Levitae! Nunc sanctificamini; mundate domum Domini, Dei patrum vestrorum, et auferte omnem immunditiam de sanctuario. 
14O||29||6||118020	Peccaverunt patres nostri et fecerunt malum in conspectu Domini Dei nostri derelinquentes eum; averterunt facies suas a tabernaculo Domini et praebuerunt dorsum. 
14O||29||7||118030	Insuper clauserunt ostia, quae erant in porticu, et exstinxerunt lucernas incensumque non adoleverunt et holocausta non obtulerunt in sanctuario Deo Israel. 
14O||29||8||118040	Concitatus est itaque furor Domini super Iudam et Ierusalem; tradiditque eos in commotionem et in stuporem et in sibilum, sicut ipsi cernitis oculis vestris. 
14O||29||9||118050	En, corruerunt patres nostri gladiis, filii nostri et filiae nostrae et coniuges captivae ductae sunt propter hoc scelus. 
14O||29||10||118060	Nunc igitur placet mihi, ut ineam foedus cum Domino, Deo Israel, et avertat a nobis furorem irae suae. 
14O||29||11||118070	Filii mei, nolite neglegere; vos enim elegit Dominus, ut stetis coram eo et ministretis illi colatisque eum et adoleatis ”.
14O||29||12||118080	Surrexerunt ergo Levitae, Mahath filius Amasai et Ioel filius Azariae de filiis Caath; porro de filiis Merari Cis filius Abdi et Azarias filius Iallelel; de filiis autem Gerson Ioah filius Zimma et Eden filius Ioah; 
14O||29||13||118090	at vero de filiis Elisaphan Semri et Iehiel; de filiis quoque Asaph Zacharias et Matthanias; 
14O||29||14||118100	necnon de filiis Heman Iahiel et Semei; sed et de filiis Idithun Semeias et Oziel. 
14O||29||15||118110	Congregaveruntque fratres suos et sanctificati sunt et ingressi iuxta mandatum regis et imperium Domini, ut expiarent domum Dei. 
14O||29||16||118120	Sacerdotes quoque ingressi intra templum Domini, ut mundarent illud, extulerunt omnem immunditiam, quam intro reppererant in vestibulum domus Domini, quam tulerunt Levitae et asportaverunt ad torrentem Cedron foras. 
14O||29||17||118130	Coeperunt autem prima die mensis primi sanctificare et in die octava eiusdem mensis ingressi sunt porticum templi Domini et sanctificaverunt templum Domini diebus octo; et in die sexta decima mensis eiusdem, quod coeperant, impleverunt. 
14O||29||18||118140	Ingressi quoque sunt ad Ezechiam regem et dixerunt ei: “ Mundavimus omnem domum Domini et altare holocausti vasaque eius necnon et mensam propositionis cum omnibus vasis suis 
14O||29||19||118150	cunctamque templi supellectilem, quam removerat rex Achaz in regno suo in praevaricatione sua, restituimus et sanctificavimus. Ecce exposita sunt omnia coram altari Domini ”.
14O||29||20||118160	Consurgensque diluculo Ezechias rex adunavit principes civitatis et ascendit domum Domini. 
14O||29||21||118170	Attuleruntque simul tauros septem, arietes septem, agnos septem et hircos septem pro peccato, pro regno, pro sanctuario, pro Iuda; dixit quoque sacerdotibus filiis Aaron, ut offerrent super altare Domini. 
14O||29||22||118180	Mactaverunt igitur tauros et susceperunt sacerdotes sanguinem et fuderunt illum super altare; mactaverunt etiam arietes et illorum sanguinem super altare fuderunt; immolaverunt agnos et fuderunt super altare sanguinem. 
14O||29||23||118190	Applicaverunt hircos pro peccato coram rege et universa multitudine imposueruntque manus suas super eos, 
14O||29||24||118200	et immolaverunt illos sacerdotes et asperserunt sanguinem eorum super altare pro piaculo universi Israelis; pro omni quippe Israel praeceperat rex, ut holocaustum fieret et pro peccato.
14O||29||25||118210	Constituit quoque Levitas in domo Domini cum cymbalis et psalteriis et citharis secundum dispositionem David et Gad videntis regis et Nathan prophetae; siquidem Domini praeceptum fuit per manum prophetarum eius. 
14O||29||26||118220	Steteruntque Levitae tenentes organa David, et sacerdotes tubas. 
14O||29||27||118230	Et iussit Ezechias, ut offerrent holocaustum super altare; cumque offerretur holocaustum, coeperunt laudes canere Domino et clangere tubis atque in diversis organis David regis Israel concrepare. 
14O||29||28||118240	Omni autem turba adorante, cantores et ii, qui tenebant tubas, erant in officio suo, donec compleretur holocaustum. 
14O||29||29||118250	Cumque finita esset oblatio, incurvatus est rex et omnes, qui erant cum eo, et adoraverunt. 
14O||29||30||118260	Praecepitque Ezechias et principes Levitis, ut laudarent Dominum verbis David et Asaph videntis; qui laudaverunt eum magna laetitia et curvato genu adoraverunt.
14O||29||31||118270	Ezechias autem etiam haec addidit: “ Nunc, impletis manibus vestris Domino, accedite et afferte victimas et sacrificia pro gratiarum actione in domo Domini ”. Attulit ergo universa multitudo hostias et sacrificia pro gratiarum actione, et omnis voluntarius et proni animi holocausta. 
14O||29||32||118280	Porro numerus holocaustorum, quae attulit multitudo, hic fuit: tauros septuaginta, arietes centum, agnos ducentos, in holocaustum Domino omnia haec. 
14O||29||33||118290	Sanctificaveruntque Domino boves sescentos et oves tria milia. 
14O||29||34||118300	Sacerdotes vero pauci erant nec poterant sufficere, ut pelles holocaustorum detraherent; unde et Levitae fratres eorum adiuverunt eos, donec impleretur opus, et sanctificarentur sacerdotes; Levitae quippe recti corde, ut sanctificarentur magis quam sacerdotes. 
14O||29||35||118310	Fuerunt igitur holocausta plurima, adipes pacificorum et libamina, quae pertinebant ad holocausta. Restitutus est ita cultus domus Domini. 
14O||29||36||118320	Laetatusque est Ezechias et omnis populus de eo, quod paravit Dominus populo; repente quippe hoc factum est.
14O||30||1||118330	Misit quoque Ezechias ad omnem Israel et Iudam scri psitque et epistulas ad Ephraim et Manassen, ut venirent ad domum Domini in Ierusalem et facerent Pascha Domino, Deo Israel. 
14O||30||2||118340	Inito quoque consilio regis et principum et universi coetus in Ierusalem, decreverunt, ut facerent Pascha mense secundo. 
14O||30||3||118350	Non enim potuerant facere in tempore suo, quia sacerdotes, qui possent sufficere, sanctificati non fuerant, et populus necdum congregatus erat in Ierusalem. 
14O||30||4||118360	Placuit ergo sermo regi et omni multitudini, 
14O||30||5||118370	et decreverunt, ut mitterent nuntios in universum Israel de Bersabee usque Dan, ut venirent et facerent Pascha Domino, Deo Israel, in Ierusalem; in plurima enim multitudine non fecerant, sicut lege praescriptum est.
14O||30||6||118380	Perrexeruntque cursores cum epistulis ex regis manu et principum eius in universum Israel et Iudam, iuxta quod rex iusserat, praedicantes: “ Filii Israel, revertimini ad Dominum, Deum Abraham et Isaac et Israel, ut revertatur ad reliquias, quae effugerunt manum regum Assyriorum. 
14O||30||7||118390	Nolite fieri sicut patres vestri et fratres, qui recesserunt a Domino, Deo patrum suorum, et tradidit eos in interitum, ut ipsi cernitis. 
14O||30||8||118400	Nolite nunc indurare cervices vestras sicut patres vestri. Tradite manus Domino et venite ad sanctuarium eius, quod sanctificavit in aeternum; servite Domino Deo vestro, ut avertatur a vobis ira furoris eius. 
14O||30||9||118410	Si enim vos reversi fueritis ad Dominum, fratres vestri et filii habebunt misericordiam coram dominis suis, qui illos duxere captivos, et revertentur in terram hanc: misericors enim et clemens est Dominus Deus vester et non avertet faciem suam a vobis, si reversi fueritis ad eum ”.
14O||30||10||118420	Igitur cursores pergebant de civitate in civitatem per terram Ephraim et Manasse usque Zabulon, illis irridentibus et subsannantibus eos. 
14O||30||11||118430	Attamen quidam viri ex Aser et Manasse et Zabulon se humiliaverunt et venerunt Ierusalem. 
14O||30||12||118440	In Iuda quoque facta est manus Domini, ut daret eis cor unum, ut facerent praeceptum regis et principum iuxta verbum Domini.
14O||30||13||118450	Congregatus est ergo in Ierusalem populus multus, ut faceret sollemnitatem Azymorum in mense secundo, ecclesia magna valde. 
14O||30||14||118460	Et surgentes destruxerunt altaria, quae erant in Ierusalem, atque universa thymiamateria subvertentes proiecerunt in torrentem Cedron.
14O||30||15||118470	Et mactaverunt Pascha quarta decima die mensis secundi; sacerdotes autem atque Levitae confusi sanctificati sunt et attulerunt holocausta in domum Domini. 
14O||30||16||118480	Steteruntque in ordine suo iuxta dispositionem et legem Moysi hominis Dei, sacerdotes vero suscipiebant effundendum sanguinem de manibus Levitarum, 
14O||30||17||118490	eo quod multi in coetu sanctificati non essent; idcirco Levitae mactaverunt victimas Paschae omnibus, qui non erant mundi, ut sanctificarent illas Domino. 
14O||30||18||118500	Valde magna enim pars populi, de Ephraim et Manasse et Issachar et Zabulon, non erant mundati; et comederunt Pascha non iuxta, quod scriptum est. Et oravit pro eis Eze chias dicens: “ Dominus bonus propitietur 
14O||30||19||118510	cunctis, qui direxerunt cor suum, ut requirerent Dominum, Deum patrum suorum, quamvis non secundum munditiam sanctuarii ”. 
14O||30||20||118520	Quem exaudivit Dominus, et placatus est populo.
14O||30||21||118530	Feceruntque filii Israel, qui inventi sunt in Ierusalem, sollemnitatem Azymorum septem diebus in laetitia magna, laudaverunt Dominum et per singulos dies Levitae et sacerdotes per organa benesonantia. 
14O||30||22||118540	Et locutus est Ezechias ad cor omnium Levitarum, qui habebant intellegentiam bonam super Domino; et compleverunt sollemnitatem septem dierum immolantes victimas pacificorum et laudantes Dominum, Deum patrum suorum.
14O||30||23||118550	Placuitque universae multitudini, ut celebrarent etiam alios dies septem, quod et fecerunt cum ingenti gaudio. 
14O||30||24||118560	Ezechias enim rex Iudae praebuerat multitudini mille tauros et septem milia ovium; principes vero dederant populo tauros mille et oves decem milia; sanctificata est ergo sacerdotum plurima multitudo. 
14O||30||25||118570	Et hilaritate perfusa est omnis turba Iudae, tam sacerdotum et Levitarum quam universae frequentiae, quae venerat ex Israel, advenae quoque, qui venerant de terra Israel vel habitabant in Iuda. 
14O||30||26||118580	Factaque est grandis laetitia in Ierusalem, qualis a diebus Salomonis filii David regis Israel in ea urbe non fuerat. 
14O||30||27||118590	Surrexerunt autem sacerdotes levitici generis benedicentes populo; et exaudita est vox eorum, pervenitque oratio eorum in habitaculum sanctum eius in caelum.
14O||31||1||118600	Cumque haec fuissent rite celebrata, egressus est omnis Israel, qui inventus fuerat in urbibus Iudae, et fregerunt simulacra succideruntque palos, demoliti sunt excelsa et altaria destruxerunt non solum de universo Iuda et Beniamin, sed et de Ephraim quoque et Manasse, donec penitus everterent. Reversique sunt omnes filii Israel in possessiones et civitates suas.
14O||31||2||118610	Ezechias autem constituit turmas sacerdotales et leviticas per divisiones suas, unumquemque in officio proprio tam sacerdotum videlicet quam Levitarum, ad holocausta et pacifica, ut ministrarent et confiterentur canerentque laudes in portis castrorum Domini.
14O||31||3||118620	Pars autem regis erat, ut de propria eius substantia offerretur holocaustum mane semper et vespere, sabbatis quoque et calendis et sollemnitatibus ceteris, sicut scriptum est in lege Moysi.
14O||31||4||118630	Praecepit etiam populo habitanti Ierusalem, ut darent partes sacerdotibus et Levitis, ut possent vacare legi Domini.
14O||31||5||118640	Quod cum percrebruisset in auribus multitudinis, plurimas obtulere primitias filii Israel frumenti, vini et olei, mellis quoque et omnium, quae gignit humus, et decimas obtulerunt de omnibus abundanter. 
14O||31||6||118650	Sed et filii Israel et Iudae, qui habitabant in urbibus Iudae, obtulerunt decimas boum et ovium decimasque sanctorum, quae sanctificabant Domino Deo suo; atque universa portantes fecerunt acervos plurimos.
14O||31||7||118660	Mense tertio coeperunt acervorum iacere fundamenta et mense septimo compleverunt eos. 
14O||31||8||118670	Cumque ingressi fuissent Ezechias et principes, viderunt acervos et benedixerunt Domino ac populo Israel. 
14O||31||9||118680	Interrogavitque Ezechias sacerdotes et Levitas, cur ita iacerent acervi. 
14O||31||10||118690	Respondit illi Azarias sacerdos primus de stirpe Sadoc dicens: “ Ex quo coeperunt offerre donationem in domum Domini, comedimus et saturati sumus, et remanserunt plurima, eo quod benedixerit Dominus populo suo; reliquiarum autem copia est ista, quam cernis ”.
14O||31||11||118700	Praecepit igitur Ezechias, ut praepararent cellas in domo Domini. Quod cum fecissent, 
14O||31||12||118710	intulerunt tam donationem quam decimas et quaecumque sanctificaverant fideliter. Fuit autem praefectus eorum Chonenias Levita et Semei frater eius secundus, 
14O||31||13||118720	post quem Iahiel et Azazias et Nahath et Asael et Ierimoth, Iozabad quoque et Eliel et Iesmachias et Mahath et Banaias praepositi sub manibus Choneniae et Semei fratris eius ex imperio Ezechiae regis et Azariae pontificis domus Dei.
14O||31||14||118730	Core vero filius Iemna Levites et ianitor orientalis portae praepositus erat iis, quae sponte offerebantur Domino, ad distribuendum donationem Domini et sanctissima. 
14O||31||15||118740	Et sub cura eius Eden et Beniamin, Iesua et Semeias, Amarias quoque et Sechenias in civitatibus sacerdotum, ut fideliter distribuerent fratribus suis tam maioribus quam minoribus in divisionibus suis, 
14O||31||16||118750	dummodo recensiti essent mares ab annis tribus et supra, cuncti qui ingrediebantur templum Domini, ut singulorum dierum ministeria observarent iuxta divisiones suas.
14O||31||17||118760	Sacerdotes recensiti erant per familias, et Levitae a vicesimo anno et supra per ministeria et turmas suas. 
14O||31||18||118770	Et recensita erat universa familia omnis turmae, tam pro uxoribus quam liberis eorum utriusque sexus, quia in fidelitate servitii ipsorum sanctificati erant omnes. 
14O||31||19||118780	Porro pro filiis Aaron, sacerdotibus in agris et suburbanis urbium singularum dispositi erant nominatim viri, qui partes distribuerent universo sexui masculino de sacerdotibus et omni, qui recensitus erat inter Levitas.
14O||31||20||118790	Fecit ergo Ezechias secundum haec in omni Iuda operatusque est bonum et rectum et verum coram Domino Deo suo. 
14O||31||21||118800	Et in universo opere, quod coepit in servitio domus Dei, et iuxta legem et praeceptum volens requirere Deum suum, in toto corde suo operatus et prosperatus est.
14O||32||1||118810	Post quae et huiuscemodi fidem venit Sennacherib rex Assyriorum et ingressus Iudam obsedit civitates munitas volens eas capere.
14O||32||2||118820	Quod cum vidisset Ezechias, venisse scilicet Sennacherib et totum belli impetum verti contra Ierusalem, 
14O||32||3||118830	inito cum principibus consilio virisque fortissimis, ut obturarent capita fontium, qui erant extra urbem, et, hoc omnium decernente sententia, 
14O||32||4||118840	congregata est plurima multitudo, et obturaverunt cunctos fontes et rivum, qui fluebat in medio terrae, dicentes: “ Ne veniant reges Assyriorum et inveniant aquarum abundantiam! ”. 
14O||32||5||118850	Aedificavit quoque agens industrie omnem murum, qui fuerat dissipatus, et exstruxit turres desuper et forinsecus alterum murum instauravitque Mello in civitate David et fecit iacula plurima et clipeos. 
14O||32||6||118860	Constituitque principes belli super populum et convocavit illos ad se in platea portae civitatis ac locutus est ad cor eorum dicens: 
14O||32||7||118870	“ Viriliter agite et confortamini! Nolite timere nec paveatis regem Assyriorum et universam multitudinem, quae est cum eo. Multo enim plures nobiscum sunt quam cum illo: 
14O||32||8||118880	cum illo est brachium carneum, nobiscum autem Dominus Deus noster, qui auxiliator est noster pugnatque pro nobis ”. Confortatusque est populus huiuscemodi verbis Ezechiae regis Iudae.
14O||32||9||118890	Quae postquam gesta sunt, misit Sennacherib rex Assyriorum servos suos Ierusalem — ipse enim cum universo exercitu obsidebat Lachis — ad Ezechiam regem Iudae et ad omnem populum, qui erat in urbe, dicens: 
14O||32||10||118900	“ Haec dicit Sennacherib rex Assyriorum: In quo habentes fiduciam sedetis obsessi in Ierusalem? 
14O||32||11||118910	Nonne Ezechias decipit vos, ut tradat morti in fame et siti affirmans quod Dominus Deus vester liberet vos de manu regis Assyriorum? 
14O||32||12||118920	Numquid non iste est Ezechias, qui destruxit excelsa illius et altaria et praecepit Iudae et Ierusalem dicens: “Coram altari uno adorabitis et in ipso comburetis sacrificia”? 
14O||32||13||118930	An ignoratis quae ego fecerim et patres mei cunctis terrarum populis? Numquid praevaluerunt dii gentium terrarum liberare regionem suam de manu mea? 
14O||32||14||118940	Quis est de universis diis gentium, quas deleverunt patres mei, qui potuerit eruere populum suum de manu mea, ut possit etiam Deus vester eruere vos de hac manu? 
14O||32||15||118950	Non vos ergo decipiat Ezechias nec vana persuasione deludat, neque credatis ei! Si enim nullus potuit deus cunctarum gentium atque regnorum liberare populum suum de manu mea et de manu patrum meorum, quanto minus Deus vester poterit eruere vos de manu mea! ”.
14O||32||16||118960	Sed et alia multa locuti sunt servi eius contra Dominum Deum et contra Ezechiam servum eius. 
14O||32||17||118970	Epistulas quoque scripsit plenas blasphemiae in Dominum, Deum Israel, et locutus est adversus eum: “ Sicut dii gentium terrarum non potuerunt liberare populos suos de manu mea, sic et Deus Ezechiae eruere non poterit populum suum de manu ista ”.
14O||32||18||118980	Insuper et clamore magno, lingua Iudaica, ad populum Ierusalem, qui sedebat in muro, personabant, ut terrerent et perturbarent eos et caperent civitatem. 
14O||32||19||118990	Locutusque est Sennacherib contra Deum Ierusalem sicut adversum deos populorum terrae opera manuum hominum.
14O||32||20||119000	Oraverunt igitur Ezechias rex et Isaias filius Amos prophetes adversum hanc blasphemiam ac vociferati sunt in caelum. 
14O||32||21||119010	Et misit Dominus angelum, qui percussit omnem virum robustum et bellatorem et principem in castris regis Assyriorum; reversusque est cum ignominia in terram suam. Cumque ingressus esset domum dei sui, filii, qui egressi fuerant de visceribus eius, interfecerunt eum ibi gladio. 
14O||32||22||119020	Salvavit ergo Dominus Ezechiam et habitatores Ierusalem de manu Sennacherib regis Assyriorum et de manu omnium et praestitit eis quietem per circuitum. 
14O||32||23||119030	Multi etiam deferebant munera Domino in Ierusalem et res pretiosas Ezechiae regi Iudae, qui exaltatus est post haec coram cunctis gentibus.
14O||32||24||119040	In diebus illis aegrotavit Ezechias usque ad mortem et oravit Dominum; exaudivitque eum et dedit ei signum. 
14O||32||25||119050	Sed non iuxta beneficia, quae acceperat, retribuit, quia elevatum est cor eius; et facta est contra eum ira et contra Iudam et Ierusalem. 
14O||32||26||119060	Humiliatusque est postea, eo quod exaltatum fuisset cor eius, tam ipse quam habitatores Ierusalem; et idcirco non venit super eos ira Domini in diebus Ezechiae.
14O||32||27||119070	Fuit autem Ezechias dives et inclitus valde; et thesauros sibi plurimos congregavit argenti, auri et lapidis pretiosi, aromatum et clipeorum omnisque generis rerum pretiosarum. 
14O||32||28||119080	Apothecas quoque frumenti, vini et olei et praesepia omnium iumentorum caulasque pecoribus 
14O||32||29||119090	et urbes exaedificavit sibi; habebat quippe greges ovium et armentorum innumerabiles, eo quod dedisset ei Deus substantiam multam nimis.
14O||32||30||119100	Ipse est Ezechias, qui obturavit superiorem exitum aquarum Gihon et avertit eas subter ad occidentem urbis David. In omnibus operibus suis prosperatus est. 
14O||32||31||119110	Attamen sic in legatione principum Babylonis, qui missi fuerant ad eum, ut interrogarent de portento, quod acciderat super terram, dereliquit eum Deus, ut tentaretur, et nota fierent omnia, quae erant in corde eius.
14O||32||32||119120	Reliqua autem gestorum Ezechiae et misericordiarum eius scripta sunt in visione Isaiae filii Amos prophetae et in libro regum Iudae et Israel. 
14O||32||33||119130	Dormivitque Ezechias cum patribus suis, et sepelierunt eum in ascensu ad sepulcra filiorum David; et celebravit eius exsequias universus Iuda et omnes habitatores Ierusalem. Regnavitque Manasses filius eius pro eo.
14O||33||1||119140	Duodecim annorum erat Manasses, cum regnare coe pisset, et quinquaginta quinque annis regnavit in Ierusalem.
14O||33||2||119150	Fecit autem malum coram Domino iuxta abominationes gentium, quas expulit Dominus coram filiis Israel. 
14O||33||3||119160	Et conversus instauravit excelsa, quae demolitus fuerat Ezechias pater eius, construxitque aras Baalim et fecit palos et adoravit omnem militiam caeli et coluit eam. 
14O||33||4||119170	Aedificavit quoque altaria in domo Domini, de qua dixerat Dominus: “ In Ierusalem erit nomen meum in aeternum ”. 
14O||33||5||119180	Aedificavit autem ea cuncto exercitui caeli in duobus atriis domus Domini. 
14O||33||6||119190	Transireque fecit filios suos per ignem in valle filii Ennom. Hariolatus est, sectabatur auguria, maleficis artibus inserviebat, habebat secum pythones et aruspices; multaque mala operatus est coram Domino, ut irritaret eum. 
14O||33||7||119200	Posuit quoque sculptile, idolum, quod fecerat, in domo Dei, de qua locutus est Deus ad David et ad Salomonem filium eius dicens: “ In domo hac et in Ierusalem, quam elegi de cunctis tribubus Israel, ponam nomen meum in sempiternum. 
14O||33||8||119210	Et moveri non faciam pedem Israel de terra, quam tradidi patribus eorum, ita dumtaxat si custodierint facere, quae praecepi eis, cunctamque legem et praecepta atque iudicia, per manum Moysi ”.
14O||33||9||119220	Igitur Manasses seduxit Iudam et habitatores Ierusalem, ut facerent malum super omnes gentes, quas subverterat Dominus a facie filiorum Israel.
14O||33||10||119230	Locutusque est Dominus ad eum et ad populum illius, et attendere noluerunt. 
14O||33||11||119240	Idcirco superinduxit eis principes exercitus regis Assyriorum; ceperuntque Manassen compedibus et vinctum catenis duxerunt Babylonem. 
14O||33||12||119250	Qui, postquam coangustatus est, oravit Dominum Deum suum et egit paenitentiam valde coram Deo patrum suorum. 
14O||33||13||119260	Deprecatusque est eum, et placatus ei exaudivit orationem eius reduxitque eum Ierusalem in regnum suum; et cognovit Manasses quod Dominus ipse esset Deus.
14O||33||14||119270	Post haec aedificavit murum extra civitatem David ad occidentem Gihon in convalle et ad introitum portae Piscium per circuitum Ophel et exaltavit illum vehementer; constituitque principes exercitus in cunctis civitatibus Iudae munitis. 
14O||33||15||119280	Et abstulit deos alienos et idolum de domo Domini, aras quoque, quas fecerat in monte domus Domini et in Ierusalem, et proiecit omnia extra urbem. 
14O||33||16||119290	Porro instauravit altare Domini et immolavit super illud victimas pacificorum et pro gratiarum actione praecepitque Iudae, ut serviret Domino, Deo Israel. 
14O||33||17||119300	Attamen adhuc populus immolabat in excelsis Domino Deo suo.
14O||33||18||119310	Reliqua autem gestorum Manasse et obsecratio eius ad Deum suum, verba quoque videntium, qui loquebantur ad eum in nomine Domini, Dei Israel, continentur in sermonibus regum Israel. 
14O||33||19||119320	Oratio quoque eius et exauditio et cuncta peccata atque contemptus, loca etiam, in quibus aedificavit excelsa et fecit palos et statuas, antequam ageret paenitentiam, scripta sunt in sermonibus Hozai. 
14O||33||20||119330	Dormivit ergo Manasses cum patribus suis, et sepelierunt eum in domo sua. Regnavitque pro eo filius eius Amon.
14O||33||21||119340	Viginti duorum annorum erat Amon, cum regnare coepisset, et duobus annis regnavit in Ierusalem. 
14O||33||22||119350	Fecitque malum in conspectu Domini, sicut fecerat Manasses pater eius, et cunctis idolis, quae Manasses fuerat fabricatus, immolavit atque servivit. 
14O||33||23||119360	Et non humiliavit se ante faciem Domini, sicut humiliaverat se Manasses pater eius, et multo maiora deliquit. 
14O||33||24||119370	Cumque coniurassent adversus eum servi sui, interfecerunt eum in domo sua. 
14O||33||25||119380	Porro populus terrae, caesis omnibus, qui conspiraverant contra regem Amon, consti tuit regem Iosiam filium eius pro eo.
14O||34||1||119390	Octo annorum erat Iosias, cum regnare coepisset, et tri ginta et uno annis regnavit in Ierusalem. 
14O||34||2||119400	Fecitque quod erat rectum in conspectu Domini, et ambulavit in viis David patris sui; non declinavit neque ad dextram neque ad sinistram.
14O||34||3||119410	Octavo autem anno regni sui, cum adhuc esset puer, coepit quaerere Deum patris sui David; et duodecimo anno coepit mundare Iudam et Ierusalem ab excelsis et palis sculptilibusque et conflatilibus. 
14O||34||4||119420	Destruxeruntque coram eo aras Baalim; et thymiamateria, quae eis superposita fuerant, demolitus est; palos etiam et sculptilia et conflatilia succidit atque comminuit et super tumulos eorum, qui eis immolare consueverant, fragmenta dispersit. 
14O||34||5||119430	Ossa praeterea sacerdotum combussit in altaribus ipsorum; mundavitque Iudam et Ierusalem, 
14O||34||6||119440	sed et in urbibus Manasse et Ephraim et Simeon usque Nephthali, in plateis eorum undique 
14O||34||7||119450	dissipavit altaria et palos et sculptilia contrivit in frusta; cunctaque thymiamateria demolitus est de universa terra Israel et reversus est Ierusalem.
14O||34||8||119460	Igitur anno octavo decimo regni sui, cum mundaret terram et domum, misit Saphan filium Eseliae et Maasiam principem civitatis et Ioah filium Ioachaz a commentariis, ut instaurarent domum Domini Dei sui. 
14O||34||9||119470	Qui venerunt ad Helciam sacerdotem magnum acceptamque ab eo pecuniam, quae illata fuerat in domum Domini, et quam congregaverant Levitae ianitores de Manasse et Ephraim et universis reliquiis Israel ab omni quoque Iuda et Beniamin et habitatoribus Ierusalem, 
14O||34||10||119480	tradiderunt in manibus opificum, qui praeerant in domo Domini, et illi dederunt eam operariis, qui operabantur in domo Domini, ut instaurarent templum et infirma quaeque sarcirent; 
14O||34||11||119490	dederunt scilicet eam lignariis et caementariis, ut emerent lapides dolatos et ligna ad commissuras aedificii et ad contignationem domorum, quas destruxerant reges Iudae. 
14O||34||12||119500	Qui fideliter cuncta faciebant. Erant autem praepositi operantium Iahath et Abdias Levitae de filiis Merari, Zacharias et Mosollam de filiis Caath, qui dirigebant opus. Omnes autem Levitae scientes organis canere 
14O||34||13||119510	erant super eos, qui onera portabant et dirigebant omnes, qui varia opera faciebant. De Levitis quoque erant scribae et praefecti et ianitores.
14O||34||14||119520	Cumque efferrent pecuniam, quae illata fuerat in templum Domini, repperit Helcias sacerdos librum legis Domini per manum Moysi 
14O||34||15||119530	et ait ad Saphan scribam: “ Librum legis inveni in domo Domini ”. Et tradidit ei. 
14O||34||16||119540	At ille intulit volumen ad regem et insuper nuntiavit ei dicens: “ Omnia, quae dedisti in manu servorum tuorum, ecce complentur. 
14O||34||17||119550	Argentum, quod repertum est in domo Domini, effuderunt, datum que est praefectis et operariis ”. 
14O||34||18||119560	Et nuntiavit Saphan scriba regi dicens: “ Librum tradidit mihi Helcias sacerdos ”. Et legebat illum Saphan coram rege. 
14O||34||19||119570	Et factum est, cum audisset rex verba legis, scidit vestimenta sua 
14O||34||20||119580	et praecepit Helciae et Ahicam filio Saphan et Abdon filio Micha, Saphan quoque scribae et Asaiae servo regis dicens: 
14O||34||21||119590	“ Ite et consulite Dominum pro me et pro reliquiis Israel et Iudae super sermonibus libri, qui repertus est. Magnus enim furor Domini effusus est super nos, eo quod non custodierint patres nostri verba Domini, ut facerent iuxta omnia, quae scripta sunt in isto volumine ”.
14O||34||22||119600	Abiit igitur Helcias et hi, qui simul a rege missi fuerant, ad Holdam propheten uxorem Sellum filii Thecuae filii Haraas custodis vestium, quae habitabat in Ierusalem in secunda, et locuti sunt ei iuxta verba haec. 
14O||34||23||119610	Et illa respondit eis: “ Haec dicit Dominus, Deus Israel: Dicite viro, qui misit vos ad me: 
14O||34||24||119620	Haec dicit Dominus: Ecce ego inducam mala super locum istum et super habitatores eius, cuncta maledicta, quae scripta sunt in libro hoc, quem legerunt coram rege Iudae, 
14O||34||25||119630	quia dereliquerunt me et sacrificaverunt diis alienis, ut me ad iracundiam provocarent in cunctis operibus manuum suarum; idcirco effundetur furor meus super locum istum et non exstinguetur. 
14O||34||26||119640	Ad regem autem Iudae, qui misit vos pro Domino consulendo, sic loquimini: Haec dicit Dominus, Deus Israel: Quoniam audisti verba voluminis, 
14O||34||27||119650	atque emollitum est cor tuum, et humiliatus es in conspectu Dei super his, quae dicta sunt contra locum hunc et habitatores Ierusalem, humiliatusque coram me scidisti vestimenta tua et flevisti coram me, ego quoque audivi, dicit Dominus. 
14O||34||28||119660	Ecce colligam te ad patres tuos, et infereris in sepulcrum tuum in pace; nec videbunt oculi tui omne malum, quod ego inducturus sum super locum istum et super habitatores eius ”. Rettuleruntque itaque regi cuncta, quae dixerat.
14O||34||29||119670	At ille, convocatis universis maioribus natu Iudae et Ierusalem, 
14O||34||30||119680	ascendit domum Domini, unaque omnes viri Iudae et habitatores Ierusalem, sacerdotes et Levitae et cunctus populus a minimo usque ad maximum. Quibus audientibus, in domo Domini legit rex omnia verba voluminis foederis inventi in domo Domini. 
14O||34||31||119690	Et stans in gradu suo percussit foedus coram Domino, ut ambularet post eum et custodiret praecepta et testimonia et iustificationes eius in toto corde suo et in tota anima sua faceretque verba foederis scripta in hoc libro. 
14O||34||32||119700	Adiuravit quoque super hoc omnes, qui reperti fuerant in Ierusalem et Beniamin; et fecerunt habitatores Ierusalem iuxta pactum Domini, Dei patrum suorum. 
14O||34||33||119710	Abstulit ergo Iosias cunctas abominationes de universis regionibus filiorum Israel et fecit omnes, qui inventi erant in Israel, servire Domino Deo suo. Cunctis diebus eius non recesserunt a Domino, Deo patrum suorum.
14O||35||1||119720	Fecit autem Iosias in Ierusalem Pascha Domino, quod immolatum est quarta decima die mensis primi. 
14O||35||2||119730	Et constituit sacerdotes in officiis suis confortavitque eos, ut ministrarent in domo Domini. 
14O||35||3||119740	Levitis quoque, qui erudiebant omnem Israel et consecrati erant Domino, locutus est: “ Ponite arcam sanctam in templum, quod aedificavit Salomon filius David rex Israel; nequaquam eam ultra umeris portabitis. Nunc ministrate Domino Deo vestro et populo eius Israel. 
14O||35||4||119750	Et praeparate vos per familias vestras in divisionibus singulis, sicut scripsit David rex Israel, et descripsit Salomon filius eius; 
14O||35||5||119760	et ministrate in sanctuario partibus familiarum fratrum vestrorum, filiorum populi, singulis pars familiae Levitarum. 
14O||35||6||119770	Mactate ergo Pascha et sanctificamini et praeparate vos pro fratribus vestris, ut faciatis iuxta verbum, quod locu tus est Dominus in manu Moysi ”. 
14O||35||7||119780	Dedit praeterea Iosias omni populo, qui ibi inventus fuerat pro Pascha, agnos et haedos de gregibus triginta milia, boumque tria milia; haec de regis universa substantia. 
14O||35||8||119790	Duces quoque eius sponte obtulerunt, tam populo quam sacerdotibus et Levitis; porro Helcias et Zacharias et Iahiel principes domus Domini dederunt sacerdotibus ad faciendum Pascha pecora commixtim duo milia sescenta et boves trecentos. 
14O||35||9||119800	Chonenias autem, Semeias etiam et Nathanael fratres eius necnon Hasabias et Iehiel et Iozabad principes Levitarum dederunt ceteris Levitis ad celebrandum Pascha quinque milia pecorum et boves quingentos.
14O||35||10||119810	Praeparatumque est ministerium, et steterunt sacerdotes in loco suo, Levitae quoque in turmis iuxta regis imperium. 
14O||35||11||119820	Et mactatum est Pascha; asperseruntque sacerdotes manu sua sanguinem, et Levitae detraxerunt pelles holocaustorum 
14O||35||12||119830	et separaverunt holocaustum, ut darent partibus familiarum populi, et offerretur Domino, sicut scriptum est in libro Moysi. De bobus quoque fecere similiter. 
14O||35||13||119840	Et assaverunt Pascha super ignem, iuxta quod lege praeceptum est; pacificas vero hostias coxerunt in lebetis et caccabis et ollis et festinato distribuerunt universae plebi. 
14O||35||14||119850	Sibi autem et sacerdotibus postea paraverunt; nam in oblatione holocaustorum et adipum usque ad noctem sacerdotes fuerant occupati, unde Levitae et sibi et sacerdotibus filiis Aaron paraverunt novissimis. 
14O||35||15||119860	Porro cantores filii Asaph stabant in loco suo, iuxta praeceptum David et Asaph et Heman et Idithun prophetarum regis; ianitores vero per portas singulas observabant, ita ut ne puncto quidem discederent a ministerio, quia fratres eorum Levitae paraverunt eis cibos.
14O||35||16||119870	Omnis igitur cultus Domini rite praeparatus est in die illa, ut facerent Pascha et offerrent holocausta super altare Domini, iuxta praeceptum regis Iosiae. 
14O||35||17||119880	Feceruntque filii Israel, qui reperti fuerant ibi, Pascha in tempore illo et sollemnitatem Azymorum septem diebus. 
14O||35||18||119890	Non fuit simile huic in Israel a diebus Samuelis prophetae, sed nec quisquam de cunctis regibus Israel fecit Pascha sicut Iosias cum sacerdotibus et Levitis et omni Iuda et Israel, qui repertus fuerat, et habitantibus in Ierusalem. 
14O||35||19||119900	Octavo decimo anno regni Iosiae hoc Pascha celebratum est.
14O||35||20||119910	Postquam instauraverat Iosias templum, ascendit Nechao rex Aegypti ad pugnandum in Charchamis iuxta Euphraten. Et processit in occursum eius Iosias. 
14O||35||21||119920	At ille, missis ad eum nuntiis, ait: “ Quid mihi et tibi est, rex Iudae? Non adversum te hodie venio, sed contra aliam pugno domum, ad quam me Deus festinato ire praecepit. Desine adversum Deum facere, qui mecum est, ne interficiat te ”. 
14O||35||22||119930	Noluit Iosias reverti, sed audacter praeparavit contra eum bellum nec acquievit sermonibus Nechao ex ore Dei; verum perrexit, ut dimicaret in campo Mageddo. 
14O||35||23||119940	Ibique vulneratus a sagittariis dixit pueris suis: “ Educite me de proelio, quia oppido vulneratus sum ”. 
14O||35||24||119950	Qui transtulerunt eum de curru in alterum currum eius et asportaverunt in Ierusalem. Mortuusque est et sepultus in sepulcris patrum suorum; et universus Iuda et Ierusalem luxerunt eum. 
14O||35||25||119960	Ieremias fecit planctum super Iosiam; et omnes cantores atque cantrices usque in praesentem diem lamentationes super Iosia replicant, et quasi lex obtinuit in Israel; ecce scriptum fertur in Lamentationibus.
14O||35||26||119970	Reliqua autem gestorum Iosiae et misericordiae eius, quae lege praecepta sunt Domini, 
14O||35||27||119980	gesta quoque illius prima et novissima scripta sunt in libro regum Israel et Iudae.
14O||36||1||119990	Tulit ergo populus terrae Ioachaz filium Iosiae et con stituit regem pro patre suo in Ierusalem. 
14O||36||2||120000	Viginti trium annorum erat Ioachaz, cum regnare coepisset, et tribus mensibus regnavit in Ierusalem. 
14O||36||3||120010	Amovit autem eum rex Aegypti, cum venisset Ierusalem, et condemnavit terram centum talentis argenti et talento auri. 
14O||36||4||120020	Constituitque regem pro eo Eliachim fratrem eius super Iudam et Ierusalem et vertit nomen eius Ioachim. Ipsum vero Ioachaz tulit secum et adduxit in Aegyptum.
14O||36||5||120030	Viginti quinque annorum erat Ioachim, cum regnare coepisset, et undecim annis regnavit in Ierusalem; fecitque malum coram Domino Deo suo. 
14O||36||6||120040	Contra hunc ascendit Nabuchodonosor rex Chaldaeorum et vinctum catenis duxit in Babylonem, 
14O||36||7||120050	ad quam et ex vasis Domini transtulit et posuit ea in templo suo.
14O||36||8||120060	Reliqua autem gestorum Ioachim et abominationum eius, quas operatus est, et quae inventa sunt contra eum, continentur in libro regum Israel et Iudae. Regnavitque autem Ioachin filius eius pro eo.
14O||36||9||120070	Decem et octo annorum erat Ioachin, cum regnare coepisset, et tribus mensibus ac decem diebus regnavit in Ierusalem; fecitque malum in conspectu Domini. 
14O||36||10||120080	Cumque anni circulus volveretur, misit Nabuchodonosor rex, qui adduxerunt eum in Babylonem, asportatis simul pretiosissimis vasis domus Domini; regem vero constituit Sedeciam fratrem eius super Iudam et Ierusalem.
14O||36||11||120090	Viginti et unius anni erat Sedecias, cum regnare coepisset, et undecim annis regnavit in Ierusalem. 
14O||36||12||120100	Fecitque malum in oculis Domini Dei sui nec humiliavit se coram Ieremia propheta loquente ad se ex ore Domini.
14O||36||13||120110	Contra regem quoque Nabuchodonosor rebellavit, qui adiuraverat eum per Deum, et induravit cervicem suam et cor, ut non reverteretur ad Dominum, Deum Israel. 
14O||36||14||120120	Sed et universi principes sacerdotum et populus multiplicaverunt praevaricationes suas iuxta universas abominationes gentium et polluerunt domum Domini, quam sanctificaverat in Ierusalem.
14O||36||15||120130	Mittebat autem Dominus, Deus patrum suorum, ad illos per manum nuntiorum suorum de nocte consurgens et cotidie commonens, eo quod parceret populo et habitaculo suo. 
14O||36||16||120140	At illi subsannabant nuntios Dei et parvipendebant sermones eius illudebantque prophetis, donec ascenderet furor Domini in populum eius, et esset nulla curatio.
14O||36||17||120150	Adduxit enim super eos regem Chaldaeorum et interfecit iuvenes eorum gladio in domo sanctuarii sui; non est misertus adulescentis et virginis et senis nec decrepiti quidem, sed omnes tradidit in manibus eius. 
14O||36||18||120160	Universaque vasa domus Dei tam maiora quam minora et thesauros templi et regis et principum transtulit in Babylonem. 
14O||36||19||120170	Incenderunt hostes domum Dei destruxeruntque murum Ierusalem, universa palatia combusserunt et, quidquid pretiosum fuerat, demoliti sunt. 
14O||36||20||120180	Si quis evaserat gladium, ductus in Babylonem servivit regi et filiis eius, donec imperaret rex Persarum, 
14O||36||21||120190	ut compleretur sermo Domini ex ore Ieremiae: donec terra acciperet sabbata sua, cunctis diebus devastationis egit sabbatum, usque dum complerentur septuaginta anni.
14O||36||22||120200	Anno autem primo Cyri regis Persarum ad explendum sermonem Domini, quem locutus fuerat per os Ieremiae, suscitavit Dominus spiritum Cyri regis Persarum, qui iussit praedicari in universo regno suo etiam per scripturam dicens: 
14O||36||23||120210	“ Haec dicit Cyrus rex Persarum: Omnia regna terrae dedit mihi Dominus, Deus caeli, et ipse praecepit mihi, ut aedificarem ei domum in Ierusalem, quae est in Iudaea. Quis ex vobis est de omni populo eius? Sit Dominus Deus suus cum eo, et ascendat ”.
15O||1||1||120220	In anno primo Cyri regis Persarum, ut compleretur verbum Domini ex ore Ieremiae, suscitavit Dominus spiritum Cyri regis Persarum, qui emisit edictum in omni regno suo etiam per scripturam dicens: 
15O||1||2||120230	“ Haec dicit Cyrus rex Persarum: Omnia regna terrae dedit mihi Dominus, Deus caeli, et ipse praecepit mihi, ut aedificarem ei domum in Ierusalem, quae est in Iudaea. 
15O||1||3||120240	Quis ex vobis est de omni populo eius? Sit Dominus Deus suus cum eo, et ascendat in Ierusalem, quae est in Iudaea, et aedificet domum Domini, Dei Israel; ipse est Deus, qui est in Ierusalem. 
15O||1||4||120250	Et omnes reliqui in cunctis locis, ubicumque habitant, adiuventur a viris de loco suo, argento et auro et substantia et pecore sicut et oblationibus spontaneis pro templo Dei, quod est in Ierusalem ”.
15O||1||5||120260	Et surrexerunt principes familiarum de Iuda et Beniamin et sacerdotes et Levitae et omnis, cuius Deus suscitavit spiritum, ut ascenderent ad aedificandum templum Domini, quod erat in Ierusalem. 
15O||1||6||120270	Universique, qui erant in circuitu, confortaverunt manus eorum cum vasis argenteis et aureis, substantia, pecore et pensitationibus, praeter oblationes spontaneas.
15O||1||7||120280	Rex quoque Cyrus protulit vasa templi Domini, quae tulerat Nabuchodonosor de Ierusalem et posuerat ea in templo dei sui; 
15O||1||8||120290	protulit autem ea Cyrus rex Persarum per manum Mithridatis praepositi thesauri, qui enumeravit ea Sasabassar principi Iudae. 
15O||1||9||120300	Et hic est numerus eorum: phialae aureae triginta, phialae argenteae mille, cultri viginti novem, scyphi aurei triginta, 
15O||1||10||120310	scyphi quoque argentei quadringenti decem, vasa alia plurima; 
15O||1||11||120320	omnia vasa aurea et argentea quinque milia quadringenta. Universa tulit Sasabassar cum his, qui ascendebant de transmigratione Babylonis in Ierusalem.
15O||2||1||120330	Hi sunt autem provinciae filii, qui ascenderunt de captivitate migrantium, quos transtulerat Nabuchodonosor rex Babylonis in Babylonem, et reversi sunt in Ierusalem et Iudam, unusquisque in civitatem suam. 
15O||2||2||120340	Qui venerunt cum Zorobabel, Iesua, Nehemias, Saraia, Rahelaia, Mardochaeus, Belsan, Mesphar, Beguai, Rehum, Baana. Numerus virorum populi Israel: 
15O||2||3||120350	filii Pharos duo milia centum septuaginta duo; 
15O||2||4||120360	filii Saphatia trecenti septuaginta duo; 
15O||2||5||120370	filii Area septingenti septuaginta quinque; 
15O||2||6||120380	filii Phahathmoab, hi sunt filii Iesua et Ioab, duo milia octingenti duodecim; 
15O||2||7||120390	filii Elam mille ducenti quinquaginta quattuor; 
15O||2||8||120400	filii Zethua nongenti quadraginta quinque; 
15O||2||9||120410	filii Zachai septingenti sexaginta; 
15O||2||10||120420	filii Bani sescenti quadraginta duo; 
15O||2||11||120430	filii Bebai sescenti viginti tres; 
15O||2||12||120440	filii Azgad mille ducenti viginti duo; 
15O||2||13||120450	filii Adonicam sescenti sexaginta sex; 
15O||2||14||120460	filii Beguai duo milia quinquaginta sex; 
15O||2||15||120470	filii Adin quadringenti quinquaginta quattuor; 
15O||2||16||120480	filii Ater, qui erant ex Ezechia, nonaginta octo; 
15O||2||17||120490	filii Besai trecenti viginti tres; 
15O||2||18||120500	filii Iora centum duodecim; 
15O||2||19||120510	filii Hasum ducenti viginti tres; 
15O||2||20||120520	filii Gebbar nonaginta quinque; 
15O||2||21||120530	filii Bethlehem centum viginti tres; 
15O||2||22||120540	viri Netopha quinquaginta sex; 
15O||2||23||120550	viri Anathoth centum viginti octo; 
15O||2||24||120560	filii Azmaveth quadraginta duo; 
15O||2||25||120570	filii Cariathiarim, Cephira et Beroth septingenti quadraginta tres; 
15O||2||26||120580	filii Rama et Gabaa sescenti viginti unus; 
15O||2||27||120590	viri Machmas centum viginti duo; 
15O||2||28||120600	viri Bethel et Hai ducenti viginti tres; 
15O||2||29||120610	filii Nabo quinquaginta duo; 
15O||2||30||120620	filii Megbis centum quinquaginta sex; 
15O||2||31||120630	filii Elam alterius mille ducenti quinquaginta quattuor; 
15O||2||32||120640	filii Harim trecenti viginti; 
15O||2||33||120650	filii Lod, Hadid et Ono septingenti viginti quinque; 
15O||2||34||120660	filii Iericho trecenti quadraginta quinque; 
15O||2||35||120670	filii Senaa tria milia sescenti triginta.
15O||2||36||120680	Sacerdotes: filii Iedaia de domo Iesua nongenti septuaginta tres, 
15O||2||37||120690	filii Emmer mille quinquaginta duo, 
15O||2||38||120700	filii Phassur mille ducenti quadraginta septem, 
15O||2||39||120710	filii Harim mille decem et septem.
15O||2||40||120720	Levitae: filii Iesua, hi sunt filii Cadmihel, Bennui, Odoviae, septuaginta quattuor. 
15O||2||41||120730	Cantores: filii Asaph centum viginti octo.
15O||2||42||120740	Ianitores: filii Sellum, filii Ater, filii Telmon, filii Accub, filii Hatita, filii Sobai: universi centum triginta novem.
15O||2||43||120750	Oblati: filii Siha, filii Hasupha, filii Tabbaoth, 
15O||2||44||120760	filii Ceros, filii Siaa, filii Phadon, 
15O||2||45||120770	filii Lebana, filii Hagaba, filii Accub, 
15O||2||46||120780	filii Hagab, filii Semlai, filii Hanan, 
15O||2||47||120790	filii Giddel, filii Gaher, filii Raaia, 
15O||2||48||120800	filii Rasin, filii Necoda, filii Gazam, 
15O||2||49||120810	filii Oza, filii Phasea, filii Besai, 
15O||2||50||120820	filii Asena, filii Meunitarum, filii Nephusorum, 
15O||2||51||120830	filii Bacbuc, filii Hacupha, filii Harhur, 
15O||2||52||120840	filii Basluth, filii Mahida, filii Harsa, 
15O||2||53||120850	filii Bercos, filii Sisara, filii Thema, 
15O||2||54||120860	filii Nasia, filii Hatipha.
15O||2||55||120870	Filii servorum Salomonis: filii Sotai, filii Sophereth, filii Pheruda, 
15O||2||56||120880	filii Iaala, filii Darcon, filii Giddel, 
15O||2||57||120890	filii Saphatia, filii Hatil, filii Phochereth Hassebaim, filii Ami.
15O||2||58||120900	Omnes oblati et filii servorum Salomonis trecenti nonaginta duo.
15O||2||59||120910	Et hi, qui ascenderunt de Thelmela, Thelharsa, Cherub et Addon et Emmer et non potuerunt indicare domum patrum suorum et semen suum, utrum ex Israel essent: 
15O||2||60||120920	filii Dalaia, filii Tobia, filii Necoda, sescenti quinquaginta duo. 
15O||2||61||120930	Et de filiis sacerdotum: filii Hobia, filii Accos, filii Berzellai, qui accepit de filiabus Berzellai Galaaditis uxorem et vocatus est nomine eorum. 
15O||2||62||120940	Hi quaesierunt tabulas genealogiae suae et non invenerunt; et eiecti sunt de sacerdotio. 
15O||2||63||120950	Et dixit praepositus eis, ut non comederent de sanctificatis sanctuarii, donec surgeret sacerdos pro Urim et Tummim.
15O||2||64||120960	Omnis multitudo simul quadraginta duo milia trecenti sexaginta, 
15O||2||65||120970	exceptis servis eorum et ancillis, qui erant septem milia trecenti triginta septem, insuper et cantores atque cantatrices ducenti. 
15O||2||66||120980	Equi eorum septingenti triginta sex, muli eorum ducenti quadraginta quinque, 
15O||2||67||120990	cameli eorum quadringenti triginta quinque, asini eorum sex milia septingenti viginti.
15O||2||68||121000	Nonnulli autem de principibus familiarum, cum ingrederentur templum domini, quod est in Ierusalem, sponte obtulerunt in domum Dei ad exstruendam eam in loco suo. 
15O||2||69||121010	Se cundum vires suas dederunt in aerarium operis auri solidos sexaginta milia et mille, argenti minas quinque milia et vestes sacerdotales centum. 
15O||2||70||121020	Habitaverunt ergo ibi sacerdotes et Levitae et quidam de populo; cantores autem et ianitores et oblati in urbibus suis, universusque Israel in civitatibus suis.
15O||3||1||121030	Iamque venerat mensis septi mus, et erant filii Israel in civita tibus suis. Congregatus est ergo populus quasi vir unus in Ierusalem. 
15O||3||2||121040	Et surrexit Iesua filius Iosedec et fratres eius sacerdotes et Zorobabel filius Salathiel et fratres eius et aedificaverunt altare Dei Israel, ut offerrent in eo holocautomata, sicut scriptum est in lege Moysi viri Dei. 
15O||3||3||121050	Collocaverunt autem altare super bases suas, deterrentibus eos per circuitum populis terrarum, et obtulerunt super illud holocaustum Domino mane et vespere. 
15O||3||4||121060	Feceruntque sollemnitatem Tabernaculorum, sicut scriptum est, et holocaustum diebus singulis per ordinem, secundum praeceptum pro singulis diebus; 
15O||3||5||121070	et praeter holocaustum sempiternum illa etiam pro calendis et universis sollemnitatibus, quae erant consecratae Domino, et pro omnibus, quae ultro offerebantur Domino. 
15O||3||6||121080	A primo die mensis septimi coeperunt offerre holocaustum Domino; porro templum Dei nondum fundatum erat.
15O||3||7||121090	Dederunt autem pecunias latomis et fabris, cibum quoque et potum et oleum Sidoniis Tyriisque, ut deferrent ligna cedrina de Libano ad mare Ioppe, iuxta quod concesserat Cyrus rex Persarum eis.
15O||3||8||121100	Anno autem secundo adventus eorum ad templum Dei in Ierusalem mense secundo, coeperunt Zorobabel filius Salathiel et Iesua filius Iosedec et reliqui de fratribus eorum sacerdotes et Levitae et omnes, qui venerant de captivitate in Ierusalem, et constituerunt Levitas a viginti annis et supra, ut dirigerent opus templi Domini. 
15O||3||9||121110	Stetitque Iesua et filii eius et fratres eius, Cadmihel, Bennui et Odovia quasi vir unus, ut dirigerent eos, qui faciebant opus in templo Dei; itemque filii Henadad et filii eorum et fratres eorum Levitae.
15O||3||10||121120	Fundato igitur ab aedificatoribus templo Domini, steterunt sacerdotes in ornatu suo cum tubis, et Levitae filii Asaph in cymbalis, ut laudarent Deum iuxta mandatum David regis Israel. 
15O||3||11||121130	Et concinebant in hymnis et gratiarum actione Domino: “ Quoniam bonus, quoniam in aeternum misericordia eius ” super Israel. Omnis quoque populus vociferabatur clamore magno in laudando Dominum, eo quod fundatum esset templum Domini. 
15O||3||12||121140	Plurimi etiam senes de sacerdotibus et Levitis et principibus familiarum, qui viderant oculis suis prius templum in loco suo, flebant voce magna; et multi vociferantes in laetitia elevabant vocem. 
15O||3||13||121150	Nec poterat quisquam agnoscere vocem clamoris laetantium et vocem fletus populi, quoniam populus vociferabatur clamore magno, et strepitus audiebatur procul.
15O||4||1||121160	Audierunt autem hostes Iudae et Beniamin, quia filii captivita tis aedificarent templum Domino, Deo Israel, 
15O||4||2||121170	et accedentes ad Zorobabel et ad principes familiarum dixerunt eis: “ Aedificemus vobiscum, quia ita ut vos quaerimus Deum vestrum et immolavimus victimas a diebus Asarhaddon regis Assyriae, qui adduxit nos huc ”. 
15O||4||3||121180	Et dixit eis Zorobabel et Iesua et reliqui principes familiarum Israel: “ Non est vobis et nobis, ut aedificemus domum Deo nostro, sed nos ipsi soli aedificabimus Domino, Deo Israel, sicut praecepit nobis Cyrus rex Persarum ”. 
15O||4||4||121190	Factum est igitur, ut populus terrae impediret manus populi Iudae et turbaret eos in aedificando. 
15O||4||5||121200	Conduxerunt autem adversus eos consiliatores, ut destruerent consilium eorum omnibus diebus Cyri regis Persarum et usque ad regnum Darii regis Persarum.
15O||4||6||121210	In regno autem Asueri, in principio regni eius, scripserunt accusationem adversus habitatores Iudae et Ierusalem. 
15O||4||7||121220	Et in diebus Artaxerxis scripsit Beselam, Mithridates et Tabel et reliqui, qui erant in consilio eorum, ad Artaxerxem regem Persarum; scriptura autem accusationis erat scripta litteris Syriacis et composita sermone Syro. 
15O||4||8||121230	Rehum praefectus et Samsai scriba scripserunt epistulam unam de Ierusalem Artaxerxi regi huiuscemodi: 
15O||4||9||121240	“ Rehum praefectus et Samsai scriba et reliqui socii eorum, iudices et duces, magistratus Persae, Erchuaei, Babylonii, Susanechaei, hoc est Elamitae, 
15O||4||10||121250	et ceteri de gentibus, quas transtulit Asenaphar magnus et gloriosus et habitare fecit in civitatibus Samariae et in reliquis regionibus trans flumen in pace ”.
15O||4||11||121260	Hoc est exemplar epistulae, quam miserunt ad eum: “ Artaxerxi regi, servi tui, viri, qui sunt trans fluvium. Igitur 
15O||4||12||121270	notum sit regi quia Iudaei, qui ascenderunt a te ad nos, venerunt in Ierusalem civitatem rebellem et pessimam, quam aedificant, exstruentes muros eius, fundamenta iam componentes. 
15O||4||13||121280	Nunc notum sit regi quia, si civitas illa aedificata fuerit, et muri eius instaurati, tributum et annonam et vectigal non dabunt, et ad ultimum regibus noxa erit. 
15O||4||14||121290	Nos autem, memores salis, quod in palatio comedimus, et quia laesiones regis videre nefas ducimus, idcirco misimus et nuntiavimus regi, 
15O||4||15||121300	ut recenseas in libris historiarum patrum tuorum, et invenies in his historiis et scies quoniam urbs illa urbs rebellis est et nocens regibus et provinciis, et seditiones concitantur in ea ex diebus antiquis; quam ob rem et civitas ipsa destructa est. 
15O||4||16||121310	Nuntiamus nos regi quoniam, si civitas illa aedificata fuerit, et muri ipsius instaurati, possessionem trans fluvium non habebis ”.
15O||4||17||121320	Verbum misit rex ad Rehum praefectum et Samsai scribam et ad reliquos, qui erant in consilio eorum, qui habitabant in Samaria et in regione trans fluvium: “ Pax. Nunc igitur scriptura, 
15O||4||18||121330	quam misistis ad nos, manifeste lecta est coram me. 
15O||4||19||121340	Et a me praeceptum est, et recensuerunt inveneruntque quoniam civitas illa a diebus antiquis adversum reges rebellabat, et rebelliones et seditiones concitabantur in ea; 
15O||4||20||121350	nam et reges fortissimi fuerunt in Ierusalem, qui et dominati sunt omni regioni, quae trans fluvium est, tributum quoque et annonam et vectigal accipiebant. 
15O||4||21||121360	Nunc ergo praecipite, ut desistant isti homines, et urbs illa non aedificetur, donec forte a me iussum fuerit. 
15O||4||22||121370	Videte, ne negligenter hoc impleatis, et paulatim crescat malum contra reges ”.
15O||4||23||121380	Itaque exemplum edicti Artaxerxis regis lectum est coram Rehum praefectum et Samsai scriba et consiliariis eorum; et abierunt festini in Ierusalem ad Iudaeos et prohibuerunt eos in brachio et robore. 
15O||4||24||121390	Tunc intermissum est opus domus Domini in Ierusalem et non fiebat usque ad annum secundum regni Darii regis Persarum.
15O||5||1||121400	Prophetae autem Aggaeus et Zacharias filius Addo propheta verunt ad Iudaeos, qui erant in Iudaea et Ierusalem, in nomine Dei Israel, quod erat super eos. 
15O||5||2||121410	Tunc surrexerunt Zorobabel filius Salathiel et Iesua filius Iosedec et coeperunt aedificare templum Dei in Ierusalem; prophetae autem Dei adiuvabant eos. 
15O||5||3||121420	In ipso autem tempore venit ad eos Thathanai, qui erat dux trans flumen, et Stharbuzanai et consiliarii eorum, sicque dixerunt eis: “ Quis dedit vobis potestatem, ut domum hanc aedificaretis et materiam istam praepararetis? 
15O||5||4||121430	Quae sunt nomina hominum auctorum aedificationis illius? ”. 
15O||5||5||121440	Oculus autem Dei eorum factus est super senes Iudaeorum, et non obstiterunt eis, usque dum res ad Darium referretur, et tunc sententia de hac re redderetur.
15O||5||6||121450	Exemplar epistulae, quam misit Thathanai dux regionis trans flumen et Stharbuzanai et consiliatores eius et duces, qui erant trans flumen, ad Darium regem. 
15O||5||7||121460	Sermo, quem miserant ei, sic scriptus erat: “ Dario regi pax omnis. 
15O||5||8||121470	Notum sit regi isse nos ad Iudaeam provinciam, ad domum Dei magni, quae aedificatur lapide quadrato, et ligna ponuntur in parietibus; opusque illud diligenter exstruitur et crescit in manibus eorum. 
15O||5||9||121480	Interrogavimus ergo senes illos et ita diximus eis: “Quis dedit vobis potestatem, ut domum hanc aedificaretis et materiam istam praepararetis?”. 
15O||5||10||121490	Sed et nomina eorum quaesivimus ab eis, ut nuntiaremus tibi, scripsimusque nomina eorum virorum, qui sunt principes in eis.
15O||5||11||121500	Huiuscemodi autem sermonem responderunt nobis dicentes: “Nos sumus servi Dei caeli et terrae et aedificamus templum, quod erat exstructum ante hos annos multos, quodque rex Israel magnus aedificaverat et exstruxerat. 
15O||5||12||121510	Postquam autem ad iracundiam provocaverunt patres nostri Deum caeli, tradidit eos in manus Nabuchodonosor regis Babylonis Chaldaei, qui domum hanc destruxit et populum eius transtulit in Babylonem.
15O||5||13||121520	Anno autem primo Cyri regis Babylonis, Cyrus rex proposuit edictum, ut domus Dei haec aedificaretur. 
15O||5||14||121530	Nam et vasa templi Dei aurea et argentea, quae Nabuchodonosor tulerat de templo, quod erat in Ierusalem, et asportaverat ea in templum Babylonis, protulit Cyrus rex de templo Babylonis, et data sunt viro cuidam nomine Sasabassar, quem et principem constituit, 
15O||5||15||121540	dixitque ei: 'Haec vasa tolle et vade et pone ea in templo, quod est in Ierusalem, et domus Dei aedificetur in loco suo'. 
15O||5||16||121550	Tunc itaque Sasabassar ille venit et posuit fundamenta templi Dei in Ierusalem, et ex eo tempore usque nunc aedificatur et necdum completum est”.
15O||5||17||121560	Nunc ergo, si videtur regi bonum, recenseat in aerario regis, quod est in Babylone, utrumnam a Cyro rege potestas data fuerit, ut aedificaretur domus Dei in Ierusalem, et voluntatem regis super hac re mittat ad nos ”.
15O||6||1||121570	Tunc Darius rex praecepit, et recensuerunt in tabulis aerarii, quod est in Babylone, 
15O||6||2||121580	et inventum est in Ecbatanis, quod est castrum in Medena provincia, volumen unum, et sic scriptus erat in eo commentarius:
15O||6||3||121590	“ Anno primo Cyri regis, Cyrus rex decrevit de domo Dei, quae est in Ierusalem: Aedificetur domus, ubi immolent et sacrificent; altitudo eius cubitorum sexaginta et latitudo eius cubitorum sexaginta, 
15O||6||4||121600	ordines de lapidibus quadratis tres et ordo de lignis unus; sumptus autem de domo regis dabuntur. 
15O||6||5||121610	Sed et vasa templi Dei aurea et argentea, quae Nabuchodonosor tulerat de templo Ierusalem et attulerat in Babylonem, reddantur et referantur in templum, quod est in Ierusalem, in locum suum, in templo Dei.
15O||6||6||121620	Nunc ergo, Thathanai dux regionis, quae est trans flumen, Stharbuzanai et consiliarii eius et duces, qui estis trans flumen, procul recedite ab illo loco, 
15O||6||7||121630	dimittite fieri templum Dei illud; dux Iudaeorum et seniores eorum aedificent domum Dei illam in loco suo. 
15O||6||8||121640	Sed et a me praeceptum est quomodo agere debeatis cum senioribus Iudaeorum illis, qui aedificant domum Dei illam: ut de arca regis, id est de tributis, quae dantur de regione trans flumen, studiose sumptus dentur viris illis sine intermissione. 
15O||6||9||121650	Et si quid necesse fuerit, sive vituli et arietes et agni in holocaustum Deo caeli, sive frumentum, sal, vinum et oleum, secundum ordinationem sacerdotum, qui sunt in Ierusalem, detur eis per singulos dies sine neglegentia. 
15O||6||10||121660	Et offerant oblationes suaves Deo caeli orentque pro vita regis et filiorum eius. 
15O||6||11||121670	A me ergo positum est decretum, ut omnis homo, qui hanc mutaverit iussionem, tollatur lignum de domo ipsius et erigatur et configatur in eo; domus autem eius ponatur in sterquilinium. 
15O||6||12||121680	Deus autem, qui habitare fecit nomen suum ibi, dissipet omnia regna et populum, qui extenderit manum suam, ut contemnat et dissipet domum Dei illam, quae est in Ierusalem. Ego Darius statui decretum, quod studiose impleri volo ”.
15O||6||13||121690	Igitur Thathanai dux regionis trans flumen et duces et consiliarii eius, secundum quod praeceperat Darius rex, sic diligenter exsecuti sunt. 
15O||6||14||121700	Seniores autem Iudaeorum prosperabantur in aedificatione iuxta prophetiam Aggaei prophetae et Zachariae filii Addo et perfecerunt aedificationem, iubente Deo Israel et iubente Cyro et Dario et Artaxerxe regibus Persarum, 
15O||6||15||121710	et compleverunt domum Dei istam die tertia mensis Adar, qui est annus sextus regni Darii regis.
15O||6||16||121720	Fecerunt autem filii Israel, sacerdotes et Levitae et reliqui filiorum transmigrationis dedicationem domus Dei illius in gaudio. 
15O||6||17||121730	Et obtulerunt in dedicationem domus Dei illius boves centum, arietes ducentos, agnos quadringentos, hircos caprarum pro peccato totius Israel duodecim, iuxta numerum tribuum Israel. 
15O||6||18||121740	Et statuerunt sacerdotes in ordinibus suis et Levitas in vicibus suis in ministerium Dei in Ierusalem, sicut scriptum est in libro Moysi.
15O||6||19||121750	Fecerunt autem filii Israel transmigrationis Pascha quarta decima die mensis primi. 
15O||6||20||121760	Levitae universi se purificaverunt; purificati autem cuncti immolaverunt Pascha universis filiis transmigrationis et fratribus suis sacerdotibus et sibi. 
15O||6||21||121770	Et comederunt filii Israel, qui reversi fuerant de transmigratione, et omnes, qui a coinquinatione gentium terrae transierunt ad eos, ut quaererent Dominum, Deum Israel. 
15O||6||22||121780	Et fecerunt sollemnitatem Azymorum septem diebus in laetitia, quoniam laetificaverat eos Dominus et converterat cor regis Assyriae ad eos, ut adiuvaret manus eorum in opere domus Domini, Dei Israel.
15O||7||1||121790	Post haec autem in regno Arta xerxis regis Persarum, Esdras fi lius Saraiae filii Azariae filii Helciae 
15O||7||2||121800	filii Sellum filii Sadoc filii Achitob 
15O||7||3||121810	filii Amariae filii Azariae filii Meraioth 
15O||7||4||121820	filii Zaraiae filii Ozi filii Bocci 
15O||7||5||121830	filii Abisue filii Phinees filii Eleazar filii Aaron summi sacerdotis, 
15O||7||6||121840	ipse Esdras ascendit de Babylone et ipse scriba velox in lege Moysi, quam dedit Dominus, Deus Israel. Cumque manus Domini Dei eius esset super eum, dedit ei rex omnem petitionem eius. 
15O||7||7||121850	Et ascenderunt de filiis Israel et de filiis sacerdotum et de filiis Levitarum et de cantoribus et de ianitoribus et de oblatis in Ierusalem, anno septimo Artaxerxis regis. 
15O||7||8||121860	Venit in Ierusalem mense quinto, ipse est annus septimus regis.
15O||7||9||121870	In primo die mensis primi coepit ascendere de Babylone et in primo die mensis quinti venit in Ierusalem, iuxta manum Dei sui bonam super se. 
15O||7||10||121880	Esdras enim applicavit cor suum, ut investigaret et impleret legem Domini et faceret et doceret in Israel praeceptum et iudicium.
15O||7||11||121890	Hoc est autem exemplar epistulae, quam dedit rex Artaxerxes Esdrae sacerdoti, scribae erudito in mandatis Domini et praeceptis eius in Israel.
15O||7||12||121900	“ Artaxerxes rex regum Esdrae sacerdoti, scribae legis Dei caeli, salutem. 
15O||7||13||121910	A me decretum est, ut cuicumque placuerit in regno meo de populo Israel et de sacerdotibus eius et de Levitis ire in Ierusalem, tecum vadat. 
15O||7||14||121920	A facie enim regis et septem consiliatorum eius missus es, ut visites Iudaeam et Ierusalem secundum legem Dei tui, quae est in manu tua, 
15O||7||15||121930	et ut feras argentum et aurum, quod rex et consiliatores eius sponte obtulerunt Deo Israel, cuius in Ierusalem tabernaculum est. 
15O||7||16||121940	Et omne argentum et aurum, quodcumque inveneris in universa provincia Babylonis simul cum oblationibus sponte oblatis a populo et a sacerdotibus pro domo Dei sui, quae est in Ierusalem, 
15O||7||17||121950	igitur studiose eme de hac pecunia boves, arietes, agnos et oblationes et libamina eorum et offer ea super altare templi Dei vestri, quod est in Ierusalem. 
15O||7||18||121960	Sed et, si quid tibi et fratribus tuis placuerit de reliquo argento et auro ut faciatis iuxta voluntatem Dei vestri, facite.
15O||7||19||121970	Vasa quoque, quae dantur tibi in ministerium domus Dei tui, trade in conspectu Dei in Ierusalem. 
15O||7||20||121980	Sed et cetera, quibus opus fuerit in domum Dei tui, quantumcumque necesse est ut expendas, dabitur ab aerario regis. 
15O||7||21||121990	Et ego Artaxerxes rex statui atque decrevi omnibus custodibus arcae publicae, qui sunt trans flumen, ut quodcumque petierit a vobis Esdras sacerdos, scriba legis Dei caeli, absque mora detis 
15O||7||22||122000	usque ad argenti talenta centum et usque ad frumenti coros centum et usque ad vini batos centum et usque ad batos olei centum; sal vero absque mensura. 
15O||7||23||122010	Omne, quod requirit Deus caeli, tribuatur diligenter in domo Dei caeli, ne forte irascatur contra regnum regis et filiorum eius. 
15O||7||24||122020	Vobis quoque notum facimus de universis sacerdotibus et Levitis et cantoribus et ianitoribus, oblatis et ministris domus Dei huius, ut tributum et annonas et vectigal non habeatis potestatem imponendi super eos.
15O||7||25||122030	Tu autem, Esdra, secundum sapientiam Dei tui, quae est in manu tua, constitue praesides et iudices, ut iudicent omni populo, qui est trans flumen, his videlicet, qui noverunt legem Dei tui; sed et imperitos docete. 
15O||7||26||122040	Et omnis, qui non fecerit legem Dei tui et legem regis diligenter, iudicium erit de eo, sive in mortem sive in exsilium sive in damnum substantiae eius vel certe in carcerem ”.
15O||7||27||122050	Benedictus Dominus, Deus patrum nostrorum, qui dedit hoc in corde regis, ut glorificaret domum Domini, quae est in Ierusalem, 
15O||7||28||122060	et in me inclinavit misericordiam regis et consiliariorum eius et cunctorum principum eius potentium. Et ego confortatus manu Domini Dei mei, quae erat in me, congregavi de Israel principes, qui ascenderent mecum.
15O||8||1||122070	Hi sunt ergo principes familiarum et genealogia eorum, qui ascenderunt mecum in regno Artaxerxis regis de Babylone: 
15O||8||2||122080	De filiis Phinees, Gersom. De filiis Ithamar, Daniel. De filiis David, Hattus filius Secheniae. 
15O||8||3||122090	De filiis Pharos, Zacharias; et cum eo numerati sunt viri centum quinquaginta. 
15O||8||4||122100	De filiis Phahathmoab, Elioenai filius Zaraiae, et cum eo ducenti viri. 
15O||8||5||122110	De filiis Zethua, Sechenia filius Iahaziel, et cum eo trecenti viri. 
15O||8||6||122120	De filiis Adin, Ebed filius Ionathan, et cum eo quinquaginta viri. 
15O||8||7||122130	De filiis Elam, Iesaias filius Athaliae, et cum eo septuaginta viri. 
15O||8||8||122140	De filiis Saphatiae, Zabadia filius Michael, et cum eo octoginta viri. 
15O||8||9||122150	De filiis Ioab, Abdia filius Iahiel, et cum eo ducenti decem et octo viri. 
15O||8||10||122160	De filiis Bani, Selomith filius Iosphiae, et cum eo centum sexaginta viri. 
15O||8||11||122170	De filiis Bebai, Zacharias filius Bebai, et cum eo viginti octo viri. 
15O||8||12||122180	De filiis Azgad, Iohanan filius Eccetan, et cum eo centum et decem viri. 
15O||8||13||122190	De filiis Adonicam ascenderunt iuniores, et haec nomina eorum: Eliphalet et Iehiel et Semeias, et cum eis sexaginta viri. 
15O||8||14||122200	De filiis Beguai, Uthai filius Zabud, et cum eis septuaginta viri.
15O||8||15||122210	Congregavi autem eos ad fluvium, qui decurrit ad Ahava, et mansimus ibi tribus diebus. Recensui populum et sacerdotes; de filiis autem Levi non inveni ibi. 
15O||8||16||122220	Itaque misi Eliezer et Ariel et Semeiam et Ioiarib et Elnathan et Nathan et Zachariam et Mosollam principes sapientes. 
15O||8||17||122230	Et misi eos ad Eddo, qui est primus in Chasphiae loco, et posui in ore eorum verba, quae loquerentur ad Eddo et fratres eius, ut adducerent nobis ministros domus Dei nostri. 
15O||8||18||122240	Et adduxerunt nobis per manum Dei nostri bonam super nos virum doctissimum de filiis Moholi filii Levi filii Israel nomine Serebiam et filios eius et fratres eius decem et octo 
15O||8||19||122250	et Hasabiam et cum eo Iesaiam de filiis Merari filiosque eius et fratres eius viginti 
15O||8||20||122260	et de oblatis, quos dederant David et principes ad ministeria Levitarum, ducentos viginti viros; omnes hi suis nominibus recensiti sunt.
15O||8||21||122270	Et praedicavi ibi ieiunium iuxta fluvium Ahava, ut affligeremur coram Deo nostro et peteremus ab eo iter prosperum nobis et filiis nostris universaeque substantiae nostrae. 
15O||8||22||122280	Erubui enim petere a rege praesidium et equites, qui defenderent nos ab inimico in via, quia dixeramus regi: “ Manus Dei nostri est super omnes, qui quaerunt eum in bonitate, et potentia eius et fortitudo eius super omnes, qui derelinquunt eum ”. 
15O||8||23||122290	Ieiunavimus autem et rogavimus Deum nostrum per hoc, et evenit nobis prospere.
15O||8||24||122300	Et separavi de principibus sacerdotum duodecim, Serebiam et Hasabiam et cum eis de fratribus eorum decem, 
15O||8||25||122310	appendique eis argentum et aurum et vasa: tributum domus Dei nostri, quod obtulerat rex et consiliatores eius et principes eius universusque Israel eorum, qui ibi inveniebantur. 
15O||8||26||122320	Et appendi in manibus eorum argenti talenta sescenta quinquaginta et vasa argentea centum, quae habebant talenta duo, auri centum talenta, 
15O||8||27||122330	et crateres aureos viginti, qui habebant solidos millenos, et vasa aeris fulgentis optimi duo pretiosa ut aurum. 
15O||8||28||122340	Et dixi eis: “ Vos sancti Domini, et vasa sancta et argentum et aurum consecrata Domino, Deo patrum nostrorum; 
15O||8||29||122350	vigilate et custodite, donec appendatis coram principibus sacerdotum et Levitarum et ducibus familiarum Israel in Ierusalem, in habitaculis domus Domini ”. 
15O||8||30||122360	Susceperunt autem sacerdotes et Levitae pondus argenti et auri et vasorum, ut deferrent Ierusalem in domum Dei nostri.
15O||8||31||122370	Promovimus ergo a flumine Ahava duodecimo die mensis primi, ut pergeremus Ierusalem; et manus Dei nostri fuit super nos et liberavit nos de manu inimici et insidiatoris in via, 
15O||8||32||122380	et venimus Ierusalem et mansimus ibi tribus diebus. 
15O||8||33||122390	Die autem quarta appensum est argentum et aurum et vasa in domo Dei nostri per manum Meremoth filii Uriae sacerdotis et cum eo Eleazar filius Phinees cumque eis Iozabad filius Iesua et Noadia filius Bennui Levitae, 
15O||8||34||122400	iuxta numerum et pondus omnia; descriptumque est omne pondus. In tempore illo, 
15O||8||35||122410	qui venerant de captivitate, filii transmigrationis, obtulerunt holocautomata Deo Israel, vitulos duodecim pro omni populo Israel, arietes nonaginta sex, agnos septuaginta septem, hircos pro peccato duodecim: omnia in holocaustum Domino. 
15O||8||36||122420	Dederunt autem edicta regis satrapis regis et ducibus trans flumen et sublevaverunt populum et domum Dei.
15O||9||1||122430	Postquam autem haec completa sunt, accesserunt ad me princi pes dicentes: “ Non est separatus populus Israel, sacerdotes et Levitae a populis terrarum et abominationibus eorum, Chananaei videlicet et Hetthaei et Pherezaei et Iebusaei et Ammonitarum et Moabitarum et Aegyptiorum et Amorraeorum. 
15O||9||2||122440	Tulerunt enim de filiabus eorum sibi et filiis suis et commiscuerunt semen sanctum cum populis terrarum; manus etiam principum et magistratuum fuit in transgressione hac prima ”. 
15O||9||3||122450	Cumque audissem sermonem istum, scidi vestimentum meum et pallium et evelli capillos capitis mei et barbae et sedi maerens. 
15O||9||4||122460	Convenerunt autem ad me omnes, qui timebant verba Dei Israel pro transgressione eorum, qui de captivitate venerant; et ego sedebam tristis usque ad sacrificium vespertinum.
15O||9||5||122470	Et in sacrificio vespertino surrexi de afflictione mea et, scisso vestimento et pallio, curvavi genua mea et expandi manus meas ad Dominum Deum meum.
15O||9||6||122480	Et dixi: “ Deus meus, confundor et erubesco levare faciem meam ad te, quoniam iniquitates nostrae multiplicatae sunt super caput nostrum, et delicta nostra creverunt usque ad caelum 
15O||9||7||122490	a diebus patrum nostrorum. Peccavimus graviter usque ad diem hanc, et propter iniquitates nostras traditi sumus, ipsi et reges nostri et sacerdotes nostri, in manum regum terrarum et in gladium et in captivitatem et in rapinam et in confusionem vultus sicut et die hac. 
15O||9||8||122500	Et nunc ad momentum invenimus gratiam apud Dominum Deum nostrum, ut servaret nobis reliquias et figeret nobis tentorium in loco sancto eius et illuminaret oculos nostros Deus noster et daret nobis solacium modicum in servitute nostra. 
15O||9||9||122510	Quia servi sumus, et in servitute nostra non dereliquit nos Deus noster, sed inclinavit super nos misericordiam regum Persarum, ut darent nobis solacium, et erigeretur domus Dei nostri, et instaurarentur ruinae eius, et dedit nobis refugium in Iuda et Ierusalem.
15O||9||10||122520	Et nunc quid dicemus, Deus noster, post haec? Dereliquimus mandata tua, 
15O||9||11||122530	quae praecepisti in manu servorum tuorum prophetarum dicens: “Terra, ad quam vos ingredimini, ut possideatis eam, terra immunda est, iuxta immunditiam populorum terrarum et abominationem eorum, qui repleverunt eam a fine usque ad finem coinquinatione sua. 
15O||9||12||122540	Nunc ergo filias vestras ne detis filiis eorum et filias eorum ne accipiatis filiis vestris et non quaeratis pacem eorum et prosperitatem eorum usque in aeternum, ut confortemini et comedatis, quae bona sunt terrae, et heredes habeatis filios vestros usque in saeculum”.
15O||9||13||122550	Et post omnia, quae venerunt super nos in operibus nostris pessimis et in delicto nostro magno, quia tu, Deus noster, non iudicasti secundum iniquitates nostras et dedisti nobis salutem, sicut est hodie, 
15O||9||14||122560	numquid amplius irrita faciemus mandata tua et matrimonia iungemus cum populis abominationum istarum? Numquid iratus es nobis usque ad consummationem, ut non essent reliquiae et salus? 
15O||9||15||122570	Domine, Deus Israel, tua clementia superstites sumus sicut die hac! Ecce coram te sumus in delicto nostro; non enim stari potest coram te propter hoc ”.
15O||10||1||122580	Dum ergo oraret Esdras et imploraret flens et prostratus ante templum Dei, collectus est ad eum de Israel coetus grandis nimis virorum et mulierum et puerorum; et flevit populus fletu multo. 
15O||10||2||122590	Et respondit Sechenias filius Iehiel de filiis Elam et dixit Esdrae: “ Nos praevaricati sumus in Deum nostrum et duximus uxores alienigenas de populis terrae. Nunc autem spes est in Israel super hoc: 
15O||10||3||122600	percutiamus foedus cum Domino Deo nostro, ut proiciamus universas uxores et eos, qui de his nati sunt, iuxta voluntatem Domini et eorum, qui timent praeceptum Domini Dei nostri, et secundum legem fiat. 
15O||10||4||122610	Surge, tuum est decernere, nosque erimus tecum; confortare et fac ”.
15O||10||5||122620	Surrexit ergo Esdras et fecit principes sacerdotum et Levitarum et omnem Israel iurare, ut facerent secundum verbum hoc, et iuraverunt. 
15O||10||6||122630	Et surrexit Esdras ante domum Dei et abiit ad cubiculum Iohanan filii Eliasib et pernoctavit ibi; panem non comedit et aquam non bibit, lugebat enim transgressionem eorum, qui venerant de captivitate.
15O||10||7||122640	Et missa est vox in Iuda et in Ierusalem omnibus filiis transmigrationis, ut congregarentur in Ierusalem; 
15O||10||8||122650	et omnis, qui non venerit in tribus diebus iuxta consilium principum et seniorum, auferetur universa substantia eius, et ipse abicietur de coetu transmigrationis. 
15O||10||9||122660	Convenerunt igitur omnes viri Iudae et Beniamin in Ierusalem tribus diebus, ipse est mensis nonus vicesimo die mensis, et sedit omnis populus in platea domus Dei, trementes pro peccato et pluviis.
15O||10||10||122670	Et surrexit Esdras sacerdos et dixit ad eos: “ Vos transgressi estis et duxistis uxores alienigenas, ut adderetis super delictum Israel. 
15O||10||11||122680	Et nunc date confessionem Domino, Deo patrum vestrorum, et facite placitum eius et separamini a populis terrae et ab uxoribus alienigenis ”.
15O||10||12||122690	Et respondit universa multitudo dixitque voce magna: “ Iuxta verbum tuum ad nos, sic fiat. 
15O||10||13||122700	Verumtamen quia populus multus est et tempus pluviae, et non sustinemus stare foris, et opus non est diei unius vel duorum — multi quippe peccavimus in sermone isto — 
15O||10||14||122710	constituantur principes in universa multitudine; et omnes in civitatibus nostris, qui duxerunt uxores alienigenas, veniant in temporibus statutis, et cum his seniores per civitatem et civitatem et iudices eius, donec avertatur ira Dei nostri a nobis super peccato hoc ”. 
15O||10||15||122720	Tantummodo Ionathan filius Asael et Iaasia filius Thecue steterunt contra hoc, et Mosollam et Sabethai Levites adiuverunt eos.
15O||10||16||122730	Feceruntque sic filii transmigrationis. Et elegit Esdras sacerdos viros principes familiarum iuxta domus patrum eorum, omnes autem per nomina eorum, et sederunt in die primo mensis decimi, ut quaererent rem. 
15O||10||17||122740	Et absolverunt causam cunctorum, qui duxerant uxores alienigenas, intra diem primam mensis primi.
15O||10||18||122750	Et inventi sunt de filiis sacerdotum, qui duxerant uxores alienigenas. De filiis Iesua filii Iosedec et de fratribus eius: Maasia et Eliezer et Iarib et Godolia; 
15O||10||19||122760	et dederunt manus suas, ut eicerent uxores suas et pro delicto suo arietem offerrent. 
15O||10||20||122770	Et de filiis Emmer: Hanani et Zabadia. 
15O||10||21||122780	Et de filiis Harim: Maasia et Elia et Semeia et Iehiel et Ozias. 
15O||10||22||122790	Et de filiis Phassur: Elioenai, Maasia, Ismael, Nathanael, Iozabad et Elasa.
15O||10||23||122800	Et de filiis Levitarum: Iozabad et Semei et Celaia, ipse est Celita, Phethahia, Iuda et Eliezer. 
15O||10||24||122810	Et de cantoribus: Eliasib. Et de ianitoribus: Sellum et Telem et Uri. 
15O||10||25||122820	Et ex Israel de filiis Pharos: Remia et Iezia et Melchia et Miamin et Eleazar et Melchia et Banaia. 
15O||10||26||122830	Et de filiis Elam: Matthania, Zacharias et Iehiel et Abdi et Ierimoth et Elia. 
15O||10||27||122840	Et de filiis Zethua: Elioenai, Eliasib, Matthania et Ierimoth et Zabad et Aziza. 
15O||10||28||122850	Et de filiis Bebai: Iohanan, Hanania, Zabbai, Athalai. 
15O||10||29||122860	Et de filiis Beguai: Mosollam et Melluch et Adaia, Iasub et Saal et Ramoth. 
15O||10||30||122870	Et de filiis Phahathmoab: Edna et Chalal, Banaias et Maasias, Matthanias, Beseleel, Bennui et Manasse. 
15O||10||31||122880	Et de filiis Harim: Eliezer, Iesia, Melchias, Semeias, Simeon, 
15O||10||32||122890	Beniamin, Melluch, Samarias. 
15O||10||33||122900	Et de filiis Hasum: Matthanai, Matthatha, Zabad, Eliphalet, Iermai, Manasse, Semei. 
15O||10||34||122910	De filiis Bani: Maaddi, Amram et Ioel, 
15O||10||35||122920	Banaia et Badaias, Cheliau, 
15O||10||36||122930	Vania, Meremoth et Eliasib, 
15O||10||37||122940	Matthanias, Matthanai et Iasi. 
15O||10||38||122950	Et de filiis Bennui: Semei 
15O||10||39||122960	et Selemias et Nathan et Adaias 
15O||10||40||122970	et Mechnedebai, Sisai, Sarai, 
15O||10||41||122980	Azareel et Selemias, Samaria, 
15O||10||42||122990	Sellum, Amaria, Ioseph. 
15O||10||43||123000	De filiis Nabo: Iehiel, Matthathias, Zabad, Zabina, Ieddu et Ioel et Banaia.
15O||10||44||123010	Omnes hi acceperant uxores alienigenas et dimiserunt uxores et filios.
16O||1||1||123020	Verba Nehemiae filii Hacha liae. Et factum est in mense Ca sleu, anno vicesimo, et ego eram in castro Susan. 
16O||1||2||123030	Et venit Hanani unus de fratribus meis, ipse et viri ex Iuda; et interrogavi eos de Iudaeis, qui salvati erant et supererant de captivitate, et de Ierusalem. 
16O||1||3||123040	Et dixerunt mihi: “ Superstites, qui supererant de captivitate ibi in provincia, in afflictione magna sunt et in opprobrio; et murus Ierusalem dissipatus est, et portae eius combustae sunt igne ”.
16O||1||4||123050	Cumque audissem verba huiuscemodi, sedi et flevi et luxi diebus multis; ieiunabam et orabam ante faciem Dei caeli. 
16O||1||5||123060	Et dixi: “ Quaeso, Domine, Deus caeli, Deus fortis, magne atque terribilis, qui custodis pactum et misericordiam cum his, qui te diligunt et custodiunt mandata tua; 
16O||1||6||123070	fiat auris tua auscultans, et oculi tui aperti, ut audias orationem servi tui, quam ego oro coram te hodie, die et nocte pro filiis Israel servis tuis, et confiteor pro peccatis filiorum Israel, quibus peccaverunt tibi. Ego quoque et domus patris mei peccavimus, 
16O||1||7||123080	delinquentes deliquimus contra te et non custodivimus praecepta et mandata et iudicia, quae praecepisti Moysi famulo tuo.
16O||1||8||123090	Memento verbi, quod mandasti Moysi servo tuo dicens: “Cum transgressi fueritis, ego dispergam vos in populos; 
16O||1||9||123100	si autem revertamini ad me et custodiatis praecepta mea et faciatis ea, etiamsi abducti fueritis in extrema caeli, inde congregabo vos et reducam in locum quem elegi, ut habitaret nomen meum ibi”. 
16O||1||10||123110	Ipsi enim sunt servi tui et populus tuus, quos redemisti in fortitudine tua magna et in manu tua valida.
16O||1||11||123120	Obsecro, Domine, sit auris tua attendens ad orationem servi tui et ad orationem servorum tuorum, qui volunt timere nomen tuum; et fac servum tuum prosperari hodie et da ei gratiam ante virum hunc ”. Ego enim eram pincerna regis.
16O||2||1||123130	Factum est autem in mense Nisan, anno vicesimo Artaxerxis regis, dum biberet, levavi vinum et dedi regi; non enim eram ingratus coram eo. 
16O||2||2||123140	Dixitque mihi rex: “ Quare vultus tuus tristis est, cum te aegrotum non videam? Nihil est aliud nisi tristitia cordis ”. Et timui valde 
16O||2||3||123150	et dixi regi: “ Rex, in aeternum vive! Quare non maereat vultus meus, quia civitas sepulcrorum patrum meorum deserta est, et portae eius combustae sunt igne? ”. 
16O||2||4||123160	Et ait mihi rex: “ Pro qua re postulas? ”. Et oravi Deum caeli 
16O||2||5||123170	et dixi ad regem: “ Si videtur regi bonum, et si placet servus tuus ante faciem tuam, ut mittas me in Iudaeam ad civitatem sepulcrorum patrum meorum, et aedificabo eam ”.
16O||2||6||123180	Dixitque mihi rex, et regina sedebat iuxta eum: “ Usque ad quod tempus erit iter tuum, et quando reverteris? ”. Et placuit regi mittere me; et constitui ei tempus. 
16O||2||7||123190	Et dixi regi: “ Si regi videtur bonum, epistulae dentur mihi ad duces regionis trans flumen, ut me transire permittant, donec veniam in Iudaeam; 
16O||2||8||123200	et epistulam ad Asaph custodem saltus regis, ut det mihi ligna, ut contignare possim portas turris domus et muri civitatis et domus, in qua habitabo ”. Et dedit mihi rex, quia manus Dei mei bona super me.
16O||2||9||123210	Et veni ad duces regionis trans flumen dedique eis epistulas regis. Miserat autem rex mecum principes militum et equites. 
16O||2||10||123220	Et audierunt Sanaballat Horonites et Thobias servus Ammanites et contristati sunt afflictione magna, quod venisset homo, qui quaereret prosperitatem filiorum Israel.
16O||2||11||123230	Et veni Ierusalem et eram ibi tribus diebus. 
16O||2||12||123240	Et surrexi nocte ego, et viri pauci mecum, et non indicavi cuiquam quid Deus meus dedisset in corde meo, ut facerem in Ierusalem; et iumentum non erat mecum, nisi animal cui sedebam. 
16O||2||13||123250	Et egressus sum per portam Vallis nocte et ad fontem Draconis et portam Sterquilinii et considerabam murum Ierusalem dissipatum et portas eius consumptas igne. 
16O||2||14||123260	Et transivi ad portam Fontis et ad piscinam Regis, et non erat locus iumento cui sedebam, ut transiret. 
16O||2||15||123270	Et ascendi per torrentem nocte et considerabam murum; et iterum veni ad portam Vallis et reversus sum.
16O||2||16||123280	Magistratus autem nesciebant quo abissem aut quid ego facerem, sed et Iudaeis et sacerdotibus et optimatibus et magistratibus et reliquis, qui faciebant opus, usque ad id loci nihil indicaveram. 
16O||2||17||123290	Et dixi eis: “ Vos nostis afflictionem, in qua sumus, quia Ierusalem deserta est, et portae eius consumptae sunt igne; venite et aedificemus murum Ierusalem et non simus ultra opprobrium ”. 
16O||2||18||123300	Et indicavi eis quod manus Dei mei bona esset super me et verba regis, quae locutus esset mihi, et dixerunt: “ Surgamus et aedificemus! ”. Et confortatae sunt manus eorum in bonum. 
16O||2||19||123310	Audierunt autem Sanaballat Horonites et Thobias servus Ammanites et Gosem Arabs et subsannaverunt nos et despexerunt dixeruntque: “ Quae est haec res, quam facitis? Numquid contra regem vos rebellatis? ”. 
16O||2||20||123320	Et dedi eis responsum dicens: “ Deus caeli ipse nos facit prosperari, et nos servi eius sumus; surgamus et aedificemus. Vobis autem non est pars et ius et memoria in Ierusalem ”.
16O||3||1||123330	Et surrexit Eliasib sacerdos magnus et fratres eius sacerdotes et aedificaverunt portam Gregis; contignaverunt eam et statuerunt valvas eius et usque ad turrim Meah et turrim Hananeel. 
16O||3||2||123340	Et iuxta eos aedificaverunt viri Iericho, et iuxta eos aedificavit Zacchur filius Imri.
16O||3||3||123350	Portam autem Piscium aedificaverunt filii Asnaa; ipsi contignaverunt eam et statuerunt valvas eius et seras et vectes. 
16O||3||4||123360	Et iuxta eos restauravit Meremoth filius Uriae filii Accos, et iuxta eum restauravit Mosollam filius Barachiae filii Mesezabel, et iuxta eum restauravit Sadoc filius Baana, 
16O||3||5||123370	et iuxta eum restauraverunt Thecueni; optimates autem eorum non supposuerunt colla sua in opere Domini sui.
16O||3||6||123380	Et portam Veterem restauraverunt Ioiada filius Phasea et Mosollam filius Besodia; ipsi contignaverunt eam et statuerunt valvas eius et seras et vectes. 
16O||3||7||123390	Et iuxta eos restauraverunt Meltias Gabaonites et Iadon Meronathites, viri de Gabaon et Maspha, qui erant ad solium ducis, qui erat in regione trans flumen; 
16O||3||8||123400	et iuxta eos restauravit Oziel filius Araia de aurificibus, et iuxta eum restauravit Hananias de pigmentariis et firmaverunt Ierusalem usque ad murum latiorem. 
16O||3||9||123410	Et iuxta eum restauravit Raphaia filius Hur, princeps dimidiae partis vici Ierusalem; 
16O||3||10||123420	et iuxta eum restauravit Iedaia filius Haromaph contra domum suam, et iuxta eum restauravit Hattus filius Hasabneia. 
16O||3||11||123430	Alteram partem restauravit Melchias filius Harim et Hassub filius Phahathmoab usque ad turrim Furnorum. 
16O||3||12||123440	Et iuxta eos restauravit Sellum filius Alohes, princeps mediae partis vici Ierusalem, ipse et filiae eius.
16O||3||13||123450	Portam Vallis restauravit Hanun et habitatores Zanoa; ipsi aedificaverunt eam et statuerunt valvas eius et seras et vectes et mille cubitos in muro usque ad portam Sterquilinii. 
16O||3||14||123460	Et portam Sterquilinii restauravit Melchias filius Rechab, princeps vici Bethcharem; ipse aedificavit eam et statuit valvas eius et seras et vectes.
16O||3||15||123470	Et portam Fontis restauravit Sellum filius Cholhoza princeps pagi Maspha; ipse aedificavit eam et texit et statuit valvas eius et seras et vectes et murum piscinae Siloae iuxta hortum regis et usque ad gradus, qui descendunt de civitate David. 
16O||3||16||123480	Post eum restauravit Nehemias filius Azboc princeps dimidiae partis vici Bethsur usque contra sepulcra David et usque ad piscinam, quae repleta est, et usque ad domum Fortium. 
16O||3||17||123490	Post eum restauraverunt Levitae, Rehum filius Bani; iuxta eum restauravit Hasabias princeps dimidiae partis vici Ceilae pro vico suo; 
16O||3||18||123500	post eum aedificaverunt fratres eorum Bavai filius Henadad princeps dimidiae partis vici Ceilae. 
16O||3||19||123510	Et restauravit iuxta eum Ezer filius Iesua princeps Maspha mensuram alteram contra ascensum armentarii in angulo.
16O||3||20||123520	Post eum restauravit Baruch filius Zachai mensuram alteram ab angulo usque ad portam domus Eliasib sacerdotis magni. 
16O||3||21||123530	Post eum restauravit Meremoth filius Uriae filii Aecos mensuram secundam a porta domus Eliasib usque ad extremitatem domus Eliasib. 
16O||3||22||123540	Et post eum restauraverunt sacerdotes viri de campestribus. 
16O||3||23||123550	Post eos restauravit Beniamin et Hassub contra domum suam; post eos restauravit Azarias filius Maasiae filii Ananiae iuxta domum suam. 
16O||3||24||123560	Post eum restauravit Bennui filius Henadad mensuram alteram a domo Azariae usque ad angulum et flexuram. 
16O||3||25||123570	Phalel filius Ozi contra angulum turris, quae eminet de domo regis excelsa in atrio carceris; post eum Phadaia filius Pharos restauravit 
16O||3||26||123580	usque contra portam Aquarum ad orientem et turrim, quae prominebat. 
16O||3||27||123590	Post eum restauraverunt Thecueni mensuram alteram a regione contra magnam turrim eminentem usque ad murum templi.
16O||3||28||123600	Sursum autem a porta Equorum restauraverunt sacerdotes, unusquisque contra domum suam. 
16O||3||29||123610	Post eos restauravit Sadoc filius Emmer contra domum suam; et post eum restauravit Semeia filius Secheniae custos portae orientalis. 
16O||3||30||123620	Post eum restauravit Hanania filius Selemiae et Hanun filius Seleph sextus mensuram alteram. Post eum restauravit Mosollam filius Barachiae contra cellam suam.
16O||3||31||123630	Post eum restauravit Melchias de aurificibus usque ad domum oblatorum et mercatorum, contra portam Iudicialem, et usque ad cenaculum anguli; 
16O||3||32||123640	et inter cenaculum anguli et portam Gregis restauraverunt aurifices et negotiatores.
16O||3||33||123650	Factum est autem, cum audisset Sanaballat quod aedificaremus murum, iratus est et indignatus est nimis et subsannavit Iudaeos 
16O||3||34||123660	et dixit coram fratribus suis et optimatibus Samariae: “ Quid Iudaei faciunt imbecilles? Num hoc conceditur eis? Num, quia sacrificant, complebunt in una die? Numquid vivificare poterunt lapides de acervis pulveris, qui combusti sunt? ”. 
16O||3||35||123670	Sed et Thobias Ammanites, qui erat ad latus eius, ait: “ Sine aedificare; si ascenderit vulpes, diruet murum eorum lapideum ”.
16O||3||36||123680	Audi, Deus noster, quia facti sumus irrisio! Converte contumeliam eorum super caput eorum et da eos in irrisionem in terra captivitatis! 
16O||3||37||123690	Ne operias iniquitatem eorum, et peccatum eorum coram facie tua non deleatur, quia offenderunt te coram aedificantibus.
16O||3||38||123700	Itaque aedificavimus murum, et compositus est totus murus usque ad partem dimidiam, et populus dabat cor suum, ut operaretur.
16O||4||1||123710	Factum est autem cum audisset Sanaballat et Thobias et Arabes et Ammanitae et Azotii quod prosperaretur restauratio muri Ierusalem et quod coepissent interrupta concludi, irati sunt nimis; 
16O||4||2||123720	et conspiraverunt omnes pariter, ut venirent et pugnarent contra Ierusalem et facerent confusionem. 
16O||4||3||123730	Et oravimus Deum nostrum et posuimus custodiam die ac nocte contra eos. 
16O||4||4||123740	Dixit autem Iudas: “ Debilitata est fortitudo portantis, et humus nimia est; et nos non poterimus aedificare murum ”. 
16O||4||5||123750	Et dixerunt hostes nostri: “ Nesciant et ignorent, donec veniamus in medium eorum et interficiamus eos et cessare faciamus opus ”.
16O||4||6||123760	Factum est autem venientibus Iudaeis, qui habitabant iuxta eos, et dicentibus nobis per decem vices ex omnibus locis, quibus venerant ad nos, 
16O||4||7||123770	statuimus nos in inferioribus post murum in locis apertis, et ordinavi populum secundum familias cum gladiis suis et lanceis suis et arcubus suis. 
16O||4||8||123780	Et perspexi atque surrexi, et aio ad optimates et magistratus et ad reliquam partem vulgi: “ Nolite timere a facie eorum; Domini magni et terribilis mementote et pugnate pro fratribus vestris, filiis vestris et filiabus vestris et uxoribus vestris et domibus vestris ”. 
16O||4||9||123790	Factum est autem cum audissent inimici nostri nuntiatum esse nobis, dissipavit Deus consilium eorum, et reversi sumus omnes ad murum, unusquisque ad opus suum. 
16O||4||10||123800	Et factum est a die illa, media pars iuvenum meorum faciebat opus, et media tenebat lanceas et scuta et arcus et loricas, et principes post omnem domum Iudae. 
16O||4||11||123810	Aedificantium in muro et portantium onera et imponentium, una manu sua faciebat opus et altera tenebat gladium; 
16O||4||12||123820	aedificantium enim unusquisque gladio erat accinctus renes, et sic aedificabant; et, qui clangebat bucina, iuxta me. 
16O||4||13||123830	Et dixi ad optimates et ad magistratus et ad reliquam partem vulgi: “ Opus grande est et latum, et nos separati sumus in muro procul alter ab altero; 
16O||4||14||123840	in loco quocumque audieritis clangorem tubae, illuc concurrite ad nos. Deus noster pugnabit pro nobis ”. 
16O||4||15||123850	Et sic nos fecimus opus, et media pars nostrum tenebat lanceas ab ascensu aurorae, donec egrediantur astra.
16O||4||16||123860	In tempore quoque illo dixi populo: “ Unusquisque cum puero suo pernoctet in medio Ierusalem; et erit nobis custodia per noctem, et opus per diem ”. 
16O||4||17||123870	Ego autem et fratres mei et pueri mei et custodes, qui erant post me, non deponebamus vestimenta nostra; unusquisque tenebat gladium in dextera sua.
16O||5||1||123880	Et factus est clamor populi et uxorum eius magnus adversus fratres suos Iudaeos. 
16O||5||2||123890	Et erant qui dicerent: “ Filios nostros et filias nostras pignoravimus, ut acciperemus frumentum et comederemus et viveremus! ”. 
16O||5||3||123900	Et erant qui dicerent: “ Agros nostros et vineas et domos nostras opposuimus, ut acciperemus frumentum in fame! ”. 
16O||5||4||123910	Et alii dicebant: “ Mutuo sumpsimus pecunias in tributa regis pro agris nostris et vineis nostris. 
16O||5||5||123920	Et nunc sicut caro fratrum nostrorum sic caro nostra est, et sicut filii eorum ita et filii nostri; ecce nos subiugamus filios nostros et filias nostras in servitutem, et de filiabus nostris quaedam iam in servitute subiugatae sunt, nec habemus unde possint redimi, quia agros nostros et vineas nostras alii possident ”.
16O||5||6||123930	Et iratus sum nimis, cum audissem clamorem eorum secundum verba haec. 
16O||5||7||123940	Cogitavique in corde meo et increpavi optimates et magistratus et dixi eis: “ Usuras singuli a fratribus vestris exigitis! ”. Et congregavi adversum eos contionem magnam 
16O||5||8||123950	et dixi eis: “ Nos, ut scitis, redemimus fratres nostros Iudaeos, qui venditi fuerant gentibus, secundum possibilitatem nostram; quin potius et vos vendetis fratres vestros, ut vendentur nobis? ”. Et siluerunt nec invenerunt quid responderent. 
16O||5||9||123960	Dixique ad eos: “ Non est bona res, quam facitis. Quare non in timore Dei nostri ambulatis, ne exprobretur nobis a gentibus inimicis nostris? 
16O||5||10||123970	Et ego et fratres mei et pueri mei commodavimus plurimis pecuniam et frumentum; non repetamus usuras istas. 
16O||5||11||123980	Reddite eis hodie agros suos et vineas suas et oliveta sua et domos suas et centesimam pecuniae frumenti vini et olei, quam exigere soletis ab eis ”.
16O||5||12||123990	Et dixerunt: “ Reddemus et ab eis nihil quaeremus; sicque faciemus, ut loqueris ”. Et vocavi sacerdotes et feci eos iurare, ut facerent, sicut dictum erat. 
16O||5||13||124000	Insuper excussi sinum meum et dixi: “ Sic excutiat Deus omnem virum, qui non compleverit verbum istud, de domo sua et de laboribus suis; sic excutiatur et vacuus fiat! ”. Et dixit universa multitudo: “ Amen! ”. Et laudaverunt Deum. Fecit ergo populus, sicut erat dictum.
16O||5||14||124010	A die autem illa, qua praeceperat rex mihi, ut essem dux in terra Iudae, ab anno vicesimo usque ad annum tricesimum secundum Artaxerxis regis, per annos duodecim ego et fratres mei annonas, quae ducibus debebantur, non comedimus. 
16O||5||15||124020	Duces autem priores, qui fuerant ante me, gravaverunt populum et acceperunt ab eis cotidie pro pane siclos argenti quadraginta; sed et ministri eorum depresserunt populum. Ego autem non feci ita propter timorem Dei, 
16O||5||16||124030	quin potius in opere muri restauravi et agrum non emi; et omnes pueri mei congregati ad opus erant.
16O||5||17||124040	Iudaei quoque et magistratus, centum quinquaginta viri, et qui veniebant ad nos de gentibus, quae in circuitu nostro sunt, in mensa mea erant. 
16O||5||18||124050	Parabatur autem mihi per dies singulos bos unus, arietes sex electi, exceptis volatilibus; et inter dies decem vina diversa multa. Insuper et annonas ducatus mei non quaesivi; gravis enim erat servitus populi huius.
16O||5||19||124060	Memento mei, Deus meus, in bonum, secundum omnia, quae feci populo huic.
16O||6||1||124070	Factum est autem cum audisset Sanaballat et Thobias et Gosem Arabs et ceteri inimici nostri, quod aedificassem ego murum, et non esset in ipso residua interruptio — usque ad tempus autem illud valvas non posueram in portis — 
16O||6||2||124080	miserunt Sanaballat et Gosem ad me dicentes: “ Veni, et conveniamus in Cephirim in campo Ono ”. Ipsi autem cogitabant, ut facerent mihi malum. 
16O||6||3||124090	Misi ergo ad eos nuntios dicens: “ Opus grande ego facio et non possum descendere; cur cessare oportet opus, si desistero et descendero ad vos? ”. 
16O||6||4||124100	Miserunt autem ad me secundum verbum hoc per quattuor vices, et respondi eis iuxta sermonem priorem.
16O||6||5||124110	Et misit ad me Sanaballat iuxta verbum prius quinta vice puerum suum, et epistulam non obsignatam habebat in manu sua, in qua erat scriptum: 
16O||6||6||124120	“ In gentibus auditum est, et Gosem dixit quod tu et Iudaei cogitetis rebellare, et propterea aedifices murum et levare te velis super eos regem; iuxta hanc vocem 
16O||6||7||124130	et prophetas posueris, qui praedicent de te in Ierusalem dicentes: “Rex in Iudaea est!”. Nunc autem auditurus est rex verba haec; idcirco nunc veni, ut ineamus consilium pariter ”. 
16O||6||8||124140	Et misi ad eum dicens: “ Non est factum secundum verba haec, quae tu loqueris; de corde enim tuo tu componis haec ”. 
16O||6||9||124150	Omnes enim hi terrebant nos cogitantes: “ Fatigabuntur manus eorum ab opere, et non complebitur ”. Quam ob causam magis confortavi manus meas.
16O||6||10||124160	Et ingressus sum domum Semeiae filii Dalaiae filii Meetabel, ubi erat detentus. Qui ait: “ Tractemus nobiscum in domo Dei, in medio templi, et claudamus portas aedis, quia venturi sunt, ut interficiant te; utique nocte venturi sunt ad occidendum te”.
16O||6||11||124170	Et dixi: “ Num quisquam similis mei fugit? Et quis ut ego ingredietur templum et vivet? Non ingrediar ”. 
16O||6||12||124180	Et intellexi quod Deus non misisset eum, sed quasi vaticinans locutus esset ad me, quia Thobias et Sanaballat conduxerant eum. 
16O||6||13||124190	Acceperat enim pretium, ut territus sic agerem et peccarem, et haberent malum, quod exprobrarent mihi. 
16O||6||14||124200	Memento, Deus meus, Thobiae et Sanaballat iuxta opera eorum talia, sed et Noadiae prophetae et ceterorum prophetarum, qui terrebant me!
16O||6||15||124210	Completus est autem murus vicesimo quinto die mensis Elul, quinquaginta duobus diebus. 
16O||6||16||124220	Factum est ergo, cum audissent omnes inimici nostri, et vidissent universae gentes, quae erant in circuitu nostro, ut conciderent intra semetipsos et scirent quod a Deo factum esset opus hoc.
16O||6||17||124230	Sed et in diebus illis, multae optimatum Iudaeorum epistulae mittebantur ad Thobiam, et a Thobia veniebant ad eos. 
16O||6||18||124240	Multi enim in Iudaea coniurationem fecerunt cum eo, quia gener erat Secheniae filii Area, et Iohanan filius eius acceperat filiam Mosollam filii Barachiae. 
16O||6||19||124250	Sed et laudabant eum coram me et verba mea nuntiabant ei; et Thobias mittebat epistulas, ut terreret me.
16O||7||1||124260	Postquam autem aedificatus est murus, et posui valvas et recen sui ianitores et cantores et Levitas, 
16O||7||2||124270	praeposui Hanani fratrem meum et Hananiam principem arcis supra Ierusalem — ipse enim quasi vir verax et timens Deum plus ceteris videbatur — 
16O||7||3||124280	et dixi eis: “ Non aperiantur portae Ierusalem usque ad calorem solis. Dum adhuc calor permanet, claudantur portae et oppilentur; et ponant custodes de habitatoribus Ierusalem, singulos per vices suas et unumquemque contra domum suam ”.
16O||7||4||124290	Civitas autem erat lata nimis et grandis, et populus parvus in medio eius, et non erant domus aedificatae. 
16O||7||5||124300	Deus autem meus dedit in corde meo, et congregavi optimates et magistratus et vulgus, ut recenserem eos; et inveni librum census eorum, qui ascenderant primum, et inventum est scriptum in eo:
16O||7||6||124310	Isti filii provinciae, qui ascenderunt de captivitate migrantium, quos transtulerat Nabuchodonosor rex Babylonis, et reversi sunt in Ierusalem et in Iudaeam unusquisque in civitatem suam. 
16O||7||7||124320	Qui venerunt cum Zorobabel, Iesua, Nehemias, Azarias, Raamias, Nahamani, Mardochaeus, Belsan, Mespharath, Beguai, Nahum, Baana. Numerus virorum populi Israel: 
16O||7||8||124330	filii Pharos duo milia centum septuaginta duo; 
16O||7||9||124340	filii Saphatia trecenti septuaginta duo; 
16O||7||10||124350	filii Area sescenti quinquaginta duo; 
16O||7||11||124360	filii Phahathmoab, hi sunt filii Iesua et Ioab, duo milia octingenti decem et octo; 
16O||7||12||124370	filii Elam mille ducenti quinquaginta quattuor; 
16O||7||13||124380	filii Zethua octingenti quadraginta quinque; 
16O||7||14||124390	filii Zachai septingenti sexaginta; 
16O||7||15||124400	filii Bennui sescenti quadraginta octo; 
16O||7||16||124410	filii Bebai sescenti viginti octo; 
16O||7||17||124420	filii Azgad duo milia trecenti viginti duo; 
16O||7||18||124430	filii Adonicam sescenti sexaginta septem; 
16O||7||19||124440	filii Beguai duo milia sexaginta septem; 
16O||7||20||124450	filii Adin sescenti quinquaginta quinque; 
16O||7||21||124460	filii Ater, qui erant ex Ezechia, nonaginta octo; 
16O||7||22||124470	filii Hasum trecenti viginti octo; 
16O||7||23||124480	filii Besai trecenti viginti quattuor; 
16O||7||24||124490	filii Hareph centum duodecim; 
16O||7||25||124500	filii Gabaon nonaginta quinque; 
16O||7||26||124510	filii Bethlehem et Netopha centum octoginta octo; 
16O||7||27||124520	viri Anathoth centum viginti octo; 
16O||7||28||124530	viri Bethazmaveth quadraginta duo; 
16O||7||29||124540	viri Cariathiarim, Cephira et Beroth septingenti quadraginta tres; 
16O||7||30||124550	viri Rama et Gabaa sescenti viginti unus; 
16O||7||31||124560	viri Machmas centum viginti duo; 
16O||7||32||124570	viri Bethel et Hai centum viginti tres; 
16O||7||33||124580	viri Nabo alterius quinquaginta duo; 
16O||7||34||124590	viri Elam alterius mille ducenti quinquaginta quattuor; 
16O||7||35||124600	filii Harim trecenti viginti; 
16O||7||36||124610	filii Iericho trecenti quadraginta quinque; 
16O||7||37||124620	filii Lod, Hadid et Ono septingenti viginti unus; 
16O||7||38||124630	filii Senaa tria milia nongenti triginta.
16O||7||39||124640	Sacerdotes: filii Iedaia de domo Iesua nongenti septuaginta tres; 
16O||7||40||124650	filii Emmer mille quinquaginta duo; 
16O||7||41||124660	filii Phassur mille ducenti quadraginta septem; 
16O||7||42||124670	filii Harim mille decem et septem.
16O||7||43||124680	Levitae: filii Iesua, hi sunt filii Cadmihel, Bennui et Odoviae, septuaginta quattuor.
16O||7||44||124690	Cantores: filii Asaph centum quadraginta octo.
16O||7||45||124700	Ianitores: filii Sellum, filii Ater, filii Telmon, filii Accub, filii Hatita, filii Sobai, centum triginta octo.
16O||7||46||124710	Oblati: filii Siha, filii Hasupha, filii Tabbaoth, 
16O||7||47||124720	filii Ceros, filii Siaa, filii Phadon, 
16O||7||48||124730	filii Lebana, filii Hagaba, filii Selmai, 
16O||7||49||124740	filii Hanan, filii Giddel, filii Gaher, 
16O||7||50||124750	filii Raaia, filii Rasin, filii Necoda, 
16O||7||51||124760	filii Gazam, filii Oza, filii Phasea, 
16O||7||52||124770	filii Besai, filii Meunitarum, filii Nephusorum, 
16O||7||53||124780	filii Bacbuc, filii Hacupha, filii Harhur, 
16O||7||54||124790	filii Basluth, filii Mahida, filii Harsa, 
16O||7||55||124800	filii Bercos, filii Sisara, filii Thema, 
16O||7||56||124810	filii Nasia, filii Hatipha.
16O||7||57||124820	Filii servorum Salomonis: filii Sotai, filii Sophereth, filii Pheruda, 
16O||7||58||124830	filii Iaala, filii Darcon, filii Giddel, 
16O||7||59||124840	filii Saphatia, filii Hatil, filii Phochereth Hassebaim, filii Amon.
16O||7||60||124850	Omnes oblati et filii servorum Salomonis trecenti nonaginta duo.
16O||7||61||124860	Hi sunt autem, qui ascenderunt de Thelmela, Thelharsa, Cherub, Addon et Emmer et non potuerunt indicare domum patrum suorum et semen suum, utrum ex Israel essent: 
16O||7||62||124870	filii Dalaia, filii Thobia, filii Necoda sescenti quadraginta duo. 
16O||7||63||124880	Et de sacerdotibus: filii Hobia, filii Accos, filii Berzellai, qui accepit de filiabus Berzellai Galaaditis uxorem et vocatus est nomine eorum. 
16O||7||64||124890	Hi quaesierunt tabulas genealogiae suae et non invenerunt; et eiecti sunt de sacerdotio; 
16O||7||65||124900	dixitque praepositus eis, ut non manducarent de sanctificatis sanctuarii, donec staret sacerdos pro Urim et Tummim.
16O||7||66||124910	Omnis multitudo simul quadraginta duo milia trecenti sexaginta, 
16O||7||67||124920	absque servis et ancillis eorum, qui erant septem milia trecenti triginta septem; insuper et cantores et cantatrices ducenti quadraginta quinque. 
16O||7||68||124930	Equi eorum septingenti triginta sex, muli eorum ducenti quadraginta quinque, 
16O||7||69||124940	cameli eorum quadringenti triginta quinque, asini sex milia septingenti viginti.
16O||7||70||124950	Nonnulli autem de principibus familiarum dederunt in opus: praepositus dedit in thesaurum auri drachmas mille, phialas quinquaginta, tunicas sacerdotales quingentas triginta; 
16O||7||71||124960	et de principibus familiarum dederunt in thesaurum operis auri drachmas viginti milia et argenti minas duo milia ducentas. 
16O||7||72||124970	Et quod dedit reliquus populus, auri drachmas viginti milia et argenti minas duo milia et tunicas sacerdotales sexaginta septem. Habitaverunt autem ibi sacerdotes et Levitae; ianitores autem et cantores et quidam de populo et oblati et omnis Israel habitaverunt in civitatibus suis. Et venerat mensis septimus; filii autem Israel erant in civitatibus suis.
16O||8||1||124980	Congregatusque est omnis populus quasi vir unus ad plateam, quae est ante portam Aquarum, et dixerunt Esdrae scribae, ut afferret librum legis Moysi, quam praece perat Dominus Israeli. 
16O||8||2||124990	Attulit ergo Esdras sacerdos legem coram multitudine virorum et mulierum cunctisque, qui poterant intellegere, in die prima mensis septimi. 
16O||8||3||125000	Et legit in eo in platea, quae erat ante portam Aquarum, de mane usque ad mediam diem in conspectu virorum et mulierum et eorum, qui intellegere poterant; et aures omnis populi erant erectae ad librum legis.
16O||8||4||125010	Stetit autem Esdras scriba super gradum ligneum, quem ad hoc fecerant; et steterunt iuxta eum Matthathias et Sema et Anaia et Uria et Helcia et Maasia ad dexteram eius, et ad sinistram Phadaia, Misael et Melchia et Hasum et Hasbadana, Zacharia et Mosollam. 
16O||8||5||125020	Et aperuit Esdras librum coram omni populo — super universum quippe populum eminebat — et, cum aperuisset eum, stetit omnis populus. 
16O||8||6||125030	Et benedixit Esdras Domino, Deo magno; et respondit omnis populus: “ Amen, amen ”, elevans manus suas. Et incurvati sunt et adoraverunt Deum proni in terram.
16O||8||7||125040	Porro Iesua et Bani et Serebia, Iamin, Accub, Sabethai, Hodia, Maasia, Celita, Azarias, Iozabad, Hanan, Phalaia et Levitae erudiebant populum in lege; populus autem stabat in gradu suo. 
16O||8||8||125050	Et legerunt in libro legis Dei distincte et aperierunt sensum et explicaverunt lectionem. 
16O||8||9||125060	Dixit autem Nehemias, ipse est praepositus, et Esdras sacerdos et scriba et Levitae instruentes populum universo populo: “ Dies iste sanctificatus est Domino Deo nostro! Nolite lugere et nolite flere ”. Flebat enim omnis populus, cum audiret verba legis. 
16O||8||10||125070	Et dixit eis: “ Ite, comedite pinguia et bibite mulsum et mittite partes his, qui non praeparaverunt sibi, quia sanctus dies Domini nostri est; et nolite contristari, gaudium etenim Domini est fortitudo vestra ”. 
16O||8||11||125080	Levitae autem silentium faciebant in omni populo dicentes: “ Tacete, quia dies sanctus est, et nolite dolere ”. 
16O||8||12||125090	Abiit itaque omnis populus, ut comederet et biberet et mitteret partes et faceret laetitiam magnam, quia intellexerant verba, quae docuerat eos.
16O||8||13||125100	Et in die secundo congregati sunt principes familiarum universi populi, sacerdotes et Levitae ad Esdram scribam, ut intellegerent verba legis. 
16O||8||14||125110	Et invenerunt scriptum in lege, quam praecepit Dominus per Moysen, ut habitent filii Israel in tabernaculis in die sollemni mense septimo 
16O||8||15||125120	et ut praedicent et divulgent vocem in universis urbibus suis et in Ierusalem dicentes: “ Egredimini in montem et afferte frondes olivae et frondes oleastri, frondes myrti et ramos palmarum et frondes ligni nemorosi, ut fiant tabernacula, sicut scriptum est ”.
16O||8||16||125130	Et egressus est populus, et attulerunt feceruntque sibi tabernacula, unusquisque in domate suo et in atriis suis et in atriis domus Dei et in platea portae Aquarum et in platea portae Ephraim. 
16O||8||17||125140	Fecit ergo universa ecclesia eorum, qui redierant de captivitate, tabernacula et habitaverunt in tabernaculis. Non enim fecerant a diebus Iosue filii Nun taliter filii Israel usque ad diem illum; et fuit laetitia magna nimis. 
16O||8||18||125150	Legit autem in libro legis Dei per dies singulos, a die primo usque ad diem novissimum; et fecerunt sollemnitatem septem diebus et in die octavo conventum iuxta ordinationem.
16O||9||1||125160	In die autem vicesimo quarto mensis huius convenerunt filii Is rael in ieiunio et in saccis, et humus super eos. 
16O||9||2||125170	Et separatum est semen filiorum Israel ab omni alienigena; et steterunt et confitebantur peccata sua et iniquitates patrum suorum. 
16O||9||3||125180	Et consurrexerunt ad standum et legerunt in volumine legis Domini Dei sui per quartam partem diei; et per quartam partem confitebantur et adorabant Dominum Deum suum. 
16O||9||4||125190	Surrexerunt autem super gradum Levitarum Iesua et Bani et Cadmihel, Sebania, Bunni, Serebia, Bani et Chanani et clamaverunt voce magna ad Dominum Deum suum. 
16O||9||5||125200	Et dixerunt Levitae Iesua et Cadmihel, Bani, Hasabneia, Serebia, Hodia, Sebania, Phethahia: “ Surgite, benedicite Domino Deo vestro ab aetemo usque in aeternum, et benedicant nomini gloriae tuae excelso super omnem benedictionem et laudem.
16O||9||6||125210	Tu ipse, Domine, solus; tu fecisti caelum et caelum caelorum et omnem exercitum eorum, terram et universa, quae in ea sunt, maria et omnia, quae in eis sunt; et tu vivificas omnia haec, et exercitus caeli te adorat.
16O||9||7||125220	Tu ipse, Domine Deus, qui elegisti Abram et eduxisti eum de Ur Chaldaeorum et posuisti nomen eius Abraham.
16O||9||8||125230	Et invenisti cor eius fidele coram te et percussisti cum eo foedus, ut dares terram Chananaei, Hetthaei et Amorraei et Pherezaei et Iebusaei et Gergesaei, nempe ut dares semini eius; et implesti verba tua, quoniam iustus es.
16O||9||9||125240	Et vidisti afflictionem patrum nostrorum in Aegypto clamoremque eorum audisti iuxta mare Rubrum.
16O||9||10||125250	Et dedisti signa atque portenta in pharaone et in universis servis eius et in omni populo terrae illius; cognovisti enim quia superbe egerant contra eos, et fecisti tibi nomen, sicut et in hac die.
16O||9||11||125260	Et mare divisisti ante eos, et transierunt per medium maris in sicco; persecutores autem eorum proiecisti in profundum, quasi lapidem in aquas validas.
16O||9||12||125270	Et in columna nubis ductor eorum fuisti per diem et in columna ignis per noctem, ut illuminaret eis viam, per quam ingrediebantur.
16O||9||13||125280	Ad montem quoque Sinai descendisti et locutus es cum eis de caelo; et dedisti eis iudicia recta et legem rectam, mandata et praecepta bona.
16O||9||14||125290	Et sabbatum sanctificatum tuum ostendisti eis et praecepta et mandata et legem praecepisti eis in manu Moysi servi tui.
16O||9||15||125300	Panem quoque de caelo dedisti eis in fame eorum et aquam de petra eduxisti eis in siti eorum; et dixisti eis, ut ingrederentur et possiderent terram, super quam levasti manum tuam, ut traderes eis.
16O||9||16||125310	Ipsi vero patres nostri superbe egerunt et induraverunt cervices suas et non audierunt mandata tua.
16O||9||17||125320	Et noluerunt audire et non sunt recordati mirabilium tuorum, quae feceras eis, et induraverunt cervices suas et posuerunt caput suum, ut reverterentur ad servitutem suam in Aegyptum. Tu autem Deus propitius, clemens et misericors, longanimis et multae miserationis, non dereliquisti eos.
16O||9||18||125330	Et quidem, cum fecissent sibi vitulum conflatilem et dixissent: “Iste est Deus tuus, qui eduxit te de Aegypto” feceruntque blasphemias magnas;
16O||9||19||125340	tu autem in misericordiis tuis multis non dimisisti eos in deserto: columna nubis non recessit ab eis per diem, ut duceret eos in viam; et columna ignis per noctem, ut illuminaret eis iter, per quod ingrederentur.
16O||9||20||125350	Et spiritum tuum bonum dedisti, qui doceret eos, et manna tuum non prohibuisti ab ore eorum et aquam dedisti eis in siti eorum.
16O||9||21||125360	Quadraginta annis pavisti eos in deserto, nihilque eis defuit; vestimenta eorum non inveteraverunt, et pedes eorum non intumuerunt.
16O||9||22||125370	Et dedisti eis regna et populos et partitus es eis sortes; et possederunt terram Sehon et terram regis Hesebon et terram Og regis Basan.
16O||9||23||125380	Et multiplicasti filios eorum sicut stellas caeli; et adduxisti eos ad terram, de qua dixeras patribus eorum, ut ingrederentur et possiderent.
16O||9||24||125390	Et venerunt filii et possederunt terram, et humiliasti coram eis habitatores terrae Chananaeos; et dedisti eos in manu eorum et reges eorum et populos terrae, ut facerent eis, sicut placebat illis.
16O||9||25||125400	Ceperunt itaque urbes munitas et humum pinguem; et possederunt domos plenas cunctis bonis, cisternas ab aliis fabricatas, vineas et oliveta et ligna pomifera multa. Et comederunt et saturati sunt et impinguati sunt et delectati sunt in bonitate tua magna.
16O||9||26||125410	Vexaverunt autem te et rebellaverunt contra te et proiecerunt legem tuam post terga sua; et prophetas tuos occiderunt, qui contestabantur eos, ut reverterentur ad te; feceruntque blasphemias grandes.
16O||9||27||125420	Et dedisti eos in manu hostium suorum, et afflixerunt eos; et in tempore tribulationis suae clamaverunt ad te, et tu de caelo audisti et secundum miserationes tuas multas dedisti eis salvatores, qui salvarent eos da manu hostium suorum.
16O||9||28||125430	Cumque requievissent, reversi sunt, ut facerent malum in conspectu tuo; et dereliquisti eos in manu inimicorum suorum, et dominati sunt eis. Conversique sunt et clamaverunt ad te; tu autem de caelo exaudisti et liberasti eos in misericordiis tuis multis vicibus.
16O||9||29||125440	Et contestatus es eos, ut reduceres eos ad legem tuam; ipsi vero superbe egerunt et non audierunt mandata tua et in iudicia tua peccaverunt, quae si fecerit homo, vivet in eis, et dederunt umerum rebellem et cervicem suam induraverunt nec audierunt.
16O||9||30||125450	Et pepercisti eis annos multos et contestatus es eos in spiritu tuo per manum prophetarum tuorum, et non audierunt; et tradidisti eos in manu populorum terrarum.
16O||9||31||125460	In misericordiis autem tuis plurimis non fecisti eos in consumptionem nec dereliquisti eos; quoniam Deus misericors et clemens es tu.
16O||9||32||125470	Nunc itaque, Deus noster magne, fortis et terribilis, custodiens pactum et misericordiam, ne parvipendas omnem laborem, qui invenit nos, reges nostros et principes nostros et sacerdotes nostros et prophetas nostros et patres nostros et omnem populum tuum a diebus regum Assyriae usque in diem hanc.
16O||9||33||125480	Et tu iustus es in omnibus, quae venerunt super nos, quia recte fecisti, nos autem impie egimus.
16O||9||34||125490	Reges nostri, principes nostri, sacerdotes nostri et patres nostri non fecerunt legem tuam et non attenderunt mandata tua et testimonia tua, quae testificatus es in eis.
16O||9||35||125500	Et ipsi in regnis suis et in bonitate tua multa, quam dederas eis, et in terra latissima et pingui, quam tradideras in conspectu eorum, non servierunt tibi nec reversi sunt a studiis suis pessimis.
16O||9||36||125510	Ecce nos ipsi hodie servi sumus; et in terra, quam dedisti patribus nostris, ut comederent fructum eius et bona eius, nos ipsi servi sumus.
16O||9||37||125520	Et fruges eius multiplicantur regibus, quos posuisti super nos propter peccata nostra, et corporibus nostris dominantur et iumentis nostris secundum voluntatem suam, et in tribulatione magna sumus ”.
16O||10||1||125530	“ Super omnibus ergo his nos ipsi percutimus foedus et scribimus, et signant principes nostri, Levitae nostri et sacerdotes nostri ”.
16O||10||2||125540	Signatores autem fuerunt: Nehemias praepositus, filius Hachaliae, et Sedecias, 
16O||10||3||125550	Saraias, Azarias, Ieremias, 
16O||10||4||125560	Phassur, Amarias, Melchias, 
16O||10||5||125570	Hattus, Sebania, Melluch, 
16O||10||6||125580	Harim, Meremoth, Abdias, 
16O||10||7||125590	Daniel, Genthon, Baruch, 
16O||10||8||125600	Mosollam, Abia, Miamin, 
16O||10||9||125610	Maazia, Belgai, Semeia; hi sacerdotes. 
16O||10||10||125620	Porro Levitae: Iesua filius Azaniae, Bennui de filiis Henadad, Cadmihel 
16O||10||11||125630	et fratres eorum Sebania, Hodia, Celita, Phalaia, Hanan, 
16O||10||12||125640	Micha, Rohob, Hasabia, 
16O||10||13||125650	Zacchur, Serebia, Sebania, 
16O||10||14||125660	Hodia, Bani, Baninu.
16O||10||15||125670	Capita populi: Pharos, Phahathmoab, Elam, Zethua, Bani, 
16O||10||16||125680	Bunni, Azgad, Bebai, 
16O||10||17||125690	Adonia, Beguai, Adin, 
16O||10||18||125700	Ater, Ezechia, Azur, 
16O||10||19||125710	Hodia, Hasum, Besai, 
16O||10||20||125720	Hareph, Anathoth, Nebai, 
16O||10||21||125730	Megphias, Mosollam, Hezir, 
16O||10||22||125740	Mesezabel, Sadoc, Ieddua, 
16O||10||23||125750	Pheltia, Hanan, Anaia, 
16O||10||24||125760	Osee, Hanania, Hassub, 
16O||10||25||125770	Alohes, Phalea, Sobec, 
16O||10||26||125780	Rehum, Hasabna, Maasia, 
16O||10||27||125790	Ahia, Hanan, Anan, 
16O||10||28||125800	Melluch, Harim, Baana.
16O||10||29||125810	Et reliqui de populo, sacerdotes, Levitae, ianitores et cantores, oblati et omnes, qui se separaverunt de populis terrarum ad legem Dei, uxores eorum, filii eorum et filiae eorum, omnes, qui poterant sapere, 
16O||10||30||125820	adhaeserunt fratribus suis optimatibus pollicentes et iurantes, ut ambularent in lege Dei, quam dederat in manu Moysi servi Dei, et ut facerent et custodirent universa mandata Domini Dei nostri et iudicia eius et praecepta eius, 
16O||10||31||125830	et ut non daremus filias nostras populo terrae et filias eorum non acciperemus filiis nostris.
16O||10||32||125840	Et si populi terrae importaverint venalia et omnia cibaria per diem sabbati, ut vendant, non accipiemus ab eis in sabbato et in die sanctificato; et dimittemus annum septimum et omnem exactionem. 
16O||10||33||125850	Et statuimus super nos praecepta, ut demus tertiam partem sicli per annum ad opus domus Dei nostri, 
16O||10||34||125860	ad panes propositionis et ad oblationem sempiternam et in holocaustum sempiternum in sabbatis, in calendis, in sollemnitatibus et in sanctificata et in sacrificium pro peccato, ut expietur pro Israel, et in omnem usum domus Dei nostri.
16O||10||35||125870	Sortes ergo misimus super oblationem lignorum inter sacerdotes et Levitas et populum, ut inferrentur in domum Dei nostri per domos patrum nostrorum, in temporibus constitutis ab anno in annum, ut arderent super altare domini Dei nostri, sicut scriptum est in lege; 
16O||10||36||125880	et ut afferremus primogenita terrae nostrae et primitiva universi fructus omnis ligni ab anno in annum in domo Domini, 
16O||10||37||125890	et primitiva filiorum nostrorum et pecorum nostrorum, sicut scriptum est in lege, et primitiva boum nostrorum et ovium nostrarum, ut afferrentur in domum Dei nostri sacerdotibus, qui ministrant in domo Dei nostri; 
16O||10||38||125900	et primitias ciborum nostrorum et libaminum nostrorum et poma omnis ligni, vindemiae quoque et olei, afferemus sacerdotibus ad gazophylacium Dei nostri, et decimam partem terrae nostrae Levitis. Ipsi Levitae decimas accipient ex omnibus civitatibus agriculturae nostrae.
16O||10||39||125910	Erit autem sacerdos filius Aaron cum Levitis in decimis Levitarum colligendis, et Levitae offerent decimam partem decimae in domo Dei nostri ad gazophylacium thesauri. 
16O||10||40||125920	Ad gazophylacium enim deportabunt filii Israel et filii Levi primitias frumenti, vini et olei; et ibi erunt vasa sanctificata et sacerdotes, qui ministrabant, et ianitores et cantores. Et non dimittemus domum Dei nostri.
16O||11||1||125930	Habitaverunt autem princi pes populi in Ierusalem; reli qua vero plebs misit sortem, ut adducerent unum virum de decem ad habitandum in Ierusalem civitate sancta, novem vero partes in civitatibus. 
16O||11||2||125940	Benedixit autem populus omnibus viris, qui se sponte obtulerant, ut habitarent in Ierusalem. 
16O||11||3||125950	Hi sunt itaque principes provinciae, qui habitaverunt in Ierusalem et in civitatibus Iudae. Habitavit autem unusquisque in possessione sua, in urbibus suis, Israel, sacerdotes, Levitae, oblati et filii servorum Salomonis.
16O||11||4||125960	Et in Ierusalem habitaverunt de filiis Iudae et de filiis Beniamin. De filiis Iudae: Athaias filius Oziam filii Zachariae filii Amariae filii Saphatiae filii Malaleel, de filiis Phares; 
16O||11||5||125970	et Maasia filius Baruch filius Cholhoza filius Hazia filius Adaia filius Ioiarib filius Zachariae filius Silonitis. 
16O||11||6||125980	Omnes filii Phares, qui habitaverunt in Ierusalem, quadringenti sexaginta octo viri fortes.
16O||11||7||125990	Hi sunt autem filii Beniamin: Sallu filius Mosollam filius Ioed filius Phadaia filius Colaia filius Maasia filius Etheel filius Iesaia; 
16O||11||8||126000	et fratres eius viri fortes, nongenti viginti octo. 
16O||11||9||126010	Et Ioel filius Zechri praepositus eorum, et Iudas filius Asana super civitatem secundus.
16O||11||10||126020	Et de sacerdotibus: Iedaia filius Ioiarib filius 
16O||11||11||126030	Saraia filius Helciae filius Mosollam filius Sadoc filius Meraioth filius Achitob princeps domus Dei; 
16O||11||12||126040	et fratres eorum facientes opera templi, octingenti viginti duo. Et Adaia filius Ieroham filius Phelelia filius Amsi filius Zachariae filius Phassur filius Melchiae; 
16O||11||13||126050	et fratres eius principes familiarum ducenti quadraginta duo. Et Amassai filius Azareel filius Ahazi filius Mosollamoth filius Emmer; 
16O||11||14||126060	et fratres eorum potentes nimis, centum viginti octo; et praepositus eorum Zabdiel vir nobilis.
16O||11||15||126070	Et de Levitis: Semeia filius Hassub filius Ezricam filius Hasabia filius Bunni; 
16O||11||16||126080	et Sabethai et Iozabad super omnia opera, quae erant forinsecus in domo Dei, de principibus Levitarum; 
16O||11||17||126090	et Matthania filius Micha filius Zebedaei filius Asaph magister chori incohabat orationem; et Becbecia secundus de fratribus eius, et Abda filius Sammua filius Galal filius Idithun. 
16O||11||18||126100	Omnes Levitae in civitate sancta ducenti octoginta quattuor.
16O||11||19||126110	Et ianitores: Accub, Telmon et fratres eorum, qui custodiebant ostia, centum septuaginta duo.
16O||11||20||126120	Et reliqui ex Israel sacerdotes et Levitae in universis civitatibus Iudae, unusquisque in possessione sua. 
16O||11||21||126130	Et oblati habitabant in Ophel; et Siha et Gaspha super oblatos.
16O||11||22||126140	Et praefectus Levitarum in Ierusalem Ozi filius Bani filius Hasabiae filius Matthaniae filius Michae de filiis Asaph, cantores in ministerio domus Dei. 
16O||11||23||126150	Praeceptum quippe regis super eos erat, et ordo in cantoribus per dies singulos.
16O||11||24||126160	Et Phethahia filius Mesezabel de filiis Zara filii Iudae, legatus regis in omni negotio populi.
16O||11||25||126170	Et in viculis per omnes regiones eorum, de filiis Iudae habitaverunt in Cariatharbe et in pagis eius et in Dibon et in pagis eius et in Cabseel et in viculis eius 
16O||11||26||126180	et in Iesua et in Molada et in Bethpheleth 
16O||11||27||126190	et in Asarsual et in Bersabee et in pagis eius 
16O||11||28||126200	et in Siceleg et in Mochona et in pagis eius 
16O||11||29||126210	et in Remmon et in Saraa et in Ierimoth, 
16O||11||30||126220	Zanoa, Odollam et in villis earum, Lachis et regionibus eius et Azeca et pagis eius. Et habitaverunt a Bersabee usque ad vallem Ennom.
16O||11||31||126230	Filii autem Beniamin in Gabaa, Machmas et Hai et Bethel et pagis eius, 
16O||11||32||126240	Anathoth, Nob, Anania, 
16O||11||33||126250	Asor, Rama, Getthaim, 
16O||11||34||126260	Hadid, Seboim et Neballat, 
16O||11||35||126270	Lod et Ono et valle Artificum. 
16O||11||36||126280	Et de Levitis portiones in Iuda et Beniamin.
16O||12||1||126290	Hi sunt autem sacerdotes et Levitae, qui ascenderunt cum Zorobabel filio Salathiel et Iesua: Saraia, Ieremias, Esdras, 
16O||12||2||126300	Amaria, Melluch, Hattus, 
16O||12||3||126310	Sechenias, Rehum, Meremoth, 
16O||12||4||126320	Addo, Genthon, Abia, 
16O||12||5||126330	Miamin, Maadia, Belga, 
16O||12||6||126340	Semeia et Ioiarib, Iedaia, 
16O||12||7||126350	Sallu, Amoc, Helcias, Iedaia. Isti principes sacerdotum et fratrum eorum in diebus Iesua.
16O||12||8||126360	Porro Levitae: Iesua, Bennui, Cadmihel, Serebia, Iuda, Matthanias, super hymnos ipse et fratres eius; 
16O||12||9||126370	et Becbecia atque Hanni fratres eorum coram eis per vices suas. 
16O||12||10||126380	Iesua autem genuit Ioachim, et Ioachim genuit Eliasib, et Eliasib genuit Ioiada, 
16O||12||11||126390	et Ioiada genuit Ionathan, et Ionathan genuit Ieddua.
16O||12||12||126400	In diebus autem Ioachim erant sacerdotes principes familiarum: Saraiae Maraia, Ieremiae Hanania, 
16O||12||13||126410	Esdrae Mosollam, Amariae Iohanan, 
16O||12||14||126420	Milicho Ionathan, Sebaniae Ioseph, 
16O||12||15||126430	Harim Edna, Meraioth Helci, 
16O||12||16||126440	Adaiae Zacharia, Genthon Mosollam, 
16O||12||17||126450	Abiae Zechri, Miamin Maadiae Phelti, 
16O||12||18||126460	Belgae Sammua, Semeiae Ionathan, 
16O||12||19||126470	Ioiarib Matthanai, Iedaiae Ozi, 
16O||12||20||126480	Sellai Celai, Amoc Heber, 
16O||12||21||126490	Helciae Hasabia, Iedaiae Nathanael.
16O||12||22||126500	Levitae in diebus Eliasib et Ioiada et Iohanan et Ieddua scripti principes familiarum et sacerdotes usque ad regnurn Darii Persae. 
16O||12||23||126510	Filii Levi principes familiarum scripti in libro Chronicorum usque ad dies Ionathan filii Eliasib.
16O||12||24||126520	Et principes Levitarum Hasabia, Serebia, Iesua, Bennui et Cadmihel et fratres eorum coram eis, ut laudarent et confiterentur iuxta praeceptum David viri Dei per vices suas; 
16O||12||25||126530	Matthania et Becbecia, Abdia, Mosollam, Telmon, Accub ianitores ad custodiam horreorum iuxta portas. 
16O||12||26||126540	Hi in diebus Ioachim filii Iesua filii Iosedec et in diebus Nehemiae ducis et Esdrae sacerdotis scribaeque.
16O||12||27||126550	In dedicatione autem muri Ierusalem requisierunt Levitas de omnibus locis suis, ut adducerent eos in Ierusalem et facerent dedicationem in laetitia, in actione gratiarum et cantico et cymbalis, psalteriis et citharis. 
16O||12||28||126560	Congregati sunt autem cantores de campestribus circa Ierusalem et de villis Netophathitarum 
16O||12||29||126570	et de Bethgalgala et de regionibus Gabaa et Azmaveth, quoniam villas aedificaverunt sibi cantores in circuitu Ierusalem.
16O||12||30||126580	Et mundati sunt sacerdotes et Levitae et mundaverunt populum et portas et murum. 
16O||12||31||126590	Ascendere autem feci principes Iudae super murum et statui duos magnos choros laudantium, quorum unus ivit ad dexteram super murum ad portam Sterquilinii. 
16O||12||32||126600	Et ivit post eos Osaias et media pars principum Iudae 
16O||12||33||126610	et Azarias, Esdras et Mosollam, 
16O||12||34||126620	Iudas et Beniamin et Semeia et Ieremias. 
16O||12||35||126630	Et de sacerdotibus cum tubis et Zacharias filius Ionathan filius Semeiae filius Matthaniae filius Michaiae filius Zacchur filius Asaph; 
16O||12||36||126640	et fratres eius Semeia et Azareel, Malalai, Galalai, Maai, Nathanael et Iudas et Hanani cum musicis David viri Dei; et Esdras scriba ante eos et in porta Fontis. 
16O||12||37||126650	Processerunt per gradus civitatis David in ascensu muri super domum David et usque ad portam Aquarum ad orientem.
16O||12||38||126660	Et chorus secundus gratias referentium ibat ex adverso, et ego post eum, et media pars populi super murum et super turrim Furnorum et usque ad murum latissimum 
16O||12||39||126670	et super portam Ephraim et super portam Antiquam et super portam Piscium et turrim Hananeel et turrim Meah et usque ad portam Gregis; et steterunt in porta Custodiae.
16O||12||40||126680	Steteruntque duo chori laudantium in domo Dei, et ego et dimidia pars magistratuum mecum. 
16O||12||41||126690	Et sacerdotes Eliachim, Maasia, Miamin, Michaia, Elioenai, Zacharia, Hanania in tubis; 
16O||12||42||126700	et Maasia et Semeia et Eleazar et Ozi et Iohanan et Melchia et Elam et Ezer. Et clare cecinerunt cantores et Izrahia praepositus. 
16O||12||43||126710	Et obtulerunt in die illa sacrificia magna et laetati sunt; Deus enim laetificaverat eos laetitia magna; sed et uxores eorum et liberi gavisi sunt, et audita est laetitia Ierusalem procul.
16O||12||44||126720	Praeposuerunt quoque in die illa viros super gazophylacia ad thesaurum, ad libamina et ad primitias et ad decimas, ut colligerent in ea de agris civitatum partes legitimas pro sacerdotibus et Levitis; quia laetificatus est Iuda in sacerdotibus et Levitis, qui adstiterunt 
16O||12||45||126730	et servierunt in ministerio Dei sui et in ministerio purificationis simul cum cantoribus et ianitoribus iuxta praeceptum David et Salomonis filii eius; 
16O||12||46||126740	quia in diebus David et Asaph ab exordio erant catervae cantorum et carmina laudis et actionis gratiarum Deo. 
16O||12||47||126750	Et omnis Israel in diebus Zorobabel et in diebus Nehemiae dabant partes cantoribus et ianitoribus per dies singulos partem suam et partes consecrabant Levitis, et Levitae consecrabant filiis Aaron.
16O||13||1||126760	In die autem illo lectum est in volumine Moysi, audiente populo, et inventum est scriptum in eo quod non debeant introire Ammonites et Moabites in ecclesiam Dei usque in aeternum, 
16O||13||2||126770	eo quod non occurrerint filiis Israel cum pane et aqua et conduxerint adversum eos Balaam ad maledicendum eis, et convertit Deus noster maledictionem in benedictionem. 
16O||13||3||126780	Factum est autem, cum audissent legem, separaverunt omnem promiscuum ab Israel.
16O||13||4||126790	Ante hoc autem erat Eliasib sacerdos, qui fuerat praepositus in gazophylacio domus Dei nostri et proximus Thobiae; 
16O||13||5||126800	fecerat ei gazophylacium grande, ubi antea reponebant munera et tus et vasa et decimam frumenti, vini et olei, partes Levitarum et cantorum et ianitorum et tributa sacerdotum.
16O||13||6||126810	In omnibus autem his non fui in Ierusalem, quia anno tricesimo secundo Artaxerxis regis Babylonis veni ad regem et in fine dierum rogavi, ut abirem a rege, 
16O||13||7||126820	et veni in Ierusalem. Et intellexi malum, quod fecerat Eliasib Thobiae: fecerat enim ei thesaurum in vestibulis domus Dei. 
16O||13||8||126830	Et malum mihi visum est valde, et proieci vasa domus Thobiae foras de gazophylacio; 
16O||13||9||126840	praecepique, et emundaverunt gazophylacia, et rettuli ibi vasa domus Dei, oblationem et tus.
16O||13||10||126850	Et cognovi quod partes Levitarum non fuissent datae, et fugisset unusquisque in campum suum de Levitis et cantoribus, qui ministrabant. 
16O||13||11||126860	Et egi causam adversus magistratus et dixi: “ Quare dereliquimus domum Dei? ”. Et congregavi eos et feci stare in stationibus suis. 
16O||13||12||126870	Et omnis Iuda apportabat decimam frumenti, vini et olei in horrea. 
16O||13||13||126880	Et constitui super horrea Selemiam sacerdotem et Sadoc scribam et Phadaiam de Levitis et iuxta eos Hanan filium Zacchur, filium Matthaniae, quoniam fideles comprobati sunt; et ipsi curam habebant distribuendi partes fratribus suis. 
16O||13||14||126890	Memento mei, Deus meus, pro hoc; et ne deleas opera mea bona, quae feci in domo Dei mei et in ministeriis eius!
16O||13||15||126900	In diebus illis vidi in Iuda calcantes torcularia in sabbato, portantes acervos et onerantes super asinos vinum et uvas et ficus et omne onus et inferentes in Ierusalem die sabbati; et contestatus sum, quando vendebant cibaria.
16O||13||16||126910	Et ibi Tyrii habitaverunt in ea inferentes pisces et omnia venalia et vendebant in sabbatis filiis Iudae in Ierusalem. 
16O||13||17||126920	Et obiurgavi optimates Iudae et dixi eis: “ Quae est haec res mala, quam vos facitis, et profanatis diem sabbati? 
16O||13||18||126930	Numquid non haec fecerunt patres nostri, et adduxit Deus noster super nos omne malum hoc et super civitatem hanc? Et vos additis iracundiam super Israel profanando sabbatum! ”.
16O||13||19||126940	Factum est autem, cum obscuratae essent portae Ierusalem ante diem sabbati, dixi, et clauserunt ianuas; et praecepi, ut non aperirent eas usque post sabbatum. Et de pueris meis constitui super portas, ut nullus inferret onus in die sabbati. 
16O||13||20||126950	Et manserunt negotiatores et vendentes universa venalia foris Ierusalem semel et bis. 
16O||13||21||126960	Et contestatus sum eos et dixi eis: “ Quare manetis ex adverso muri? Si iterum hoc feceritis, manum mittam in vos ”. Itaque ex tempore illo non venerunt in sabbato. 
16O||13||22||126970	Dixi quoque Levitis, ut mundarentur et venirent ad custodiendas portas et sanctificandam diem sabbati. Et pro hoc ergo memento mei, Deus meus, et parce mihi secundum multitudinem miserationum tuarum!
16O||13||23||126980	Sed et in diebus illis vidi Iudaeos, qui duxerant uxores Azotidas, Ammonitidas et Moabitidas. 
16O||13||24||126990	Et filii eorum ex media parte loquebantur Azotice et nesciebant loqui Iudaice vel loquebantur iuxta linguam unius vel alterius populi. 
16O||13||25||127000	Et obiurgavi eos et maledixi et cecidi quosdam ex eis et decalvavi eos; et adiuravi in Deo, ut non darent filias suas filiis eorum et non acciperent de filiabus eorum filiis suis et sibimetipsis dicens: 
16O||13||26||127010	“ Numquid non in huiuscemodi re peccavit Salomon rex Israel? Et certe in gentibus multis non erat rex similis ei, et dilectus Deo suo erat, et posuit eum Deus regem super omnem Israel; et ipsum ergo duxerunt ad peccatum mulieres alienigenae. 
16O||13||27||127020	Numquid et vobis obsequentes faciemus omne malum grande hoc, ut praevaricemur in Deo nostro et ducamus uxores peregrinas? ”.
16O||13||28||127030	Unus autem de filiis Ioiada filii Eliasib sacerdotis magni gener erat Sanaballat Horonites, quem fugavi a me. 
16O||13||29||127040	Recordare, Domine Deus meus, adversum eos, qui polluunt sacerdotium et pactum sacerdotale et leviticum! 
16O||13||30||127050	Igitur mundavi eos ab omnibus alienigenis et constitui ordines pro sacerdotibus et Levitis, unumquemque in ministerio suo, 
16O||13||31||127060	et pro oblatione lignorum in temporibus constitutis et pro primitiis. Memento mei, Deus meus, in bonum.
17O||1||1||127070	Et fuit in diebus Asueri, qui regnavit ab India usque Aethiopiam super centum viginti septem provincias, 
17O||1||2||127080	quando sedit in solio regni sui in castris Susan, 
17O||1||3||127090	tertio igitur anno imperii sui, fecit grande convivium cunctis principibus et pueris suis, fortissimis Persarum et Medorum, inclitis et praefectis provinciarum coram se, 
17O||1||4||127100	ut ostenderet divitias gloriae regni sui ac splendorem atque iactantiam magnitudinis suae multo tempore, centum videlicet et octoginta diebus.
17O||1||5||127110	Cumque implerentur dies convivii, invitavit omnem populum, qui inventus est in Susan, a maximo usque ad minimum; et septem diebus iussit convivium praeparari in vestibulo horti palatii regis. 
17O||1||6||127120	Et pendebant ex omni parte tentoria lintea et carbasina ac hyacinthina sustentata funibus byssinis atque purpureis, qui argenteis circulis inserti erant et columnis marmoreis fulciebantur; lectuli quoque aurei et argentei dispositi erant super pavimentum smaragdino et pario stratum lapide aliisque varii coloris. 
17O||1||7||127130	Bibebant autem, qui invitati erant, aureis poculis, aliis atque aliis; vinum quoque, ut magnificentia regia dignum erat, abundans et praecipuum ponebatur. 
17O||1||8||127140	Nec erat qui cogeret ad bibendum, quoniam sic rex statuerat omnibus praepositis domus suae, ut facerent secundum uniuscuiusque voluntatem.
17O||1||9||127150	Vasthi quoque regina fecit convivium feminarum in palatio regio, ubi rex Asuerus manere consueverat.
17O||1||10||127160	Itaque die septimo, cum rex esset hilarior potione meri, praecepit Mauman et Bazatha et Harbona et Bagatha et Abgatha et Zethar et Charchas, septem eunuchis, qui in conspectu eius ministrabant, 
17O||1||11||127170	ut introducerent reginam Vasthi coram rege, posito super caput eius diademate regni, ut ostenderet cunctis populis et principibus pulchritudinem illius; erat enim pulchra valde.
17O||1||12||127180	Quae renuit et ad regis imperium, quod per eunuchos mandaverat, venire contempsit; unde iratus rex et nimio furore succensus 
17O||1||13||127190	interrogavit sapientes, qui tempora noverant, et illorum faciebat cuncta consilio scientium leges ac iura maiorum — 
17O||1||14||127200	erant autem ei proximi Charsena et Sethar et Admatha et Tharsis et Mares et Marsana et Mamuchan, septem duces Persarum atque Medorum, qui videbant faciem regis et primi sedebant in regno C: 
17O||1||15||127210	“ Secundum legem quid oportet fieri Vasthi reginae, quae Asueri regis imperium, quod per eunuchos mandaverat, facere noluit? ”.
17O||1||16||127220	Responditque Mamuchan, audiente rege atque principibus: “ Non solum regem laesit regina Vasthi, sed et omnes principes et populos, qui sunt in cunctis provinciis regis Asueri. 
17O||1||17||127230	Egredietur enim sermo reginae ad omnes mulieres, ut contemnant viros suos et dicant: “Rex Asuerus iussit, ut regina Vasthi intraret ad eum, et illa noluit”. 
17O||1||18||127240	Atque hac ipsa die dicent omnes principum coniuges Persarum atque Medorum quem audierint sermonem reginae principibus regis; unde despectio et indignatio. 
17O||1||19||127250	Si tibi, rex, placet, egrediatur edictum a facie tua et scribatur inter leges Persarum atque Medorum, quas immutari illicitum est, ut nequaquam ultra Vasthi ingrediatur ad regem, sed regnum illius altera, quae melior illa est, accipiat. 
17O||1||20||127260	Et hoc in omne, quod latissimum est, provinciarum tuarum divulgetur imperium, et cunctae uxores, tam maiorum quam minorum, deferent maritis suis honorem ”.
17O||1||21||127270	Placuit consilium eius regi et principibus, fecitque rex iuxta consilium Mamuchan. 
17O||1||22||127280	Et misit epistulas ad universas provincias regni sui, ut quaeque gens audire et legere poterat, diversis linguis et litteris, esse viros principes ac maiores in domibus suis et subditas habere omnes mulieres, quae essent cum eis.
17O||2||1||127290	His ita gestis, postquam regis Asueri deferbuerat indignatio, recordatus est Vasthi, et quae fecisset vel quae passa esset. 
17O||2||2||127300	Dixeruntque pueri regis ac ministri eius: “ Quaerantur regi puellae virgines ac speciosae, 
17O||2||3||127310	et constituantur, qui considerent per universas provincias puellas speciosas et virgines et adducant eas ad civitatem Susan et tradant in domum feminarum sub manu Egei eunuchi, qui est praepositus et custos mulierum regiarum; et accipiant mundum muliebrem. 
17O||2||4||127320	Et, quaecumque inter omnes oculis regis placuerit, ipsa regnet pro Vasthi ”. Placuit sermo regi; et ita, ut suggesserant, iussit fieri.
17O||2||5||127330	Erat vir Iudaeus in Susan civitate vocabulo Mardochaeus filius Iair filii Semei filii Cis de tribu Beniamin, 
17O||2||6||127340	qui translatus fuerat de Ierusalem cum captivis, qui ducti fuerant cum Iechonia rege Iudae, quem Nabuchodonosor rex Babylonis transtulerat. 
17O||2||7||127350	Qui fuit nutricius filiae patrui sui Edissae, quae altero nomine Esther vocabatur et utrumque parentem amiserat: pulchra aspectu et decora facie. Mortuisque patre eius ac matre, Mardochaeus sibi eam adoptavit in filiam.
17O||2||8||127360	Et factum est, cum percrebruisset regis imperium, et iuxta mandatum illius multae virgines pulchrae adducerentur Susan et Egeo traderentur, Esther quoque in domum regis in manus Egei custodis feminarum tradita est. 
17O||2||9||127370	Quae placuit ei et invenit gratiam in conspectu illius; et acceleravit mundum muliebrem et tradidit ei partes suas et septem puellas speciosissimas de domo regis, et tam ipsam quam pedisequas eius transtulit in optimam partem domus feminarum. 
17O||2||10||127380	Quae non indicaverat ei populum et cognationem suam; Mardochaeus enim praeceperat, ut de hac re omnino reticeret. 
17O||2||11||127390	Qui deambulabat cotidie ante vestibulum domus, in qua electae virgines servabantur, curam agens salutis Esther et scire volens quid ei accideret.
17O||2||12||127400	Cum autem venisset tempus singularum per ordinem puellarum, ut intrarent ad regem, expletis omnibus, quae ad cultum muliebrem pertinebant, per menses duodecim; ita dumtaxat, ut sex mensibus oleo ungerentur myrrhino et aliis sex feminarum pigmentis et aromatibus uterentur, 
17O||2||13||127410	ingredientesque ad regem, quidquid postulassent, accipiebant, ut portarent secum de triclinio feminarum ad regis cubiculum. 
17O||2||14||127420	Et, quae intraverat vespere, mane iterum in domum feminarum deducebatur, sub manu Sasagazi eunuchi, qui concubinis praesidebat. Nec habebat potestatem ad regem ultra redeundi, nisi voluisset rex et eam venire iussisset ex nomine.
17O||2||15||127430	Evoluto autem tempore per ordinem, instabat dies, quo Esther filia Abihail patrui Mardochaei, quam sibi adoptaverat in filiam, intrare deberet ad regem. Quae non quaesivit quidquam, nisi quae voluit Egeus eunuchus custos feminarum, et omnium oculis gratiosa et amabilis videbatur. 
17O||2||16||127440	Ducta est itaque ad cubiculum regis Asueri mense decimo, qui vocatur Tebeth, septimo anno regni eius. 
17O||2||17||127450	Et amavit eam rex plus quam omnes mulieres; habuitque gratiam et favorem coram eo super omnes virgines, et posuit diadema regni in capite eius fecitque eam regnare in loco Vasthi. 
17O||2||18||127460	Et iussit convivium praeparari magnificum cunctis principibus et servis suis, convivium Esther; et dedit remissionem tributi universis provinciis ac dona largitus est iuxta magnificentiam principalem.
17O||2||19||127470	Mardochaeus autem manebat ad regis ianuam, 
17O||2||20||127480	necdum prodiderat Esther cognationem et populum suum iuxta mandatum eius; quidquid enim ille praecipiebat, observabat Esther, ut eo tempore solita erat, quo eam parvulam nutriebat.
17O||2||21||127490	Eo igitur tempore, quo Mardochaeus ad regis ianuam morabatur, irati sunt Bagathan et Thares, duo eunuchi regis, qui ianitores erant volueruntque in regem mittere manus. 
17O||2||22||127500	Quod Mardochaeum non latuit; statimque nuntiavit reginae Esther, et illa regi ex nomine Mardochaei. 
17O||2||23||127510	Quaesitum est et inventum, et appensus uterque eorum in patibulo; mandatumque est libro annalium coram rege.
17O||3||1||127520	Post haec rex Asuerus exaltavit Aman filium Amadathi, qui erat de stirpe Agag, et posuit solium eius super omnes principes, quos habebat. 
17O||3||2||127530	Cunctique servi regis, qui in foribus palatii versabantur, flectebant genua et adorabant Aman; sic enim praeceperat rex pro illo. Solus Mardochaeus non flectebat genu neque adorabat eum. 
17O||3||3||127540	Cui dixerunt pueri regis, qui ad fores palatii praesidebant: “ Cur non observas mandatum regis? ”. 
17O||3||4||127550	Cumque hoc crebrius dicerent, et ille nollet audire, nuntiaverunt Aman scire cupientes utrum perseveraret in sententia; dixerat enim eis se esse Iudaeum.
17O||3||5||127560	Cumque Aman experimento probasset quod Mardochaeus non sibi flecteret genu nec se adoraret, iratus est valde 
17O||3||6||127570	et pro nihilo duxit in unum Mardochaeum mittere manus suas — audierat enim quod esset gentis Iudaeae — magisque voluit omnem Iudaeorum, qui erant in regno Asueri, perdere nationem.
17O||3||7||127580	Mense primo, cuius vocabulum est Nisan, anno duodecimo regni Asueri, missa est in urnam sors, quae dicitur Phur, coram Aman, quo die et quo mense gens Iudaeorum deberet interfici; et exivit dies tertia decima mensis duodecimi, qui vocatur Adar. 
17O||3||8||127590	Dixitque Aman regi Asuero: “ Est populus per omnes provincias regni tui dispersus, segregatus inter populos alienisque utens legibus, quas ceteri non cognoscunt, insuper et regis scita contemnens; non expedit regi, ut det illis requiem. 
17O||3||9||127600	Si tibi placet, scriptis decerne, ut pereat, et decem milia talentorum argenti appendam arcariis gazae tuae ”. 
17O||3||10||127610	Tulit ergo rex anulum, quo utebatur, de manu sua et dedit eum Aman filio Amadathi de progenie Agag, hosti Iudaeorum. 
17O||3||11||127620	Dixitque ad eum: “ Argentum, quod polliceris, tuum sit; de populo age, quod tibi placet ”.
17O||3||12||127630	Vocatique sunt scribae regis mense primo, tertia decima die eius, et scriptum est, ut iusserat Aman, ad omnes satrapas regis et duces provinciarum et principes diversarum gentium, ut quaeque gens legere poterat et audire pro varietate linguarum, ex nomine regis Asueri; et litterae ipsius signatae anulo. 
17O||3||13||127640	Missae sunt epistulae per cursores ad universas provincias regis, ut perderent, occiderent atque delerent omnes Iudaeos, a puero usque ad senem, parvulos et mulieres uno die, hoc est tertio decimo mensis duodecimi, qui vocatur Adar, et bona eorum diriperent.
17O||3||14||127650	Exemplar autem epistularum ut lex in omnibus provinciis promulgandum erat, ut scirent omnes populi et pararent se ad praedictam diem. 
17O||3||15||127660	Festinabant cursores, qui missi erant, regis imperium explere; statimque in Susan pependit edictum, rege et Aman celebrante convivium, dum civitas ipsa esset conturbata. 
17O||4||1||127670	Cum comperisset Mardochaeus omnia, quae acciderant, scidit vestimenta sua et indutus est sacco spargens cinerem capiti. Et in platea mediae civitatis voce magna et amara clamabat 
17O||4||2||127680	usque ad fores palatii gradiens; non enim erat licitum indutum sacco aulam regis intrare. 
17O||4||3||127690	In omnibus quoque provinciis, quocumque edictum et dogma regis pervenerat, planctus ingens erat apud Iudaeos, ieiunium, ululatus et fletus, sacco et cinere multis pro strato utentibus.
17O||4||4||127700	Ingressae sunt autem puellae Esther et eunuchi nuntiaveruntque ei. Quod audiens consternata est valde et misit vestem, ut, ablato sacco, induerent eum; quam accipere noluit. 
17O||4||5||127710	Accitoque Athach eunucho, quem rex ministrum ei dederat, praecepit ei, ut iret ad Mardochaeum et disceret ab eo cur hoc faceret. 
17O||4||6||127720	Egressusque Athach ivit ad Mardochaeum stantem in platea civitatis ante ostium palatii. 
17O||4||7||127730	Qui indicavit ei omnia, quae ei acciderant, quantum Aman promisisset, ut in thesauros regis pro Iudaeorum nece inferret argentum. 
17O||4||8||127740	Exemplar quoque edicti, quod pendebat in Susan ad perdendum eos, dedit ei, ut reginae ostenderet et moneret eam, ut intraret ad regem et deprecaretur eum et rogaret pro populo suo. 
17O||4||9||127750	Regressus Athach nuntiavit Esther omnia, quae Mardochaeus dixerat. 
17O||4||10||127760	Quae respondit ei et iussit, ut diceret Mardochaeo: 
17O||4||11||127770	“ Omnes servi regis et cunctae, quae sub dicione eius sunt, norunt provinciae, quod cuique sive viro sive mulieri, qui non vocatus interius atrium regis intraverit, una lex sit, ut statim interficiatur, nisi forte rex auream virgam ad eum tetenderit, ut possit vivere; ego autem triginta iam diebus non sum vocata ad regem ”. 
17O||4||12||127780	Quod cum audisset Mardochaeus, 
17O||4||13||127790	rursum mandavit Esther dicens: “ Ne putes quod animam tuam tantum liberes, quia in domo regis es, prae cunctis Iudaeis. 
17O||4||14||127800	Si enim nunc silueris, aliunde Iudaeis liberatio et salvatio exsurget, et tu et domus patris tui peribitis; et quis novit utrum idcirco ad regnum veneris, ut in tali tempore parareris? ”.
17O||4||15||127810	Rursumque Esther haec Mardochaeo verba mandavit: 
17O||4||16||127820	“ Vade et congrega omnes Iudaeos, qui in Susan reperiuntur; et ieiunate pro me. Non comedatis et non bibatis tribus diebus et tribus noctibus, et ego cum ancillis meis similiter ieiunabo; et tunc ingrediar ad regem contra legem faciens; si pereo, pereo ”. 
17O||4||17||127830	Ivit itaque Mardochaeus et fecit omnia, quae ei Esther mandaverat.
17O||5||1||127840	Et factum est die tertio, induta Esther regalibus vestimentis ste tit in atrio domus regiae, quod erat interius contra basilicam regis. At ille sedebat super solium suum in consistorio palatii contra ostium domus. 
17O||5||2||127850	Et factum est, cum vidisset Esther reginam stantem, placuit oculis eius, et extendit contra eam virgam auream, quam tenebat manu; quae accedens tetigit summitatem virgae eius.
17O||5||3||127860	Dixitque ad eam rex: “ Quid vis, Esther regina? Quae est petitio tua? Etiamsi dimidiam partem regni petieris, dabitur tibi ”. 
17O||5||4||127870	At illa respondit: “ Si regi placet, obsecro, ut venias ad me hodie et Aman tecum ad convivium, quod paravi ”. 
17O||5||5||127880	Statimque rex: “ Vocate, inquit, cito Aman, ut fiat verbum Esther ”. Venerunt itaque rex et Aman ad convivium, quod eis regina paraverat. 
17O||5||6||127890	Dixitque ei rex, postquam vinum biberat: “ Quid petis, ut detur tibi, et pro qua re postulas? Etiamsi dimidiam partem regni mei petieris, impetrabis ”. 
17O||5||7||127900	Cui respondit Esther: “ Petitio mea et preces: 
17O||5||8||127910	Si inveni in conspectu regis gratiam, et si regi placet, ut det mihi, quod postulo, et meam impleat petitionem, veniat rex et Aman ad convivium, quod parabo eis, et cras faciam secundum verbum regis ”.
17O||5||9||127920	Egressus est itaque illo die Aman laetus et alacer corde. Cumque vidisset Mardochaeum sedentem in foribus palatii, et non solum non assurrexisse sibi, sed nec motum quidem de loco sessionis suae, indignatus est valde. 
17O||5||10||127930	Et, dissimulata ira, reversus in domum suam convocavit ad se amicos suos et Zares uxorem suam 
17O||5||11||127940	et exposuit illis magnitudinem divitiarum suarum filiorumque turbam, et quanta eum gloria super omnes principes et servos suos rex elevasset. 
17O||5||12||127950	Et post haec ait: “ Regina quoque Esther nullum alium vocavit ad convivium cum rege praeter me; apud quam etiam cras cum rege pransurus sum. 
17O||5||13||127960	Et, cum omnia haec habeam, nihil me habere puto, quamdiu videro Mardochaeum Iudaeum sedentem in foribus regis ”. 
17O||5||14||127970	Responderuntque ei Zares uxor eius et ceteri amici: “ Iube parari excelsam trabem habentem altitudinis quinquaginta cubitos et dic mane regi, ut appendatur super eam Mardochaeus; et sic ibis cum rege laetus ad convivium ”. Placuit ei consilium et iussit excelsam parari trabem.
17O||6||1||127980	Noctem illam duxit rex insomnem iussitque afferri sibi librum memorialium, annales priorum temporum. Quae cum illo praesente legerentur, 
17O||6||2||127990	ventum est ad eum locum, ubi scriptum erat quomodo nuntiasset Mardochaeus insidias Bagathan et Thares duorum eunuchorum ianitorum, qui voluerant manus mittere in regem Asuerum.
17O||6||3||128000	Quod cum audisset rex, ait: “ Quid pro hac fide honoris ac praemii Mardochaeus consecutus est? ”. Dixeruntque ei servi illius ac ministri: “ Nihil omnino mercedis accepit ”. 
17O||6||4||128010	Statimque rex: “ Quis est, inquit, in atrio? ”. Aman quippe exterius atrium domus regiae intraverat, ut suggereret regi, ut iuberet Mardochaeum suspendi in patibulo, quod ei fuerat praeparatum. 
17O||6||5||128020	Responderunt pueri: “ Ecce Aman stat in atrio ”. Dixitque rex: “ Ingrediatur ”.
17O||6||6||128030	Cumque esset ingressus, ait illi: “ Quid debet fieri viro, quem rex honorare desiderat? ”. Cogitans autem in corde suo Aman et reputans quod nullum alium rex nisi se vellet honorare 
17O||6||7||128040	respondit: “ Homo, quem rex honorare cupit, 
17O||6||8||128050	debet indui vestibus regiis, quibus rex indutus erat, et imponi super equum, qui de sella regis est, et acceperit regium diadema super caput suum; 
17O||6||9||128060	et primus de regiis principibus nobilissimis induat eum et teneat equum eius et per plateam civitatis incedens clamet et dicat: “Sic honorabitur quemcumque voluerit rex honorare” ”.
17O||6||10||128070	Dixitque ei rex: “ Festina et, sumpta stola et equo, fac, ut locutus es, Mardochaeo Iudaeo, qui sedet in foribus palatii; cave, ne quidquam de his, quae locutus es, praetermittas ”. 
17O||6||11||128080	Tulit itaque Aman stolam et equum; indutumque Mardochaeum et impositum equo praecedebat in platea civitatis atque clamabat: “ Hoc honore condignus est quemcumque rex voluerit honorare ”.
17O||6||12||128090	Reversusque est Mardochaeus ad ianuam palatii; et Aman festinavit ire in domum suam lugens et operto capite. 
17O||6||13||128100	Narravitque Zares uxori suae et amicis omnia, quae evenissent sibi; cui responderunt sapientes, quos habebat in consilio, et uxor eius: “ Si de semine Iudaeorum est Mardochaeus, ante quem cadere coepisti, non poteris praevalere contra eum, sed cades in conspectu eius ”. 
17O||6||14||128110	Adhuc illis loquentibus, venerunt eunuchi regis et cito eum ad convivium, quod regina paraverat, pergere compulerunt.
17O||7||1||128120	Intravit itaque rex et Aman, ut biberent cum regina. 
17O||7||2||128130	Dixitque ei rex etiam in secundo die, postquam vino incaluerat: “ Quae est petitio tua, Esther, ut detur tibi, et quid vis fieri? Etiamsi dimidiam regni mei partem petieris, impetrabis ”. 
17O||7||3||128140	Ad quem illa respondit: “ Si inveni gratiam in oculis tuis, o rex, et si tibi placet, dona mihi animam meam, pro qua rogo, et populum meum, pro quo obsecro. 
17O||7||4||128150	Traditi enim sumus, ego et populus meus, ut conteramur, iugulemur et pereamus. Atque utinam in servos et famulas venderemur: tacuissem, quia tribulatio haec non esset digna conturbare regem ”. 
17O||7||5||128160	Respondensque rex Asuerus ait: “ Quis est iste et ubi est, ut haec audeat facere? ”. 
17O||7||6||128170	Dixit Esther: “ Hostis et inimicus noster pessimus iste est Aman ”. Quod ille audiens ilico obstupuit coram rege ac regina.
17O||7||7||128180	Rex autem surrexit iratus et de loco convivii intravit in hortum palatii. Aman quoque surrexit, ut rogaret Esther reginam pro anima sua; intellexit enim a rege sibi decretum esse malum. 
17O||7||8||128190	Qui cum reversus esset de horto et intrasset convivii locum, repperit Aman super lectulum corruisse, in quo iacebat Esther, et ait: “ Etiam reginam vult opprimere, me praesente, in domo mea? ”. Necdum verbum de ore regis exierat, et statim operuerunt faciem eius. 
17O||7||9||128200	Dixitque Harbona, unus de eunuchis, qui stabant in ministerio regis: “ En etiam lignum, quod paraverat Mardochaeo, qui locutus est bonum pro rege, stat in domo Aman habens altitudinis quinquaginta cubitos ”. Cui dixit rex: “ Appendite eum in eo ”. 
17O||7||10||128210	Suspensus est itaque Aman in patibulo, quod paraverat Mardochaeo; et regis ira quievit.
17O||8||1||128220	Die illo dedit rex Asuerus Esther reginae domum Aman adversarii Iudaeorum, et Mardochaeus ingressus est ante faciem regis; confessa est enim ei Esther quid esset sibi. 
17O||8||2||128230	Tulitque rex anulum suum, quem ab Aman recipi iusserat, et tradidit Mardochaeo; Esther autem constituit Mardochaeum super domum Aman.
17O||8||3||128240	Et adiecit Esther loqui coram rege et procidit ad pedes eius flevitque et locuta ad eum oravit, ut malitiam Aman Agagitae et machinationes eius pessimas, quas excogitaverat contra Iudaeos, iuberet irritas fieri. 
17O||8||4||128250	At ille ex more sceptrum aureum protendit manu; illaque consurgens stetit ante eum 
17O||8||5||128260	et ait: “ Si placet regi, et si inveni gratiam coram eo, et deprecatio mea non ei videtur esse contraria, et accepta sum in oculis eius, obsecro, ut novis epistulis veteres litterae Aman filii Amadathi, Agagitae, insidiatoris et hostis Iudaeorum, quibus eos in cunctis regis provinciis perire praeceperat, corrigantur. 
17O||8||6||128270	Quomodo enim potero sustinere malum, quod passurus est populus meus, et interitum cognationis meae? ”.
17O||8||7||128280	Responditque rex Asuerus Esther reginae et Mardochaeo Iudaeo: “ Domum Aman concessi Esther et ipsum iussi appendi in patibulo, quia ausus est manum in Iudaeos mittere. 
17O||8||8||128290	Scribite ergo Iudaeis sicut vobis placet, ex regis nomine, signantes litteras anulo meo, quia epistulae ex regis nomine scriptae et illius anulo signatae non possunt immutari ”.
17O||8||9||128300	Accitisque scribis regis — erat autem tempus tertii mensis, qui appellatur Sivan, vicesima et tertia illius die — scriptae sunt epistulae, ut Mardochaeus voluerat, ad Iudaeos et ad satrapas procuratoresque et principes, qui centum viginti septem provinciis ab India usque ad Aethiopiam praesidebant, provinciae atque provinciae, populo et populo, iuxta linguas et litteras suas, et Iudaeis iuxta linguam et litteras suas. 
17O||8||10||128310	Ipsaeque epistulae, quae ex regis nomine mittebantur, anulo ipsius obsignatae sunt et missae per veredarios electis equis regiis discurrentes. 
17O||8||11||128320	Quibus permisit rex Iudaeis in singulis civitatibus, ut in unum congregarentur et starent pro animabus suis et omnes inimicos suos cum coniugibus ac liberis interficerent atque delerent et spolia eorum diriperent; 
17O||8||12||128330	et constituta est per omnes provincias una ultionis dies, id est tertia decima mensis duodecimi, qui vocatur Adar.
17O||8||13||128340	Exemplar epistulae in forma legis in omnibus provinciis promulgandum erat, ut omnibus populis notum fieret paratos esse Iudaeos in diem illam ad capiendam vindictam de hostibus suis. 
17O||8||14||128350	Egressique sunt veredarii celeres nuntios perferentes, et edictum regis pependit in Susan.
17O||8||15||128360	Mardochaeus autem de palatio et de conspectu regis egrediens fulgebat vestibus regiis, hyacinthinis videlicet et albis, coronam magnam auream portans in capite et amictus pallio serico atque purpureo; omnisque civitas exsultavit atque laetata est. 
17O||8||16||128370	Iudaeis autem nova lux oriri visa est, gaudium, honor et tripudium. 
17O||8||17||128380	Apud omnes populos, urbes atque provincias, quocumque regis iussa veniebant, Iudaeis fuit exsultatio, epulae atque convivia et festus dies, in tantum ut plures alterius gentis et sectae eorum religioni et caeremoniis iungerentur; grandis enim cunctos Iudaici nominis terror invaserat.
17O||9||1||128390	Igitur duodecimi mensis — id est Adar — tertia decima die, quando verbum et edictum regis explendum erat, et hostes Iudaeorum sperabant quod dominarentur ipsis, versa vice Iudaei superaverunt adversarios suos. 
17O||9||2||128400	Congregatique sunt per singulas civitates, ut extenderent manum contra inimicos et persecutores suos; nullusque ausus est resistere, eo quod omnes populos invaserat formido eorum. 
17O||9||3||128410	Nam et omnes provinciarum principes et satrapae et procuratores omnisque dignitas, quae singulis locis ac operibus praeerat, sustinebant Iudaeos timore Mardochaei, 
17O||9||4||128420	quem principem esse palatii et plurimum posse cognoverant; fama quoque nominis eius crescebat cotidie et per cunctorum ora volitabat.
17O||9||5||128430	Itaque percusserunt Iudaei omnes inimicos suos plaga gladii et necis et interitus, reddentes eis, quod sibi paraverant facere. 
17O||9||6||128440	In Susan quingentos viros interfecerunt, extra decem filios Aman Agagitae hostis Iudaeorum, quorum ista sunt nomina: 
17O||9||7||128450	Pharsandatha et Delphon et Esphatha 
17O||9||8||128460	et Phoratha et Adalia et Aridatha 
17O||9||9||128470	et Phermesta et Arisai et Aridai et Iezatha. 
17O||9||10||128480	Quos cum occidissent, praedas de substantiis eorum tangere noluerunt.
17O||9||11||128490	Statimque numerus eorum, qui occisi erant in Susan, ad regem relatus est. 
17O||9||12||128500	Qui dixit reginae: “ In urbe Susan interfecerunt et deleverunt Iudaei quingentos viros et decem filios Aman. Quantam putas eos exercuisse caedem in universis provinciis? Quid ultra postulas et quid vis, ut fieri iubeam? ”.
17O||9||13||128510	Cui illa respondit: “ Si regi placet, detur potestas Iudaeis, qui in Susan sunt, ut sicut hodie fecerunt, sic et cras faciant, et decem filii Aman in patibulo suspendantur ”. 
17O||9||14||128520	Praecepitque rex, ut ita fieret. Statimque in Susan pependit edictum, et decem filii Aman suspensi sunt. 
17O||9||15||128530	Congregatis igitur Iudaeis, qui in Susan erant, quarta decima die mensis Adar, interfecti sunt in Susan trecenti viri, nec eorum ab illis direpta substantia est.
17O||9||16||128540	Reliqui autem Iudaei per omnes provincias, quae dicioni regis subiacebant, congregati pro animabus suis steterunt, ut requiescerent ab hostibus, ac interfecerunt de persecutoribus suis septuaginta quinque milia, sed nullus de substantiis eorum quidquam contigit.
17O||9||17||128550	Dies autem tertius decimus mensis Adar, dies apud omnes interfectionis fuit, et quarta decima die requieverunt. Quem constituerunt esse diem epularum et laetitiae. 
17O||9||18||128560	At hi, qui in urbe Susan congregati sunt, tertio decimo et quarto decimo die eiusdem mensis in caede versati sunt, quinto decimo autem die requieverunt; et idcirco eundem diem constituerunt sollemnem epularum atque laetitiae. 
17O||9||19||128570	Hi vero Iudaei, qui in oppidis non muratis ac villis morabantur, quartum decimum diem mensis Adar conviviorum et gaudii decreverunt, ita ut exsultent in eo et mittant sibi mutuo partes epularum. Illi autem, qui in urbibus habitant, agunt etiam quintum decimum diem mensis Adar cum gaudio et convivio et ut diem festum, in quo mittunt sibi mutuo partes epularum.
17O||9||20||128580	Scripsit itaque Mardochaeus omnia haec et litteris comprehensa misit ad omnes Iudaeos, qui in omnibus regis provinciis morabantur, tam in vicino positis quam procul, 
17O||9||21||128590	ut quartam decimam et quintam decimam diem mensis Adar pro festis susciperent et, revertente semper anno, sollemni honore celebrarent 
17O||9||22||128600	secundum dies, in quibus requieverunt Iudaei ab inimicis suis, et mensem, qui de luctu atque tristitia in hilaritatem gaudiumque ipsis conversus est, essentque istae dies epularum atque laetitiae, et mitterent sibi invicem ciborum partes et pauperibus munuscula largirentur.
17O||9||23||128610	Susceperuntque Iudaei in sollemnem ritum cuncta, quae eo tempore facere coeperant, et quae Mardochaeus litteris facienda mandaverat. 
17O||9||24||128620	Aman enim filius Amadathi stirpis Agag, adversarius omnium Iudaeorum, cogitavit contra eos malum, ut deleret illos, et misit Phur, id est sortem, ut eos conturbaret atque deleret. 
17O||9||25||128630	Sed postquam ingressa est Esther ad regem, mandavit ille simul cum litteris, ut malum, quod iste contra Iudaeos cogitaverat, reverteretur in caput eius, et suspenderentur ipse et filii eius in patibulo. 
17O||9||26||128640	Atque ex illo tempore dies isti appellati sunt Phurim propter nomen Phur. Propter cuncta illa, quae in hac epistula continentur, 
17O||9||27||128650	et propter ea, quae de his viderant et quae eis acciderant, statuerunt et in sollemnem ritum numquam mutandum susceperunt Iudaei super se et semen suum et super cunctos, qui religioni eorum voluerint copulari, ut duos hos dies secundum praeceptum et tempus eorum singulis annis celebrarent. 
17O||9||28||128660	Isti dies memorarentur et celebrarentur per singulas generationes in singulis cognationibus, provinciis et civitatibus, nec esset ulla civitas, in qua dies Phurim non observarentur a Iudaeis et ab eorum progenie.
17O||9||29||128670	Scripseruntque Esther regina filia Abihail et Mardochaeus Iudaeus omni studio ad confirmandam hanc secundam epistulam Phurim. 
17O||9||30||128680	Et miserunt ad omnes Iudaeos, qui in centum viginti septem provinciis regis Asueri versabantur, verba pacis et veritatis, 
17O||9||31||128690	statuentes dies Phurim pro temporibus suis, sicut constituerant Mardochaeus et Esther, et sicut illi statuerant pro seipsis et pro semine suo, praecepta ieiuniorum et clamorum. 
17O||9||32||128700	Et mandatum Esther confirmavit praecepta Phurim et scriptum est in libro.
17O||10||1||128710	Rex vero Asuerus terrae et maris insulis imposuit tribu tum. 
17O||10||2||128720	Cuius fortitudo et imperium et dignitas atque sublimitas, qua exaltavit Mardochaeum, scripta sunt in libro annalium regum Medorum atque Persarum, 
17O||10||3||128730	et quomodo Mardochaeus Iudaici generis secundus a rege Asuero fuerit et magnus apud Iudaeos et acceptabilis plebi fratrum suorum, quaerens bona populo suo et loquens ea, quae ad pacem seminis sui pertinerent.
18O||1||1||128740	Vir erat in terra Us nomine Iob, et erat vir ille simplex et rectus ac timens Deum et recedens a malo. 
18O||1||2||128750	Natique sunt ei septem filii et tres filiae. 
18O||1||3||128760	Et fuit possessio eius septem milia ovium et tria milia camelorum, quingenta quoque iuga boum et quingentae asinae ac familia multa nimis; eratque vir ille magnus inter omnes Orientales.
18O||1||4||128770	Et ibant filii eius et faciebant convivium per domos unusquisque in die suo; et mittentes vocabant tres sorores suas, ut comederent et biberent cum eis. 
18O||1||5||128780	Cumque in orbem transissent dies convivii, mittebat ad eos Iob et sanctificabat illos; consurgensque diluculo offerebat holocausta pro singulis. Dicebat enim: “ Ne forte peccaverint filii mei et benedixerint Deo in cordibus suis ”. Sic faciebat Iob cunctis diebus.
18O||1||6||128790	Quadam autem die, cum venissent filii Dei, ut assisterent coram Domino, affuit inter eos etiam Satan. 
18O||1||7||128800	Cui dixit Dominus: “ Unde venis? ”. Qui respondens ait: “ Circuivi terram et perambulavi eam ”. 
18O||1||8||128810	Dixitque Dominus ad eum: “ Numquid considerasti servum meum Iob, quod non sit ei similis in terra, homo simplex et rectus ac timens Deum et recedens a malo? ”.
18O||1||9||128820	Cui respondens Satan ait: “ Numquid Iob frustra timet Deum? 
18O||1||10||128830	Nonne tu vallasti eum ac domum eius universamque substantiam per circuitum, operibus manuum eius benedixisti, et possessio eius crevit in terra? 
18O||1||11||128840	Sed extende paululum manum tuam et tange cuncta, quae possidet, nisi in faciem benedixerit tibi ”. 
18O||1||12||128850	Dixit ergo Dominus ad Satan: “ Ecce, universa, quae habet, in manu tua sunt; tantum in eum ne extendas manum tuam ”. Egressusque est Satan a facie Domini.
18O||1||13||128860	Cum autem quadam die filii et filiae eius comederent et biberent vinum in domo fratris sui primogeniti, 
18O||1||14||128870	nuntius venit ad Iob, qui diceret: “ Boves arabant, et asinae pascebantur iuxta eos; 
18O||1||15||128880	et irruerunt Sabaei tuleruntque eos et pueros percusserunt gladio, et evasi ego solus, ut nuntiarem tibi ”.
18O||1||16||128890	Cumque adhuc ille loqueretur, venit alter et dixit: “ Ignis Dei cecidit e caelo et ussit oves puerosque consumpsit, et effugi ego solus, ut nuntiarem tibi ”. 
18O||1||17||128900	Sed et illo adhuc loquente, venit alius et dixit: “ Chaldaei fecerunt tres turmas et invaserunt camelos et tulerunt eos necnon et pueros percusserunt gladio, et ego fugi solus, ut nuntiarem tibi ”.
18O||1||18||128910	Adhuc loquebatur ille, et ecce alius intravit et dixit: “ Filiis tuis et filiabus vescentibus et bibentibus vinum in domo fratris sui primogeniti, 
18O||1||19||128920	repente ventus vehemens irruit a regione deserti et concussit quattuor angulos domus; quae corruens oppressit liberos tuos, et mortui sunt, et effugi ego solus, ut nuntiarem tibi ”.
18O||1||20||128930	Tunc surrexit Iob et scidit vestimenta sua et, tonso capite, corruens in terram adoravit 
18O||1||21||128940	et dixit: “ Nudus egressus sum de utero matris meae et nudus revertar illuc. Dominus dedit, Dominus abstulit; sicut Domino placuit, ita factum est: sit nomen Domini benedictum ”.
18O||1||22||128950	In omnibus his non peccavit Iob labiis suis neque stultum quid contra Deum locutus est.
18O||2||1||128960	Factum est autem, cum quadam die venissent filii Dei, ut starent coram Domino, venit quoque Satan inter eos, ut staret in conspectu eius. 
18O||2||2||128970	Dixit Dominus ad Satan: “ Unde venis? ”. Qui respondens ait: “ Circuivi terram et perambulavi eam ”.
18O||2||3||128980	Et dixit Dominus ad Satan: “ Numquid considerasti servum meum Iob, quod non sit ei similis in terra, vir simplex et rectus ac timens Deum et recedens a malo et adhuc retinens innocentiam? Tu autem commovisti me adversus eum, ut affligerem eum frustra ”. 
18O||2||4||128990	Cui respondens Satan ait: “ Pellem pro pelle et cuncta, quae habet, homo dabit pro anima sua. 
18O||2||5||129000	Alioquin mitte manum tuam et tange os eius et carnem; et tunc videbis, si in faciem benedicet tibi ”. 
18O||2||6||129010	Dixit ergo Dominus ad Satan: “ Ecce, in manu tua est; verumtamen animam illius serva ”.
18O||2||7||129020	Egressus igitur Satan a facie Domini, percussit Iob ulcere pessimo a planta pedis usque ad verticem eius. 
18O||2||8||129030	Qui testa saniem radebat, sedens in sterquilinio. 
18O||2||9||129040	Dixit autem illi uxor sua: “ Adhuctu permanes in simplicitate tua? Benedic Deo et morere ”.
18O||2||10||129050	Qui ait ad illam: “ Quasi una de stultis mulieribus locuta es! Si bona suscepimus de manu Dei, mala quare non suscipiamus? ”. In omnibus his non peccavit Iob labiis suis.
18O||2||11||129060	Igitur, audientes tres amici Iob omne malum, quod accidisset ei, venerunt singuli de loco suo, Eliphaz Themanites et Baldad Suhites et Sophar Naamathites. Condixerant enim, ut pariter venientes visitarent eum et consolarentur. 
18O||2||12||129070	Cumque elevassent procul oculos suos, non cognoverunt eum et exclamantes ploraverunt; scissisque vestibus, sparserunt pulverem super caput suum in caelum. 
18O||2||13||129080	Et sederunt cum eo in terra septem diebus et septem noctibus, et nemo loquebatur ei verbum; videbant enim dolorem esse vehementem.
18O||3||1||129090	Post haec aperuit Iob os suum et maledixit diei suo 
18O||3||2||129100	et locutus est:
18O||3||3||129110	“ Pereat dies, in qua natus sum, et nox, in qua dictum est: “Conceptus est homo”.
18O||3||4||129120	Dies ille vertatur in tenebras; non requirat eum Deus desuper, et non illustretur lumine.
18O||3||5||129130	Obscurent eum tenebrae et umbra mortis; occupet eum caligo, et involvatur amaritudine.
18O||3||6||129140	Noctem illam tenebrosus turbo possideat; non computetur in diebus anni nec numeretur in mensibus.
18O||3||7||129150	Sit nox illa solitaria nec laude digna;
18O||3||8||129160	maledicant ei, qui maledicunt diei, qui parati sunt suscitare Leviathan.
18O||3||9||129170	Obtenebrentur stellae crepusculi eius; exspectet lucem, et non sit, nec videat palpebras aurorae,
18O||3||10||129180	quia non conclusit ostia ventris, qui portavit me, nec abstulit mala ab oculis meis.
18O||3||11||129190	Quare non in vulva mortuus sum? Egressus ex utero non statim perii? 
18O||3||12||129200	Quare exceptus genibus? Cur lactatus uberibus?
18O||3||13||129210	Nunc enim dormiens silerem et somno meo requiescerem
18O||3||14||129220	cum regibus et consulibus terrae, qui aedificant sibi solitudines,
18O||3||15||129230	aut cum principibus, qui possident aurum et replent domos suas argento.
18O||3||16||129240	Aut sicut abortivum absconditum non subsisterem, vel qui concepti non viderunt lucem.
18O||3||17||129250	Ibi impii cessaverunt a tumultu, et ibi requieverunt fessi robore.
18O||3||18||129260	Et quondam vincti pariter sine molestia non audierunt vocem exactoris.
18O||3||19||129270	Parvus et magnus ibi sunt, et servus liber a domino suo.
18O||3||20||129280	Quare misero data est lux, et vita his, qui in amaritudine animae sunt?
18O||3||21||129290	Qui exspectant mortem, et non venit, et effodiunt quaerentes illam magis quam thesauros;
18O||3||22||129300	gaudentque vehementer et laetantur sepulcro.
18O||3||23||129310	Viro, cuius abscondita est via, et circumdedit eum Deus tenebris. 
18O||3||24||129320	Antequam comedam, suspiro, et quasi inundantes aquae sic rugitus meus.
18O||3||25||129330	Quia timor, quem timebam, evenit mihi, et, quod verebar, accidit.
18O||3||26||129340	Non dissimulavi, non silui, non quievi, et venit super me indignatio ”.
18O||4||1||129350	Respondens autem Eliphaz Themanites dixit:
18O||4||2||129360	“ Si coeperimus loqui tibi, forsitan moleste accipies; sed conceptum sermonem tenere quis poterit?
18O||4||3||129370	Ecce, docuisti multos et manus lassas roborasti;
18O||4||4||129380	vacillantes confirmaverunt sermones tui, et genua trementia confortasti.
18O||4||5||129390	Nunc autem venit super te plaga, et defecisti; tetigit te, et conturbatus es.
18O||4||6||129400	Nonne timor tuus est fiducia tua, spes tua est perfectio viarum tuarum?
18O||4||7||129410	Recordare, obsecro te, quis umquam innocens periit, aut quando recti deleti sunt?
18O||4||8||129420	quin potius vidi eos, qui operantur iniquitatem et seminant dolores et metunt eos, 
18O||4||9||129430	flante Deo perisse, et spiritu irae eius esse consumptos. 
18O||4||10||129440	Rugitus leonis et vox leaenae et dentes catulorum leonum contriti sunt.
18O||4||11||129450	Leo periit, eo quod non haberet praedam, et catuli leonis dissipati sunt.
18O||4||12||129460	Porro ad me furtive verbum delatum est, et suscepit auris mea sussurrum eius.
18O||4||13||129470	In horrore visionis nocturnae, quando solet sopor occupare homines,
18O||4||14||129480	pavor tenuit me et tremor, et omnia ossa mea perterrita sunt. 
18O||4||15||129490	Et cum spiritus, me praesente, transiret, inhorruerunt pili carnis meae.
18O||4||16||129500	Stetit quidam, cuius non agnoscebam vultum, imago coram oculis meis, et vocem quasi aurae lenis audivi:
18O||4||17||129510	“Numquid homo Dei comparatione iustificabitur, aut factore suo purior erit vir?”.
18O||4||18||129520	Ecce, in servis suis fiduciam non habet et in angelis suis reperit pravitatem. 
18O||4||19||129530	Quanto magis hi, qui habitant domos luteas, quorum fundamentum est in pulvere. Consumentur velut tinea!
18O||4||20||129540	De mane usque ad vesperam succidentur et, quia nullus intellegit, in aeternum peribunt.
18O||4||21||129550	Nonne evulsum est reliquum eorum ab eis? Morientur, et non in sapientia.
18O||5||1||129560	Voca ergo, si est qui tibi re spondeat! Ad quem sanctorum converteris?
18O||5||2||129570	Vere stultum interficit iracundia, et fatuum occidit invidia.
18O||5||3||129580	Ego vidi stultum firma radice et maledixi sedi eius statim.
18O||5||4||129590	Longe fient filii eius a salute et conterentur in porta, et non erit qui eruat.
18O||5||5||129600	Cuius messem famelicus comedet, et ipsum rapiet armatus, et bibent sitientes divitias eius.
18O||5||6||129610	Quia non egreditur ex pulvere nequitia, et de humo non oritur dolor.
18O||5||7||129620	Sed homo generat laborem, et aves elevant volatum.
18O||5||8||129630	Quam ob rem ego deprecabor Dominum et ad Deum ponam eloquium meum,
18O||5||9||129640	qui facit magna et inscrutabilia et mirabilia absque numero;
18O||5||10||129650	qui dat pluviam super faciem terrae et irrigat aquis rura;
18O||5||11||129660	qui ponit humiles in sublime et maerentes erigit sospitate;
18O||5||12||129670	qui dissipat cogitationes malignorum, ne possint implere manus eorum, quod coeperant;
18O||5||13||129680	qui apprehendit sapientes in astutia eorum et consilium pravorum dissipat.
18O||5||14||129690	Per diem incurrent tenebras et, quasi in nocte, sic palpabunt in meridie.
18O||5||15||129700	Porro salvum faciet egenum a gladio oris eorum et de manu violenti pauperem;
18O||5||16||129710	et erit egeno spes, iniquitas autem contrahet os suum.
18O||5||17||129720	Beatus homo, qui corripitur a Deo; increpationem ergo Omnipotentis ne reprobes.
18O||5||18||129730	Quia ipse vulnerat et medetur, percutit, et manus eius sanabunt.
18O||5||19||129740	In sex tribulationibus liberabit te, et in septem non tanget te malum. 
18O||5||20||129750	In fame eruet te de morte et in bello de manu gladii.
18O||5||21||129760	A flagello linguae absconderis et non timebis vastationem, cum venerit.
18O||5||22||129770	In vastitate et fame ridebis et bestias terrae non formidabis.
18O||5||23||129780	Sed cum lapidibus campi pactum tuum, et bestiae terrae pacificae erunt tibi. 
18O||5||24||129790	Et scies quod pacem habeat tabernaculum tuum, et visitans habitationem tuam non falleris.
18O||5||25||129800	Scies quoque quoniam multiplex erit semen tuum, et progenies tua quasi herba terrae.
18O||5||26||129810	Ingredieris in abundantia sepulcrum, sicut infertur acervus tritici in tempore suo.
18O||5||27||129820	Ecce hoc, ut investigavimus, ita est; oboedi illi et tu sapias tibi ”.
18O||6||1||129830	Respondens autem Iob dixit:
18O||6||2||129840	“ Utinam appenderetur aegritu do mea, et calamitatem meam assumerent in statera!
18O||6||3||129850	Nunc vero arena maris haec gravior apparet, inde verbis meis haesito.
18O||6||4||129860	Quia sagittae Omnipotentis in me sunt, quarum venenum ebibit spiritus meus; et terrores Dei militant contra me. 
18O||6||5||129870	Numquid rugiet onager, cum habuerit herbam? Aut mugiet bos, cum ante praesepe plenum steterit?
18O||6||6||129880	Aut poterit comedi insulsum, quod non est sale conditum? Aut poterit gustari herba insulsa?
18O||6||7||129890	Quae prius nolebat tangere anima mea, nunc prae angustia cibi mei sunt.
18O||6||8||129900	Quis det, ut veniat petitio mea, et, quod exspecto, tribuat mihi Deus?
18O||6||9||129910	Utinam Deus me conterat; solvat manum suam et succidat me! 
18O||6||10||129920	Et haec mihi sit consolatio, et exsultabo vel in pavore, qui non parcat, nec celabo sermones Sancti.
18O||6||11||129930	Quae est enim fortitudo mea, ut sustineam? Aut quis finis meus, ut patienter agam?
18O||6||12||129940	Num fortitudo lapidum, fortitudo mea? Num caro mea aenea est?
18O||6||13||129950	An non est auxilium mihi in me, et virtus quoque remota est a me?
18O||6||14||129960	Qui tollit ab amico suo misericordiam, timorem Omnipotentis derelinquit. 
18O||6||15||129970	Fratres mei mentiti sunt me sicut alveus torrentium, qui evanescunt
18O||6||16||129980	nigrescentes glacie, cum ingruit super eos nix.
18O||6||17||129990	Tempore, quo diffluunt, arescunt et, ut incaluerit, solvuntur de loco suo.
18O||6||18||130000	Deflectunt viatorum turmae de viis suis, ascendentes per desertum pereunt. 
18O||6||19||130010	Commeatus Thema consideraverunt, viatores Saba speraverunt in eis.
18O||6||20||130020	Confusi sunt, quia speraverunt; venerunt eo usque, et pudore cooperti sunt.
18O||6||21||130030	Ita nunc vos facti estis mihi; videntes plagam meam, timetis.
18O||6||22||130040	Numquid dixi: Afferte mihi et de substantia vestra donate mihi? 
18O||6||23||130050	vel: Liberate me de manu hostis et de manu robustorum eruite me? 
18O||6||24||130060	Docete me, et ego tacebo, et, si quid forte ignoravi, instruite me.
18O||6||25||130070	Quare detraxistis sermonibus veritatis, cum e vobis nullus sit, qui possit arguere me?
18O||6||26||130080	Ad increpandum tantum eloquia concinnatis, sed in ventum verba desperati.
18O||6||27||130090	Super pupillum irruitis et subvertere nitimini amicum vestrum.
18O||6||28||130100	Nunc, quaeso, convertimini ad me, et in faciem vestram non mentiar.
18O||6||29||130110	Revertite! Nulla erit improbitas. Revertite! Adhuc praesens adest iustitia mea.
18O||6||30||130120	Estne in lingua mea improbitas? An palatum meum non discernit nequitiam?
18O||7||1||130130	Nonne militia est vita hominis super terram, et sicut dies mercennarii dies eius? 
18O||7||2||130140	Sicut servus desiderat umbram, et sicut mercennarius praestolatur mercedem suam,
18O||7||3||130150	sic et ego habui menses vacuos et noctes laboriosas enumeravi mihi. 
18O||7||4||130160	Si dormiero, dicam: Quando consurgam? Et rursum exspectabo vesperam et replebor doloribus usque crepusculum.
18O||7||5||130170	Induta est caro mea putredine et sordibus pulveris; cutis mea scinditur et diffluit.
18O||7||6||130180	Dies mei velocius transierunt quam navicula texentis et consumpti sunt deficiente filo.
18O||7||7||130190	Memento quia ventus est vita mea, et non revertetur oculus meus, ut videat bona.
18O||7||8||130200	Nec aspiciet me visus hominis; oculi tui in me, et non subsistam.
18O||7||9||130210	Sicut consumitur nubes et pertransit, sic, qui descenderit ad inferos, non ascendet
18O||7||10||130220	nec revertetur ultra in domum suam, neque cognoscet eum amplius locus eius.
18O||7||11||130230	Quapropter et ego non parcam ori meo; loquar in tribulatione spiritus mei, confabulabor cum amaritudine animae meae.
18O||7||12||130240	Numquid mare ego sum aut cetus, quia posuisti super me custodiam? 
18O||7||13||130250	Si dixero: Consolabitur me lectulus meus, et assumet stratum meum querelam meam,
18O||7||14||130260	terrebis me per somnia et per visiones horrore concuties.
18O||7||15||130270	Quam ob rem eligit suspendium anima mea, et mortem ossa mea.
18O||7||16||130280	Desperavi; nequaquam ultra iam vivam. Parce mihi, nihil enim sunt dies mei.
18O||7||17||130290	Quid est homo, quia magnificas eum? Aut quid apponis erga eum cor tuum?
18O||7||18||130300	Visitas eum diluculo et singulis momentis probas illum. 
18O||7||19||130310	Usquequo non avertes oculos a me? Nec dimittis me, ut glutiam salivam meam?
18O||7||20||130320	Peccavi; quid faciam tibi, o custos hominum? Quare posuisti me contrarium tibi, et factus sum mihimetipsi gravis?
18O||7||21||130330	Cur non tollis peccatum meum et quare non aufers iniquitatem meam? Ecce, nunc in pulvere dormiam; et, si mane me quaesieris, non subsistam! ”.
18O||8||1||130340	Respondens autem Baldad Suhites dixit:
18O||8||2||130350	“ Usquequo loqueris talia, et spiritus vehemens sermones oris tui?
18O||8||3||130360	Numquid Deus supplantat iudicium, aut Omnipotens subvertit, quod iustum est?
18O||8||4||130370	Et si filii tui peccaverunt ei, et dimisit eos in manu iniquitatis suae,
18O||8||5||130380	tu tamen, si diluculo consurrexeris ad Deum et Omnipotentem fueris deprecatus, 
18O||8||6||130390	si mundus et rectus incesseris, statim evigilabit ad te et pacatum reddet habitaculum iustitiae tuae;
18O||8||7||130400	in tantum ut, si priora tua fuerint parva, et novissima tua multiplicentur nimis.
18O||8||8||130410	Interroga enim generationem pristinam et diligenter investiga patrum memoriam.
18O||8||9||130420	Hesterni quippe sumus et ignoramus, quoniam sicut umbra dies nostri sunt super terram.
18O||8||10||130430	Nonne ipsi docebunt te, loquentur tibi et de corde suo proferent eloquia?
18O||8||11||130440	Numquid virere potest scirpus absque umore, aut crescere carectum sine aqua?
18O||8||12||130450	Cum adhuc sit in flore, nec carpatur manu, ante omnes herbas arescit.
18O||8||13||130460	Sic viae omnium, qui obliviscuntur Deum, et spes impii peribit.
18O||8||14||130470	Cuius spes filum tenue, et sicut tela aranearum fiducia eius. 
18O||8||15||130480	Innitetur super domum suam et non stabit; fulciet eam et non consurget.
18O||8||16||130490	Umectus videtur, antequam veniat sol, et in horto suo germen eius egredietur.
18O||8||17||130500	Super acervum petrarum radices eius densabuntur, et inter lapides commorabitur.
18O||8||18||130510	Si absorbuerit eum de loco suo, negabit eum et dicet: “Non novi te”.
18O||8||19||130520	Haec est enim laetitia viae eius, ut rursum de terra alii germinentur. 
18O||8||20||130530	Deus non proiciet simplicem nec porriget manum malignis,
18O||8||21||130540	donec impleatur risu os tuum, et labia tua iubilo.
18O||8||22||130550	Qui oderunt te, induentur confusione, et tabernaculum impiorum non subsistet ”.
18O||9||1||130560	Et respondens Iob ait:
18O||9||2||130570	“ Vere scio quod ita sit, et quomodo iustificabitur homo compositus Deo?
18O||9||3||130580	Si voluerit contendere cum eo, non poterit ei respondere unum pro mille.
18O||9||4||130590	Sapiens corde est et fortis robore; quis restitit ei, et pacem habuit?
18O||9||5||130600	Qui transtulit montes, et nescierunt hi, quos subvertit in furore suo.
18O||9||6||130610	Qui commovet terram de loco suo, et columnae eius concutiuntur.
18O||9||7||130620	Qui praecipit soli, et non oritur, et stellas claudit quasi sub signaculo.
18O||9||8||130630	Qui extendit caelos solus et graditur super fluctus maris.
18O||9||9||130640	Qui facit Arcturum et Oriona et Hyadas et interiora austri.
18O||9||10||130650	Qui facit magna et incomprehensibilia et mirabilia, quorum non est numerus.
18O||9||11||130660	Si venerit ad me, non videbo eum; si abierit, non intellegam.
18O||9||12||130670	Si repente arripiet, quis eum impediet? Vel quis dicere potest: “Quid facis?”.
18O||9||13||130680	Deus non retinet iram suam, et sub eo curvantur auxilia Rahab. 
18O||9||14||130690	Quantus ergo sum ego, ut respondeam ei et loquar delectis verbis cum eo?
18O||9||15||130700	Quia, etiamsi iustus essem, non responderem, sed meum iudicem deprecarer;
18O||9||16||130710	et, cum invocantem exaudierit me, non credam quod audierit vocem meam.
18O||9||17||130720	In turbine enim conteret me et multiplicabit vulnera mea etiam sine causa.
18O||9||18||130730	Non concedit requiescere spiritum meum et implet me amaritudinibus.
18O||9||19||130740	Si fortitudo quaeritur, robustissimus est; si iudicium, quis eum arcesserit?
18O||9||20||130750	Si iustificare me voluero, os meum condemnabit me; si innocentem ostendero, pravum me comprobabit.
18O||9||21||130760	Etiamsi simplex fuero, hoc ipsum ignorabit anima mea, et contemnam vitam meam.
18O||9||22||130770	Unum est, quod locutus sum: Et innocentem et impium ipse consumit.
18O||9||23||130780	Si subito flagellum occidat, de afflictione innocentium ridebit. 
18O||9||24||130790	Terra data est in manus impii, vultum iudicum eius operit; quod si non ille est, quis ergo est?
18O||9||25||130800	Dies mei velociores fuerunt cursore: fugerunt et non viderunt bonum;
18O||9||26||130810	pertransierunt quasi naves arundineae, sicut aquila volans ad escam.
18O||9||27||130820	Cum dixero: Obliviscar maerorem meum, commutabo faciem meam et hilaris fiam,
18O||9||28||130830	vereor omnes dolores meos, sciens quod non iustificaveris me.
18O||9||29||130840	Si autem et sic impius sum, quare frustra laboravi?
18O||9||30||130850	Si lotus fuero quasi aquis nivis, et lixivo mundavero manus meas,
18O||9||31||130860	tamen sordibus intinges me, et abominabuntur me vestimenta mea.
18O||9||32||130870	Neque enim viro, qui similis mei est, respondebo; nec vir, quocum in iudicio contendam.
18O||9||33||130880	Non est qui utrumque valeat arguere et ponere manum suam in ambobus.
18O||9||34||130890	Auferat a me virgam suam, et pavor eius non me terreat.
18O||9||35||130900	Loquar et non timebo eum; quia sic non mecum ipse sum.
18O||10||1||130910	Taedet animam meam vitae meae; dimittam adversum me eloquium meum, loquar in amaritudine animae meae.
18O||10||2||130920	Dicam Deo: Noli me condemnare, indica mihi cur me ita iudices.
18O||10||3||130930	Numquid bonum tibi videtur, si opprimas me et calumnieris me, opus manuum tuarum, et super consilium impiorum arrideas?
18O||10||4||130940	Numquid oculi carnei tibi sunt, aut, sicut videt homo, et tu videbis? 
18O||10||5||130950	Numquid sicut dies hominis dies tui, et anni tui sicut humana sunt tempora,
18O||10||6||130960	ut quaeras iniquitatem meam et peccatum meum scruteris,
18O||10||7||130970	cum scias quia nihil impium fecerim, et sit nemo, qui de manu tua possit eruere?
18O||10||8||130980	Manus tuae fecerunt me et plasmaverunt me totum in circuitu; et sic repente praecipitas me?
18O||10||9||130990	Memento, quaeso, quod sicut lutum feceris me et in pulverem reduces me.
18O||10||10||131000	Nonne sicut lac mulsisti me et sicut caseum me coagulasti?
18O||10||11||131010	Pelle et carnibus vestisti me; ossibus et nervis compegisti me.
18O||10||12||131020	Vitam et misericordiam tribuisti mihi, et visitatio tua custodivit spiritum meum.
18O||10||13||131030	Licet haec celes in corde tuo, tamen scio haec in animo tuo versari.
18O||10||14||131040	Si peccaverim, observas me et ab iniquitate mea mundum me esse non pateris.
18O||10||15||131050	Et si impius fuero, vae mihi est; et si iustus, non levabo caput, saturatus afflictione et miseria.
18O||10||16||131060	Si superbia extollar, quasi catulum leonis capies me et iterum mirabilem te exhibebis in me.
18O||10||17||131070	Instauras testes tuos contra me et multiplicas iram tuam adversum me, et poenae militant in me.
18O||10||18||131080	Quare de vulva eduxisti me? Qui utinam consumptus essem, ne oculus me videret!
18O||10||19||131090	Fuissem quasi non essem, de utero translatus ad tumulum.
18O||10||20||131100	Numquid non paucitas dierum meorum finietur brevi? Dimitte ergo me, ut refrigerem paululum dolorem meum,
18O||10||21||131110	antequam vadam, et non revertar, ad terram tenebrarum et umbrae mortis,
18O||10||22||131120	terram caliginis et tenebrarum, ubi umbra mortis et nullus ordo, sed sempiternus horror inhabitat ”.
18O||11||1||131130	Respondens autem Sophar Naamathites dixit:
18O||11||2||131140	“ Numquid illi, qui multa loquitur, non et respondetur? Aut vir verbosus iustificabitur?
18O||11||3||131150	Vaniloquium tuum viros tacere faciet, et, cum ceteros irriseris, a nullo confutaberis?
18O||11||4||131160	Dixisti enim: “Purus est sermo meus, et mundus sum in conspectu tuo”. 
18O||11||5||131170	Atque utinam Deus ipse loqueretur tecum et aperiret labia sua tibi,
18O||11||6||131180	ut ostenderet tibi secreta sapientiae et arcana consilia eius, et intellegeres quod multo minora quaerat a te, quam meretur iniquitas tua.
18O||11||7||131190	Forsitan vestigia Dei comprehendes et usque ad perfectum Omnipotentem reperies?
18O||11||8||131200	Excelsior caelo est, et quid facies? Profundior inferno, et quid cognosces?
18O||11||9||131210	Longior terra mensura eius et latior mari.
18O||11||10||131220	Si subverterit vel concluserit et coarctaverit, quis contradicet ei?
18O||11||11||131230	Ipse enim novit hominum vanitatem; et videns iniquitatem nonne considerat?
18O||11||12||131240	Sed et vir vacuus cordatus fit, et homo tamquam pullum onagri nascitur.
18O||11||13||131250	Tu autem, si cor tuum firmaveris et expanderis ad eum manus tuas, 
18O||11||14||131260	si iniquitatem, quae est in manu tua, abstuleris a te, et non manserit in tabernaculo tuo iniustitia,
18O||11||15||131270	tunc levare poteris faciem tuam absque macula et eris stabilis et non timebis.
18O||11||16||131280	Miseriae quoque oblivisceris et quasi aquarum, quae praeterierunt, recordaberis.
18O||11||17||131290	Et quasi meridianus fulgor consurget tibi ad vesperam, et, cum te caligine tectum putaveris, orieris ut lucifer.
18O||11||18||131300	Et habebis fiduciam, proposita tibi spe, et defossus securus dormies.
18O||11||19||131310	Requiesces, et non erit qui te exterreat; et deprecabuntur faciem tuam plurimi.
18O||11||20||131320	Oculi autem impiorum deficient, et effugium peribit ab eis; et spes illorum exhalatio animae ”.
18O||12||1||131330	Respondens autem Iob dixit:
18O||12||2||131340	“ Ergo vos estis soli homines, et vobiscum morietur sapientia.
18O||12||3||131350	Et mihi est cor sicut et vobis, nec inferior vestri sum; quis enim haec, quae nostis, ignorat?
18O||12||4||131360	Qui deridetur ab amico suo sicut ego, invocabit Deum, et exaudiet eum; deridetur enim iusti integritas.
18O||12||5||131370	Lampas contempta apud cogitationes eorum, qui securi sunt, parata iis, qui vacillant pede.
18O||12||6||131380	Tranquilla sunt tabernacula praedonum et secura iis, qui provocant Deum, iis, qui Deum tenent manu sua.
18O||12||7||131390	Nimirum interroga iumenta, et docebunt te, et volatilia caeli, et indicabunt tibi. 
18O||12||8||131400	Loquere terrae, et docebit te; et narrabunt pisces maris.
18O||12||9||131410	Quis ignorat in omnibus his quod manus Domini hoc fecerit?
18O||12||10||131420	In cuius manu anima omnis viventis et spiritus universae carnis hominis. 
18O||12||11||131430	Nonne auris verba diiudicat, et palatum cibum sibi gustat?
18O||12||12||131440	In senibus est sapientia, et in longaevis prudentia.
18O||12||13||131450	Apud ipsum est sapientia et fortitudo; ipse habet consilium et intellegentiam.
18O||12||14||131460	Si destruxerit, nemo est, qui aedificet; si incluserit hominem, nullus est, qui aperiat.
18O||12||15||131470	Si continuerit aquas, arescent; et, si emiserit eas, subvertent terram.
18O||12||16||131480	Apud ipsum est fortitudo et sapientia; ipse novit et decipientem et eum qui decipitur.
18O||12||17||131490	Inducit consiliarios spoliatos et iudices in stuporem.
18O||12||18||131500	Balteum regum dissolvit et praecingit fune renes eorum.
18O||12||19||131510	Inducit sacerdotes spoliatos et optimates supplantat,
18O||12||20||131520	commutans labium veracium et doctrinam senum auferens.
18O||12||21||131530	Effundit despectionem super principes et cingulum fortium relaxat.
18O||12||22||131540	Qui revelat profunda de tenebris et producit in lucem umbram mortis.
18O||12||23||131550	Qui multiplicat gentes et perdit eas et subversas in integrum restituit.
18O||12||24||131560	Qui immutat cor principum populi terrae et decipit eos et errare eos faciet per invium desertum.
18O||12||25||131570	Palpabunt quasi in tenebris et non in luce, et errare eos faciet quasi ebrios.
18O||13||1||131580	Ecce, omnia haec vidit oculus meus, et audivit auris mea, et intellexi singula.
18O||13||2||131590	Secundum scientiam vestram, et ego novi; nec inferior vestri sum.
18O||13||3||131600	Sed tamen ad Omnipotentem loquar et disputare cum Deo cupio;
18O||13||4||131610	vos autem ostendam fabricatores mendacii, medicos vanos vos omnes.
18O||13||5||131620	Atque utinam taceretis, ut sit vobis in sapientiam!
18O||13||6||131630	Audite ergo correptionem meam et contentiones labiorum meorum attendite.
18O||13||7||131640	Numquid pro Deo profertis mendacium et pro illo loquimini dolos?
18O||13||8||131650	Numquid faciem eius accipitis et pro Deo in iudicio contendere nitimini?
18O||13||9||131660	Aut bonum est quod vos excutiat? Aut, ut illuditur homini, illudetis ei?
18O||13||10||131670	Ipse vos arguet, cum in abscondito faciem accipitis. 
18O||13||11||131680	Nonne maiestas eius turbabit vos, et terror eius irruet super vos?
18O||13||12||131690	Sententiae vestrae sunt proverbia cineris; thoraces lutei thoraces vestri.
18O||13||13||131700	Tacete paulisper, ut loquar ipse, et transeat super me quodcumque.
18O||13||14||131710	Quare sumam carnes meas dentibus meis et animam meam ponam in manibus meis?
18O||13||15||131720	Etiamsi occiderit me, in ipso sperabo; verumtamen vias meas in conspectu eius arguam.
18O||13||16||131730	Et hoc erit salus mea: non enim veniet in conspectu eius omnis impius.
18O||13||17||131740	Audite sermonem meum et explicationem meam percipite auribus vestris.
18O||13||18||131750	Ecce iudicium paravi; scio quod iustus inveniar.
18O||13||19||131760	Quis est qui contendat mecum? Tunc enim tacebo et consummabor.
18O||13||20||131770	Duo tantum ne facias mihi, et tunc a facie tua non abscondar: 
18O||13||21||131780	Manum tuam longe fac a me, et formido tua non me terreat.
18O||13||22||131790	Voca me, et ego respondebo tibi; aut ipse loquar, et tu respondebis mihi.
18O||13||23||131800	Quantas habeo iniquitates et peccata? Scelera mea et delicta ostende mihi. 
18O||13||24||131810	Cur faciem tuam abscondis et arbitraris me inimicum tuum?
18O||13||25||131820	Contra folium, quod vento rapitur, dure agis et stipulam siccam persequeris.
18O||13||26||131830	Scribis enim contra me amaritudines et occupatum me vis peccatis adulescentiae meae.
18O||13||27||131840	Posuisti in nervo pedem meum et observasti omnes semitas meas et vestigia pedum meorum considerasti.
18O||13||28||131850	Qui quasi uter consumendus sum, et quasi vestimentum, quod comeditur a tinea.
18O||14||1||131860	Homo natus de muliere, brevi vivens tempore, commotione satiatur.
18O||14||2||131870	Qui quasi flos egreditur et arescit et fugit velut umbra et non permanet.
18O||14||3||131880	Et dignum ducis super huiuscemodi aperire oculos tuos et adducere eum tecum in iudicium?
18O||14||4||131890	Quis potest facere mundum de immundo? Ne unus quidem!
18O||14||5||131900	Si statuti dies hominis sunt, et numerus mensium eius apud te est, et constituti sunt termini eius, quos non praeteribit,
18O||14||6||131910	averte oculos tuos ab eo, ut quiescat, donec solvat, sicut mercennarius, dies suos.
18O||14||7||131920	Nam lignum habet spem; si praecisum fuerit, rursum virescet, et rami eius non deficient.
18O||14||8||131930	Si senuerit in terra radix eius, et in pulvere emortuus fuerit truncus illius,
18O||14||9||131940	ad odorem aquae germinabit et faciet comam quasi novellae.
18O||14||10||131950	Homo vero cum mortuus fuerit et debilitatur, exspirat homo et, ubi, quaeso, est?
18O||14||11||131960	Recedent aquae de mari, et fluvius vacuefactus arescet;
18O||14||12||131970	sic homo, cum dormierit, non resurget: donec atteratur caelum, non evigilabit nec consurget de somno suo.
18O||14||13||131980	Quis mihi hoc tribuat, ut in inferno seponas me et abscondas me, donec pertranseat furor tuus, et constituas mihi tempus, in quo recorderis mei?
18O||14||14||131990	Putasne mortuus homo rursum vivat? Cunctis diebus, quibus nunc milito, exspectarem, donec veniat immutatio mea.
18O||14||15||132000	Vocares me, et ego responderem tibi; opus manuum tuarum requireres.
18O||14||16||132010	Tu quidem nunc gressus meos dinumerares, sed parceres peccatis meis.
18O||14||17||132020	Signares quasi in sacculo delicta mea, sed dealbares iniquitatem meam.
18O||14||18||132030	Mons cadens decidit, et saxum transfertur de loco suo;
18O||14||19||132040	lapides excavant aquae, et alluvione terra inundatur: et spem hominis perdes.
18O||14||20||132050	Praevales adversus eum, et in perpetuum transiet; immutas faciem eius et emittis eum.
18O||14||21||132060	Sive nobiles fuerint filii eius, non novit; sive ignobiles, non intellegit.
18O||14||22||132070	Attamen caro eius, dum vivet, dolet, et anima illius super semetipso luget ”.
18O||15||1||132080	Respondens autem Eliphaz Themanites dixit:
18O||15||2||132090	“ Numquid sapiens respondebit sapientia ventosa et implebit vento urente stomachum suum?
18O||15||3||132100	Arguens verbis, quae nihil prosunt, et sententiis, quae nihil iuvant?
18O||15||4||132110	Tu autem pietatem dissolvis et detrahis meditationi coram Deo. 
18O||15||5||132120	Docet enim iniquitas tua os tuum, et assumis linguam callidorum.
18O||15||6||132130	Condemnabit te os tuum et non ego, et labia tua respondebunt tibi.
18O||15||7||132140	Numquid primus homo tu natus es et ante colles formatus?
18O||15||8||132150	Numquid consilium Dei audisti et tibi attrahis sapientiam?
18O||15||9||132160	Quid nosti, quod nos ignoremus? Quid intellegis, quod nos nesciamus?
18O||15||10||132170	Et senes et antiqui sunt inter nos, multo vetustiores quam pater tuus. 
18O||15||11||132180	Numquid parum tibi sunt consolationes Dei? Et verbum lene tecum factum?
18O||15||12||132190	Quid te elevat cor tuum, et cur attonitos habes oculos?
18O||15||13||132200	Quid vertis contra Deum spiritum tuum et profers de ore tuo huiuscemodi sermones?
18O||15||14||132210	Quid est homo, ut immaculatus sit, et ut iustus appareat natus de muliere?
18O||15||15||132220	Ecce, sanctis suis non fidit, et caeli non sunt mundi in conspectu eius;
18O||15||16||132230	quanto magis abominabilis et corruptus homo, qui bibit quasi aquam iniquitatem. 
18O||15||17||132240	Ostendam tibi, audi me; quod vidi, narrabo tibi,
18O||15||18||132250	quod sapientes confitentur, et non celaverunt eos patres eorum: 
18O||15||19||132260	quibus solis data est terra, et non transivit alienus per eos.
18O||15||20||132270	Cunctis diebus suis impius cruciatur, et numerus annorum incertus est tyranno.
18O||15||21||132280	Sonitus terroris semper in auribus illius, quasi, cum pax sit, vastator irruat in eum.
18O||15||22||132290	Non credit quod reverti possit de tenebris, cum sit destinatus gladio.
18O||15||23||132300	Cum se moverit ad quaerendum panem: “Ubinam?”, novit quod paratus sit in manu eius tenebrarum dies.
18O||15||24||132310	Terrebit eum tribulatio et angustia, vallabit eum sicut regem, qui praeparatur ad proelium.
18O||15||25||132320	Tetendit enim adversus Deum manum suam, et contra Omnipotentem roboratus est.
18O||15||26||132330	Cucurrit adversus eum erecto collo, spisso scuto armatus.
18O||15||27||132340	Operuit faciem eius crassitudo, et de lateribus eius arvina dependet.
18O||15||28||132350	Habitavit in civitatibus desolatis et in domibus desertis, quae in tumulos sunt redactae.
18O||15||29||132360	Non ditabitur, nec perseverabit substantia eius; nec mittet in terra radicem suam.
18O||15||30||132370	Non recedet de tenebris; ramos eius arefaciet flamma, et auferet ventus florem eius.
18O||15||31||132380	Ne credat vanitati errore deceptus, quia vanitas erit remuneratio eius.
18O||15||32||132390	Antequam dies eius impleantur, abscindentur, et ramus eius non virescet.
18O||15||33||132400	Laedetur quasi vinea in primo flore botrus eius, et quasi oliva proiciens florem suum.
18O||15||34||132410	Cangregatio enim impii sterilis, et ignis devorabit tabernacula eorum, qui munera libenter accipiunt.
18O||15||35||132420	Concepit dolorem et peperit iniquitatem, et venter eius praeparat dolos.
18O||16||1||132430	Respondens autem Iob dixit:
18O||16||2||132440	“ Audivi frequenter talia! onsolatores molesti omnes vos estis.
18O||16||3||132450	Numquid habebunt finem verba ventosa, aut quid te exacerbat, ut respondeas?
18O||16||4||132460	Poteram et ego similia vestri loqui, si esset anima vestra pro anima mea! Concinnarem super vos sermones et moverem caput meum super vos.
18O||16||5||132470	Roborarem vos ore meo et motum labiorum meorum non cohiberem.
18O||16||6||132480	Si locutus fuero, non quiescet dolor meus et, si tacuero, non recedet a me;
18O||16||7||132490	nunc autem defatigavit me dolor meus, et tu vastasti omnem coetum meum.
18O||16||8||132500	Rugae meae testimonium dicunt contra me; et suscitatur falsiloquus adversus faciem meam contradicens mihi,
18O||16||9||132510	Ira eius discerpsit me et adversata est mihi, et infremuit contra me dentibus suis. Hostis meus acuit oculos suos in me.
18O||16||10||132520	Aperuerunt super me ora sua et exprobrantes percusserunt maxillam meam, simul conferti contra me.
18O||16||11||132530	Concludit me Deus apud iniquum et manibus impiorum me tradit.
18O||16||12||132540	Ego, ille quondam tranquillus, repente contritus sum. Tenuit cervicem meam, confregit me et posuit me sibi quasi in signum.
18O||16||13||132550	Circumdedit me lanceis suis, scidit lumbos meos, non pepercit et effudit in terra iecur meum.
18O||16||14||132560	Dirupit me rumpens et diruens, irruit in me quasi gigas.
18O||16||15||132570	Saccum consui super cutem meam et dimisi in terram cornu meum.
18O||16||16||132580	Facies mea rubuit a fletu, et palpebrae meae caligaverunt;
18O||16||17||132590	attamen absque iniquitate manus meae, cum haberem mundas preces.
18O||16||18||132600	Terra, ne operias sanguinem meum, neque inveniat in te locum latendi clamor meus.
18O||16||19||132610	Ecce enim in caelo testis meus, et conscius meus in excelsis.
18O||16||20||132620	Interpretes mei sunt cogitationes meae: ad Deum stillat oculus meus.
18O||16||21||132630	Atque utinam sic iudicaretur vir cum Deo, sicut iudicatur filius hominis cum collega suo.
18O||16||22||132640	Ecce enim breves anni transeunt, et semitam, per quam non revertar, ambulo.
18O||17||1||132650	Spiritus meus attenuatus est, dies mei exstincti, et solum mihi superest sepulcrum.
18O||17||2||132660	Nonne irrisiones circumdant me, et in amaritudinibus moratur oculus meus?
18O||17||3||132670	Pone pignus pro me iuxta te; et quis umquam spondens percutiet manum meam?
18O||17||4||132680	Cor eorum longe fecisti a disciplina; propterea non exaltabuntur.
18O||17||5||132690	Praedam pollicetur sociis, sed oculi filiorum eius deficient.
18O||17||6||132700	Posuit me quasi in proverbium vulgi et conspuendum in faciem.
18O||17||7||132710	Caligavit ab indignatione oculus meus, et membra mea quasi in umbram redacta sunt.
18O||17||8||132720	Stupebunt iusti super hoc, et innocens contra impium excitabitur.
18O||17||9||132730	Et tenebit iustus viam suam, et mundus manibus addet fortitudinem.
18O||17||10||132740	Igitur omnes vos convertimini et venite, et non inveniam in vobis ullum sapientem.
18O||17||11||132750	Dies mei transierunt, cogitationes meae dissipatae sunt et desideria cordis mei.
18O||17||12||132760	Noctem verterunt in diem; et rursum post tenebras properat lux.
18O||17||13||132770	Si sustinuero, infernus domus mea est; et in tenebris stravi lectulum meum.
18O||17||14||132780	Putredini dixi: Pater meus es!; Mater mea et soror mea! vermibus.
18O||17||15||132790	Ubi est ergo nunc praestolatio mea, et patientiam meam quis considerat?
18O||17||16||132800	In profundissimum infernum descendent omnia mea; simul in pulvere erit requies mihi? ”.
18O||18||1||132810	Respondens autem Baldad Suhites dixit:
18O||18||2||132820	“ Usque ad quem finem verba iactabitis? Intellegite prius, et sic loquamur.
18O||18||3||132830	Quare reputati sumus ut iumenta et sorduimus coram vobis?
18O||18||4||132840	Qui perdis animam tuam in furore tuo, numquid propter te derelinquetur terra, et transferentur rupes de loco suo?
18O||18||5||132850	Etenim lux impii exstinguetur, nec splendebit flamma ignis eius.
18O||18||6||132860	Lux obtenebrescet in tabernaculo illius, et lucerna, quae super eum est, exstinguetur.
18O||18||7||132870	Arctabuntur gressus virtutis eius, et praecipitabit eum consilium suum.
18O||18||8||132880	Immissi sunt in rete pedes eius, et in reticulo ambulat.
18O||18||9||132890	Tenet plantam illius laqueus, et firmatur super eum tendiculum.
18O||18||10||132900	Abscondita est in terra pedica eius, et decipula illius super semitam.
18O||18||11||132910	Undique terrent eum formidines et involvunt pedes eius.
18O||18||12||132920	Attenuatur fame robur eius, et pernicies parata costis illius.
18O||18||13||132930	Devorat partes cutis eius, consumat membra illius primogenitus mortis.
18O||18||14||132940	Avellitur de tabernaculo suo fiducia eius, et urges eum ad regem formidinum.
18O||18||15||132950	Habitas in tabernaculo, quod iam non est ei; aspergitur in habitatione eius sulphur.
18O||18||16||132960	Deorsum radices eius siccantur, sursum autem atteruntur rami eius.
18O||18||17||132970	Memoria illius periit de terra, et non celebrabitur nomen eius in plateis.
18O||18||18||132980	Expellent eum de luce in tenebras et de orbe transferent eum.
18O||18||19||132990	Non erit semen eius neque progenies in populo suo, nec ullae reliquiae in commoratione eius.
18O||18||20||133000	In die eius stupebunt novissimi, et primos invadet horror.
18O||18||21||133010	Haec sunt ergo tabernacula iniqui; et iste locus eius, qui ignorat Deum ”.
18O||19||1||133020	Respondens autem Iob dixit:
18O||19||2||133030	“ Usquequo affligitis ani mam meam et atteritis me sermonibus?
18O||19||3||133040	En decies obiurgatis me et non erubescitis opprimentes me.
18O||19||4||133050	Nempe, etsi erravi, mecum erit error meus.
18O||19||5||133060	Si vos contra me erigimini et arguitis me opprobriis meis,
18O||19||6||133070	saltem nunc intellegite quia Deus non aequo iudicio afflixerit me et rete suo me cinxerit.
18O||19||7||133080	Etsi clamo: Vim patior!, non exaudior; si vociferor, non est qui iudicet.
18O||19||8||133090	Semitam meam circumsaepsit, et transire non possum; et in calle meo tenebras posuit.
18O||19||9||133100	Spoliavit me gloria mea et abstulit coronam de capite meo.
18O||19||10||133110	Destruxit me undique, et pereo, et evellit quasi arborem spem meam.
18O||19||11||133120	Iratus est contra me furor eius, et sic me habuit quasi hostem suum.
18O||19||12||133130	Simul venerunt turmae eius et fecerunt sibi viam adversus me et obsederunt in gyro tabernaculum meum.
18O||19||13||133140	Fratres meos longe fecit a me, et noti mei quasi alieni recesserunt a me.
18O||19||14||133150	Dereliquerunt me propinqui mei, et, qui me noverant, obliti sunt mei.
18O||19||15||133160	Inquilini domus meae et ancillae meae sicut alienum habuerunt me, et quasi peregrinus fui in oculis eorum.
18O||19||16||133170	Servum meum vocavi, et non respondit; ore proprio deprecabar illum.
18O||19||17||133180	Halitum meum exhorruit uxor mea, et fetui filiis uteri mei.
18O||19||18||133190	Vel infantes despiciebant me et, cum surgerem, detrahebant mihi.
18O||19||19||133200	Abominati sunt me quondam consiliarii mei; et, quem maxime diligebam, aversatus est me.
18O||19||20||133210	Pelli meae, consumptis carnibus, adhaesit os meum, et evanuit cutis mea circa dentes meos.
18O||19||21||133220	Miseremini mei, miseremini mei, saltem vos, amici mei, quia manus Domini tetigit me.
18O||19||22||133230	Quare persequimini me sicut Deus et carnibus meis non saturamini?
18O||19||23||133240	Quis mihi tribuat, ut scribantur sermones mei? Quis mihi det, ut exarentur in libro
18O||19||24||133250	stilo ferreo et plumbeo, in aeternum sculpantur in silice?
18O||19||25||133260	Scio enim quod redemptor meus vivit et in novissimo super pulvere stabit;
18O||19||26||133270	et post pellem meam hanc, quam abstraxerunt, et de carne mea videbo Deum.
18O||19||27||133280	Quem visurus sum ego ipse, et oculi mei conspecturi sunt, et non alienum. Consumpti sunt renes mei in sinu meo.
18O||19||28||133290	Si ergo nunc dicitis: “Quomodo persequemur eum et radicem verbi inveniemus contra eum?”,
18O||19||29||133300	timete a facie gladii, quoniam ultor iniquitatum gladius est; et scitote esse iudicium ”.
18O||20||1||133310	Respondens autem Sophar Naamathites dixit:
18O||20||2||133320	“ Idcirco cogitationes meae reducunt me, eo quod intellectus effulsit in me.
18O||20||3||133330	Doctrinam, qua me arguis, audiam, at spiritus intellegentiae meae respondebit mihi.
18O||20||4||133340	Scisne hoc a principio, ex quo positus est homo super terram,
18O||20||5||133350	quod exsultatio iniquorum brevis sit, et gaudium impiorum ad instar puncti?
18O||20||6||133360	si ascenderit usque ad caelum superbia eius, et caput eius nubes tetigerit,
18O||20||7||133370	quasi sterquilinium in finem perdetur, et, qui eum viderant, dicent: “Ubi est?”.
18O||20||8||133380	Velut somnium avolans non invenietur, transiet sicut visio nocturna.
18O||20||9||133390	Oculus, qui eum viderat, non videbit, neque ultra intuebitur eum locus suus.
18O||20||10||133400	Filii eius satagent complacere pauperibus, et manus illius reddent ei possessionem suam.
18O||20||11||133410	Ossa eius, quae implebantur adulescentia, cum eo in pulvere dormient.
18O||20||12||133420	Cum enim dulce fuerit in ore eius malum, abscondet illud sub lingua sua.
18O||20||13||133430	Parcet illi et non derelinquet illud et celabit in gutture suo.
18O||20||14||133440	Panis eius in visceribus illius vertetur in fel aspidum intrinsecus.
18O||20||15||133450	Divitias, quas devoravit, evomet, et de ventre illius extrahet eas Deus.
18O||20||16||133460	Venenum aspidum sugebat, et occidet eum lingua viperae.
18O||20||17||133470	Non videat rivulos olei, torrentes mellis et butyri.
18O||20||18||133480	Restituet quaestum suum nec deglutiet, de opibus venditionum non laetabitur.
18O||20||19||133490	Quoniam confringens deseruit pauperes, domum rapuit et non aedificavit eam.
18O||20||20||133500	Nec est satiatus venter eius; et cum desideriis suis evadere non potuit.
18O||20||21||133510	Non fuerunt reliquiae de cibo eius, et propterea nihil permanebit de bonis eius.
18O||20||22||133520	Cum satiatus fuerit, arctabitur; et omnis dolor irruet super eum.
18O||20||23||133530	Impleat ventrem suum: emittet Deus in eum iram furoris sui et pluet super illum bellum suum.
18O||20||24||133540	Fugiet arma ferrea et irruet in arcum aereum.
18O||20||25||133550	Sagitta transverberabit corpus eius, et fulgur iecur eius; vadent et venient super eum horribilia.
18O||20||26||133560	Omnes tenebrae absconditae sunt in occultis eius, devorabit eum ignis, qui non succenditur; affligetur relictus in tabernaculo suo.
18O||20||27||133570	Revelabunt caeli iniquitatem eius, et terra consurget adversus eum.
18O||20||28||133580	Auferetur germen domus illius, detrahetur in die furoris Dei.
18O||20||29||133590	Haec est pars hominis impii a Deo, et hereditas verborum eius a Domino ”.
18O||21||1||133600	Respondens autem Iob dixit:
18O||21||2||133610	“ Audite, quaeso, sermones meos, et sint haec consolationes vestrae.
18O||21||3||133620	Sustinete me, et ego loquar; et post verba mea ridebitis.
18O||21||4||133630	Numquid contra hominem disputatio mea est, ut merito non debeam impatiens fieri?
18O||21||5||133640	Attendite me et obstupescite et superponite digitum ori vestro.
18O||21||6||133650	Et ego, quando recordatus fuero, pertimesco, et concutit carnem meam tremor.
18O||21||7||133660	Quare ergo impii vivunt, senuerunt confortatique sunt divitiis?
18O||21||8||133670	Semen eorum permanet coram eis, et progenies eorum in conspectu eorum.
18O||21||9||133680	Domus eorum securae sunt et pacatae, et non est virga Dei super illos.
18O||21||10||133690	Bos eorum concepit et non abortivit, vacca peperit et non est privata fetu suo.
18O||21||11||133700	Egrediuntur quasi greges parvuli eorum, et infantes eorum exsultant lusibus.
18O||21||12||133710	Tenent tympanum et citharam et gaudent ad sonitum organi.
18O||21||13||133720	Ducunt in bonis dies suos et in puncto ad inferna descendunt.
18O||21||14||133730	Qui dixerant Deo: “Recede a nobis! Scientiam viarum tuarum nolumus.
18O||21||15||133740	Quis est Omnipotens, ut serviamus ei, et quid nobis prodest, si oraverimus illum?”.
18O||21||16||133750	Sint in manu eorum bona sua; consilium vero impiorum longe sit a me.
18O||21||17||133760	Quam saepe lucerna impiorum exstinguitur, et superveniet eis pernicies, et dolores dividet in furore suo?
18O||21||18||133770	Erunt sicut paleae ante faciem venti, et sicut favilla, quam turbo dispergit.
18O||21||19||133780	“Servabitne Deus filiis iniquitatem eius?”. Retribuat illi, ut sciat.
18O||21||20||133790	Videbunt oculi eius interfectionem suam, et de furore Omnipotentis bibet.
18O||21||21||133800	Quid enim ad eum pertinet de domo sua post se, et si numerus mensium eius recidetur?
18O||21||22||133810	Numquid Deum docebit quispiam scientiam, qui excelsos iudicat?
18O||21||23||133820	Iste moritur robustus et sanus, dives et felix;
18O||21||24||133830	viscera eius plena sunt adipe, et medullis ossa illius irrigantur.
18O||21||25||133840	Alius vero moritur in amaritudine animae absque ullis opibus;
18O||21||26||133850	et tamen simul in pulvere dormient, et vermes operient eos.
18O||21||27||133860	Certe novi cogitationes vestras et sententias contra me iniquas.
18O||21||28||133870	Dicitis enim: “Ubi est domus principis, et ubi tabernacula impiorum?”.
18O||21||29||133880	Nonne interrogastis quemlibet de viatoribus et signa eorum non agnovistis?
18O||21||30||133890	Quia in diem perditionis servatur malus et ad diem furoris abducetur.
18O||21||31||133900	Quis arguet coram eo viam eius, et, quae fecit, quis reddet illi?
18O||21||32||133910	Ipse ad sepulcra ducetur, et super tumulum vigilabunt.
18O||21||33||133920	Dulces erunt ei glebae vallis, et post se omnem hominem trahet et ante se innumerabiles.
18O||21||34||133930	Quomodo igitur consolamini me frustra, et responsionis vestrae restat perfidia? ”.
18O||22||1||133940	Respondens autem Eliphaz Themanites dixit:
18O||22||2||133950	“ Numquid Deo prodesse potest homo, cum vix intellegens sibi ipse proderit?
18O||22||3||133960	Quid prodest Omnipotenti, si iustus fueris, aut quid ei confers, si immaculatam feceris viam tuam?
18O||22||4||133970	Numquid pro tua pietate arguet te et veniet tecum in iudicium?
18O||22||5||133980	Et non propter malitiam tuam plurimam et infinitas iniquitates tuas?
18O||22||6||133990	Sumpsisti enim pignori fratres tuos sine causa et nudos spoliasti vestibus.
18O||22||7||134000	Aquam lasso non dedisti et esurienti cohibuisti panem.
18O||22||8||134010	Numquid viro forti brachio erit terra, et acceptus sedebit in ea?
18O||22||9||134020	Viduas dimisisti vacuas et lacertos pupillorum comminuisti. 
18O||22||10||134030	Propterea circumdatus es laqueis, et conturbat te subita formido.
18O||22||11||134040	Vel tenebras non vides, et impetus aquarum opprimit te.
18O||22||12||134050	“Nonne Deus excelsior caelo? Et inspice stellarum verticem: quam sublimis!”.
18O||22||13||134060	Et dicis: “Quid enim novit Deus et quasi per caliginem iudicat?
18O||22||14||134070	Nubes latibulum eius, nec nostra considerat; et circa orbem caeli perambulat”.
18O||22||15||134080	Numquid semitam saeculorum custodire cupis, quam calcaverunt viri iniqui?
18O||22||16||134090	Qui sublati ante tempus suum, et fluvius subvertit fundamentum eorum.
18O||22||17||134100	Qui dicebant Deo: “Recede a nobis!” et “Quid faciet Omnipotens nobis?”.
18O||22||18||134110	Cum ille implesset domos eorum bonis, quorum sententia procul erat ab eo.
18O||22||19||134120	Videbunt iusti et laetabuntur, et innocens subsannabit eos:
18O||22||20||134130	“Vere succisus est status eorum, et reliquias eorum devoravit ignis”. 
18O||22||21||134140	Acquiesce igitur ei, et habeto pacem; et per haec habebis fructus optimos.
18O||22||22||134150	Suscipe ex ore illius legem et pone sermones eius in corde tuo.
18O||22||23||134160	Si reversus fueris ad Omnipotentem, aedificaberis et longe facies iniquitatem a tabernaculo tuo.
18O||22||24||134170	Comparabis tamquam terram aurum et tamquam glaream torrentis Ophir.
18O||22||25||134180	Eritque Omnipotens metallum tuum, et argentum coacervabitur tibi.
18O||22||26||134190	Tunc super Omnipotentem deliciis afflues et elevabis ad Deum faciem tuam. 
18O||22||27||134200	Supplex rogabis eum, et exaudiet te, et vota tua reddes.
18O||22||28||134210	Decernes rem, et veniet tibi, et in viis tuis splendebit lumen.
18O||22||29||134220	Quia humiliat eum, qui loquitur superba, et demissus oculis ipse salvabitur.
18O||22||30||134230	Eripiet innocentem, eripietur autem in munditia manuum suarum ”.
18O||23||1||134240	Respondens autem Iob ait:
18O||23||2||134250	“ Nunc quoque in amaritu tudine est querela mea, et manus eius aggravata est super gemitum meum.
18O||23||3||134260	Quis mihi tribuat, ut cognoscam et inveniam illum et veniam usque ad solium eius?
18O||23||4||134270	Ponam coram eo iudicium et os meum replebo increpationibus,
18O||23||5||134280	ut sciam verba, quae mihi respondeat, et intellegam quid loquatur mihi.
18O||23||6||134290	Num multa fortitudine contendet mecum? Non! Ipse tantum audiat!
18O||23||7||134300	Tunc iustus disceptabit cum illo, et ego evaderem in perpetuo a iudice meo.
18O||23||8||134310	Si ad orientem iero, non apparet; si ad occidentem, non intellegam eum.
18O||23||9||134320	Si ad sinistram pergam, non apprehendam eum; si me vertam ad dexteram, non videbo illum.
18O||23||10||134330	Ipse vero scit viam meam, et, si probaverit me, quasi aurum egrediar.
18O||23||11||134340	Vestigia eius secutus est pes meus, viam eius custodivi et non declinavi ex ea.
18O||23||12||134350	A mandatis labiorum eius non recessi et in sinu meo abscondi verba oris eius.
18O||23||13||134360	Ipse enim solus est, et quis repellet eum? Et anima eius, quodcumque voluit, hoc fecit.
18O||23||14||134370	Cum expleverit in me voluntatem suam, et alia multa similia praesto sunt ei;
18O||23||15||134380	et idcirco a facie eius turbatus sum et considerans eum timore sollicitor.
18O||23||16||134390	Deus mollivit cor meum, et Omnipotens conturbavit me.
18O||23||17||134400	Non enim perii propter imminentes tenebras, nec faciem meam operuit caligo.
18O||24||1||134410	Cur ab Omnipotente non sunt abscondita tempora, qui autem noverunt eum, ignorant dies illius?
18O||24||2||134420	Alii terminos transtulerunt, diripuerunt greges et paverunt eos.
18O||24||3||134430	Asinum pupillorum abegerunt et abstulerunt pro pignore bovem viduae.
18O||24||4||134440	Subverterunt pauperum viam, et simul se occultare coacti sunt mansueti terrae.
18O||24||5||134450	Alii, quasi onagri in deserto, egrediuntur ad opus suum: vigilantes ad praedam in terra arida ad panem liberis.
18O||24||6||134460	Agrum non suum demetunt et vineam peccatoris vindemiant.
18O||24||7||134470	Nudi pernoctant sine indumento, nec est eis operimentum in frigore.
18O||24||8||134480	Imbre montium rigantur et non habentes refugium adhaerent rupibus.
18O||24||9||134490	Abripuerunt pupillum ab ubere et pauperem pignori sumpserunt;
18O||24||10||134500	nudi et incedentes absque vestitu et esurientes portant spicas.
18O||24||11||134510	Inter muros oleum expresserunt et calcatis torcularibus sitiunt.
18O||24||12||134520	De civitatibus morientes ingemuerunt, et anima vulneratorum clamavit, et Deus non ponit aurem ad precem.
18O||24||13||134530	Ipsi fuerunt rebelles lumini, nescierunt vias eius nec morati sunt in semitis eius.
18O||24||14||134540	Mane primo consurgit homicida, interficit egenum et pauperem; per noctem vero erit quasi fur.
18O||24||15||134550	Oculus adulteri observat caliginem dicens: “Non me videbit oculus”; et operiet vultum suum.
18O||24||16||134560	Perfodit in tenebris domos, interdiu sese abdiderunt et ignoraverunt lucem.
18O||24||17||134570	Si subito apparuerit aurora, arbitrantur umbram mortis, nam sunt assueti terroribus umbrae mortis.
18O||24||18||134580	“Levis est super faciem aquae; maledicta est pars eius in terra, nec est qui se dirigat ad vineas eius.
18O||24||19||134590	Siccitas et calor abstulerunt aquas nivium, et inferi eos, qui peccaverunt.
18O||24||20||134600	Sinus matris obliviscatur eius, dulcedo illius vermes fiant; non sit in recordatione, sed conteratur quasi lignum iniquitas.
18O||24||21||134610	Male egit cum sterili, quae non parit, et viduae bene non fecit.
18O||24||22||134620	Detraxit fortes in fortitudine sua et, cum steterit, ille non credet vitae suae.
18O||24||23||134630	Dedit ei locum securitatis, quo sustentetur; oculi autem eius sunt in viis illius.
18O||24||24||134640	Elevati sunt ad modicum et non subsistent, et humiliabuntur sicut omnia et auferentur et sicut summitates spicarum conterentur”.
18O||24||25||134650	Quod si non est ita, quis me potest arguere esse mentitum et ponere in nihilum verba mea? ”. 
18O||25||1||134660	Respondens autem Baldad Suhites dixit:
18O||25||2||134670	“ Potestas et terror apud eum est, qui facit pacem in sublimibus suis.
18O||25||3||134680	Numquid est numerus militum eius? Et super quem non surget lumen illius?
18O||25||4||134690	Numquid iustificari potest homo comparatus Deo, aut apparere mundus natus de muliere?
18O||25||5||134700	Ecce luna etiam non splendet, et stellae non sunt mundae in conspectu eius;
18O||25||6||134710	quanto magis homo putredo, et filius hominis vermis ”.
18O||26||1||134720	Respondens autem Iob dixit:
18O||26||2||134730	“ Quomodo adiuvisti imbecillem? Et sustentas brachium eius, qui non est fortis?
18O||26||3||134740	Quod dedisti illi consilium, qui non habet sapientiam? Et prudentiam tuam ostendisti plurimam!
18O||26||4||134750	Quem docere voluisti? Et cuius est spiritus, qui egreditur ex te?
18O||26||5||134760	Ecce umbrae gemunt sub aquis, et qui habitant cum eis.
18O||26||6||134770	Nudus est infernus coram illo, et nullum est operimentum Perditioni.
18O||26||7||134780	Qui extendit aquilonem super vacuum et appendit terram super nihilum.
18O||26||8||134790	Qui ligat aquas in nubibus suis, ut non erumpant pariter deorsum.
18O||26||9||134800	Qui operit faciem solii sui expandens super illud nebulam suam.
18O||26||10||134810	Terminum circumdedit aquis, usque dum finiantur lux et tenebrae.
18O||26||11||134820	Columnae caeli contremiscunt et pavent ab increpatione eius.
18O||26||12||134830	In fortitudine sua terruit mare et prudentia sua percussit Rahab.
18O||26||13||134840	Spiritus eius serenavit caelos, et manus eius confodit colubrum fugientem.
18O||26||14||134850	Ecce haec sunt termini viarum eius; et, cum vix parvam stillam sermonis eius audierimus, quis poterit tonitruum magnitudinis illius intueri? ”.
18O||27||1||134860	Addidit quoque Iob assu mens parabolam suam et dixit:
18O||27||2||134870	“ Vivit Deus, qui abstulit ius meum, et Omnipotens, qui ad amaritudinem adduxit animam meam,
18O||27||3||134880	quia, donec superest halitus in me, et spiritus Dei in naribus meis,
18O||27||4||134890	non loquentur labia mea iniquitatem, nec lingua mea meditabitur mendacium!
18O||27||5||134900	Absit a me, ut iustos vos esse iudicem; donec exspirem, non recedam ab innocentia mea.
18O||27||6||134910	Iustificationem meam, quam coepi tenere, non deseram, neque enim reprehendit me cor meum in omni vita mea.
18O||27||7||134920	Sit ut impius inimicus meus, et adversarius meus quasi iniquus.
18O||27||8||134930	Quae est enim spes impii, cum secet, cum rapiat Deus animam eius?
18O||27||9||134940	Numquid Deus audiet clamorem eius, cum venerit super eum angustia?
18O||27||10||134950	Aut poterit in Omnipotente delectari et invocare Deum omni tempore?
18O||27||11||134960	Docebo vos manum Dei, quae Omnipotens habeat, nec abscondam.
18O||27||12||134970	Ecce vos omnes observastis, et quid sine causa vana loquimini?
18O||27||13||134980	Haec est pars hominis impii apud Deum, et hereditas violentorum, quam ab Omnipotente suscipient.
18O||27||14||134990	Si multiplicati fuerint filii eius, in gladio erunt, et nepotes eius non saturabuntur pane.
18O||27||15||135000	Qui reliqui fuerint ex eo, sepelientur in interitu, et viduae illius non plorabunt.
18O||27||16||135010	Si comportaverit quasi terram argentum et sicut lutum praeparaverit vestimenta,
18O||27||17||135020	praeparabit quidem, sed iustus vestietur illis, et argentum innocens dividet.
18O||27||18||135030	Aedificavit sicut aranea domum suam, et sicut custos fecit umbraculum.
18O||27||19||135040	Dives, cum dormierit, nihil secum auferet; aperiet oculos suos et nihil inveniet. 
18O||27||20||135050	Apprehendet eum quasi aqua inopia, nocte opprimet eum tempestas.
18O||27||21||135060	Tollet eum ventus urens et auferet, et velut turbo rapiet eum de loco suo.
18O||27||22||135070	Et mittet super eum et non parcet; de manu eius fugiens fugiet.
18O||27||23||135080	Complodet super eum manus suas et sibilabit eum de loco suo.
18O||28||1||135090	Habet argentum venarum principia et auro locus est, in quo conflatur.
18O||28||2||135100	Ferrum de terra tollitur, et lapis solutus calore in aes vertitur.
18O||28||3||135110	Terminum posuit tenebris et universorum finem ipse scrutatur, lapidem quoque caliginis et umbrae.
18O||28||4||135120	Aperuit cuniculos gens peregrina, ipsique obliti sunt pedes, penduli haerent plus quam vir nutans.
18O||28||5||135130	Terra, de qua oriebatur panis, in profundo subversa est sicut per ignem.
18O||28||6||135140	Locus sapphiri lapides eius, et glebae illius aurum.
18O||28||7||135150	Semitam ignoravit avis rapax, nec intuitus est eam oculus vulturis.
18O||28||8||135160	Non calcaverunt eam filii superbiae, nec pertransivit per eam leaena.
18O||28||9||135170	Ad silicem extendit manum suam, subvertit a radicibus montes.
18O||28||10||135180	In petris canales excidit, et omne pretiosum vidit oculus eius.
18O||28||11||135190	Profunda quoque fluviorum scrutatus est et abscondita in lucem produxit.
18O||28||12||135200	Sapientia vero ubi invenitur? Et quis est locus intellegentiae?
18O||28||13||135210	Nescit homo structuram eius, nec invenitur in terra viventium.
18O||28||14||135220	Abyssus dicit: “Non est in me”; et mare loquitur: “Non est mecum”.
18O||28||15||135230	Non dabitur aurum obryzum pro ea, nec appendetur argentum in commutatione eius.
18O||28||16||135240	Non appendetur auro Ophir nec lapidi sardonycho pretiosissimo vel sapphiro.
18O||28||17||135250	Non adaequabitur ei aurum vel vitrum, nec commutabuntur pro ea vasa auri.
18O||28||18||135260	Corallia et crystallum non memorabuntur comparatione eius; et possessio sapientiae potior margaritis.
18O||28||19||135270	Non adaequabitur ei topazius de Aethiopia nec auro mundissimo componetur.
18O||28||20||135280	Unde ergo sapientia venit, et quis est locus intellegentiae?
18O||28||21||135290	Abscondita est ab oculis omnium viventium, volucres quoque caeli latet.
18O||28||22||135300	Perditio et mors dixerunt: “Auribus nostris audivimus famam eius”.
18O||28||23||135310	Deus intellegit viam eius, et ipse novit locum illius.
18O||28||24||135320	Ipse enim fines mundi intuetur et omnia, quae sub caelo sunt, respicit.
18O||28||25||135330	Qui fecit ventis pondus et aquas appendit in mensura,
18O||28||26||135340	quando ponebat pluviis legem et viam procellis sonantibus,
18O||28||27||135350	tunc vidit illam et enarravit et praeparavit et investigavit.
18O||28||28||135360	Et dixit homini: “Ecce timor Domini, ipsa est sapientia; et recedere a malo intellegentia” ”.
18O||29||1||135370	Addidit quoque Iob assumens parabolam suam et di xit:
18O||29||2||135380	“ Quis mihi tribuat, ut sim iuxta menses pristinos, secundum dies, quibus Deus custodiebat me?
18O||29||3||135390	Quando splendebat lucerna eius super caput meum, et ad lumen eius ambulabam in tenebris.
18O||29||4||135400	Sicut fui in diebus adulescentiae meae, quando familiaris Deus erat in tabernaculo meo,
18O||29||5||135410	quando erat Omnipotens mecum, et in circuitu meo pueri mei,
18O||29||6||135420	quando lavabam pedes meos lacte, et petra fundebat mihi rivos olei.
18O||29||7||135430	Quando procedebam ad portam civitatis et in platea parabam cathedram mihi,
18O||29||8||135440	videbant me iuvenes et abscondebantur, et senes assurgentes stabant.
18O||29||9||135450	Principes cessabant loqui et digitum superponebant ori suo.
18O||29||10||135460	Vocem suam cohibebant duces, et lingua eorum palato suo adhaerebat.
18O||29||11||135470	Auris audiens beatificabat me, et oculus videns testimonium reddebat mihi,
18O||29||12||135480	eo quod liberassem pauperem vociferantem et pupillum, cui non esset adiutor.
18O||29||13||135490	Benedictio perituri super me veniebat, et cor viduae iubilare feci.
18O||29||14||135500	Iustitia indutus sum et vestivi me, sicut vestimento et diademate, iudicio meo.
18O||29||15||135510	Oculus fui caeco et pes claudo;
18O||29||16||135520	pater eram pauperum et causam viri ignoti diligentissime investigabam.
18O||29||17||135530	Conterebam molas iniqui et de dentibus illius auferebam praedam.
18O||29||18||135540	Dicebamque: In nidulo meo moriar et sicut palma multiplicabo dies.
18O||29||19||135550	Radix mea aperta est secus aquas, et ros morabitur in ramis meis.
18O||29||20||135560	Gloria mea semper innovabitur, et arcus meus in manu mea instaurabitur.
18O||29||21||135570	Qui me audiebant, blandiebantur et intenti tacebant ad consilium meum.
18O||29||22||135580	Verbis meis addere nihil audebant, et super illos stillabat eloquium meum.
18O||29||23||135590	Exspectabant me sicut pluviam et os suum aperiebant quasi ad imbrem serotinum.
18O||29||24||135600	Si quando ridebam ad eos, non credebant, et lux vultus mei non cadebat in terram.
18O||29||25||135610	Si voluissem ire ad eos, sedebam primus; cumque sederem quasi rex, circumstante exercitu, eram tamen maerentium consolator.
18O||30||1||135620	Nunc autem derident me iuniores tempore, quorum non dignabar patres ponere cum canibus gregis mei;
18O||30||2||135630	quorum virtus manuum mihi erat pro nihilo, et robur iuvenile perierat totum.
18O||30||3||135640	Egestate et fame steriles, qui rodebant in solitudine, serotino tempore fiebant turbo et vastatio;
18O||30||4||135650	et mandebant herbas et arborum frutices, et radix iuniperorum erat cibus eorum.
18O||30||5||135660	De medio eiciebantur, clamabant contra eos tamquam fures;
18O||30||6||135670	ad ripas habitabant torrentium et in cavernis terrae et petrarum;
18O||30||7||135680	inter frutices rudebant, sub sentibus se congerebant;
18O||30||8||135690	filii stultorum et ignobilium et de terra penitus exturbati.
18O||30||9||135700	Nunc in eorum canticum versus sum et factus sum eis in proverbium.
18O||30||10||135710	Abominantur me et longe fugiunt a me et faciem meam conspuere non verentur.
18O||30||11||135720	Pharetram enim suam aperuit et afflixit me et frenum in os meum immisit.
18O||30||12||135730	Ad dexteram progenies surrexerunt; pedes meos subverterunt et complanaverunt contra me semitas ruinae.
18O||30||13||135740	Dissipaverunt itinera mea, insidiati sunt mihi et praevaluerunt, et non fuit qui ferret auxilium.
18O||30||14||135750	Quasi rupto muro et aperto irruerunt super me et sub ruinis devoluti sunt.
18O||30||15||135760	Versi sunt contra me in terrores, persequitur quasi ventus principatum meum, et velut nubes pertransiit salus mea.
18O||30||16||135770	Nunc autem in memetipso effunditur anima mea; et possident me dies afflictionis.
18O||30||17||135780	Nocte os meum perforatur doloribus; et, qui me comedunt, non dormiunt.
18O||30||18||135790	In multitudine roboris tenent vestimentum meum et quasi capitio tunicae succinxerunt me.
18O||30||19||135800	Proiecit me in lutum, et assimilatus sum favillae et cineri.
18O||30||20||135810	Clamo ad te, et non exaudis me; sto, et non respicis me.
18O||30||21||135820	Mutatus es mihi in crudelem et in duritia manus tuae adversaris mihi.
18O||30||22||135830	Elevasti me et quasi super ventum ponens dissolvisti me.
18O||30||23||135840	Scio quia morti trades me, ubi constituta est domus omni viventi.
18O||30||24||135850	Verumtamen non ad ruinam mittit manum; et in exitio eius erit salvatio.
18O||30||25||135860	An non flebam quondam super eo, qui afflictus erat, et compatiebatur anima mea pauperi?
18O||30||26||135870	Exspectabam bona, et venerunt mihi mala; praestolabar lucem, et eruperunt tenebrae.
18O||30||27||135880	Interiora mea efferbuerunt absque ulla requie; praevenerunt me dies afflictionis.
18O||30||28||135890	Taetro vultu incedebam sine consolatione, consurgens in turba clamabam.
18O||30||29||135900	Frater fui draconum et socius struthionum.
18O||30||30||135910	Cutis mea denigrata est super me, et ossa mea aruerunt prae caumate.
18O||30||31||135920	Versa est in luctum cithara mea, et organum meum in vocem flentium.
18O||31||1||135930	Pepigi foedus cum oculis meis ut ne cogitarem quidem de virgine.
18O||31||2||135940	Quae enim pars mea apud Deum desuper, et quae hereditas apud Omnipotentem in excelsis?
18O||31||3||135950	Numquid non perditio est iniquo, et alienatio operantibus iniustitiam?
18O||31||4||135960	Nonne ipse considerat vias meas et cunctos gressus meos dinumerat?
18O||31||5||135970	Si ambulavi in vanitate, et festinavit in dolo pes meus,
18O||31||6||135980	appendat me in statera iusta et sciat Deus integritatem meam.
18O||31||7||135990	Si declinavit gressus meus de via, et si secutum est oculos meos cor meum, et si manibus meis adhaesit macula,
18O||31||8||136000	seram, et alius comedat, et progenies mea eradicetur.
18O||31||9||136010	Si deceptum est cor meum super muliere, et si ad ostium amici mei insidiatus sum,
18O||31||10||136020	molat pro alio uxor mea, et super illam incurventur alii.
18O||31||11||136030	Hoc enim nefas est et iniquitas iudicialis;
18O||31||12||136040	ignis est usque ad perditionem devorans et omnia eradicans genimina.
18O||31||13||136050	Si contempsi subire iudicium cum servo meo et ancilla mea, cum disceptarent adversum me,
18O||31||14||136060	quid enim faciam, cum surrexerit ad iudicandum Deus; et, cum quaesierit, quid respondebo illi?
18O||31||15||136070	Numquid non in ventre fecit me, qui et illum operatus est, et formavit me in visceribus unus?
18O||31||16||136080	Si negavi, quod volebant, pauperibus et oculos viduae languescere feci;
18O||31||17||136090	si comedi buccellam meam solus, et non comedit pupillus ex ea,
18O||31||18||136100	quia ab infantia mea educavi eum ut pater et de ventre matris meae direxi eam;
18O||31||19||136110	si despexi pereuntem, eo quod non habuerit indumentum, et absque operimento pauperem;
18O||31||20||136120	si non benedixerunt mihi latera eius, et de velleribus ovium mearum calefactus est;
18O||31||21||136130	si levavi super pupillum manum meam, cum viderem in porta adiutorium mihi,
18O||31||22||136140	umerus meus a iunctura sua cadat, et brachium meum cum ossibus lacertorum confringatur,
18O||31||23||136150	quia timor super me calamitas a Deo, et contra maiestatem eius nihil valerem!
18O||31||24||136160	Si putavi aurum securitatem meam et obryzo dixi: Fiducia mea!;
18O||31||25||136170	si laetatus sum super multis divitiis meis, et quia plurima repperit manus mea;
18O||31||26||136180	si vidi solem, cum fulgeret, et lunam incedentem clare,
18O||31||27||136190	et decepit me in abscondito cor meum, et osculatus sum manum meam ore meo,
18O||31||28||136200	quae est iniquitas iudicialis, eo quod negassem Deum desuper;
18O||31||29||136210	si gavisus sum ad ruinam eius, qui me oderat, et exsultavi quod invenisset eum malum,
18O||31||30||136220	cum non dederim ad peccandum guttur meum, ut expeterem maledicens animam eius;
18O||31||31||136230	si non dixerunt viri tabernaculi mei: “Quis det, qui de carnibus eius non saturatus sit?”;
18O||31||32||136240	foris non mansit peregrinus, ostium meum viatori patuit;
18O||31||33||136250	si abscondi quasi homo peccatum meum et celavi in sinu meo iniquitatem meam;
18O||31||34||136260	si expavi ad multitudinem nimiam, et despectio propinquorum terruit me, et magis tacui nec egressus sum ostium.
18O||31||35||136270	Quis mihi tribuat auditorem? Ecce signum meum! Omnipotens respondeat mihi! Ecce liber, quem scripsit vir litis meae,
18O||31||36||136280	ut in umero meo portem illum et alligem illum quasi coronam mihi.
18O||31||37||136290	Numerum graduum meorum pronuntiabo illi et quasi principem adibo eum.
18O||31||38||136300	Si adversum me terra mea clamat, et cum ipsa sulci eius deflent;
18O||31||39||136310	si fructus eius comedi absque pecunia et animam agricolarum eius afflixi,
18O||31||40||136320	pro frumento oriatur mihi tribulus, et pro hordeo herba foetida! ”. Finita sunt verba Iob.
18O||32||1||136330	Omiserunt autem tres viri isti respondere Iob, eo quod iustus sibi videretur. 
18O||32||2||136340	Et iratus indignatusque est Eliu filius Barachel Buzites de cognatione Ram; iratus est autem adversum Iob, eo quod iustum se esse diceret coram Deo. 
18O||32||3||136350	Porro adversum amicos eius indignatus est, eo quod non invenissent responsionem, sed tantummodo condemnassent Iob. 
18O||32||4||136360	Igitur Eliu exspectavit Iob loquentem, eo quod seniores essent, qui loquebantur; 
18O||32||5||136370	cum autem vidisset Eliu quod tres respondere non potuissent, iratus est vehementer. 
18O||32||6||136380	Respondensque Eliu filius Barachel Buzites dixit: “ Iunior sum tempore, vos autem antiquiores; idcirco veritus sum et timui vobis indicare meam sententiam.
18O||32||7||136390	Dixi: Aetas loquetur, et annorum multitudo docebit sapientiam.
18O||32||8||136400	Sed, ut video, spiritus est in hominibus, et inspiratio Omnipotentis dat intellegentiam.
18O||32||9||136410	Non sunt longaevi sapientes, nec senes intellegunt iudicium.
18O||32||10||136420	Ideo dicam: Audite me, ostendam vobis etiam ego meam sapientiam.
18O||32||11||136430	Exspectavi enim sermones vestros, intendi aurem in prudentiam vestram, donec investigaretis,
18O||32||12||136440	et ut vos intellegerem nitebar. Sed, ut video, non est qui possit arguere Iob et respondere ex vobis sermonibus eius.
18O||32||13||136450	Ne forte dicatis: “Invenimus sapientiam; Deus proiecit eum, non homo”.
18O||32||14||136460	Non parabo mihi verba, et ego non secundum sermones vestros respondebo illi.
18O||32||15||136470	Extimuerunt nec responderunt ultra; abstuleruntque a se eloquia.
18O||32||16||136480	Quoniam igitur exspectavi, et non sunt locuti, steterunt, nec ultra responderunt,
18O||32||17||136490	respondebo et ego partem meam et ostendam scientiam meam.
18O||32||18||136500	Plenus sum enim sermonibus, et coarctat me spiritus pectoris mei;
18O||32||19||136510	en venter meus quasi mustum absque spiraculo, quod lagunculas novas disrumpit.
18O||32||20||136520	Loquar et respirabo paululum, aperiam labia mea et respondebo.
18O||32||21||136530	Non accipiam personam viri et nulli homini blandiar.
18O||32||22||136540	Nescio enim blandiri, quia in brevi tolleret me Factor meus.
18O||33||1||136550	Audi igitur, Iob, eloquia mea et omnes sermones meos ausculta.
18O||33||2||136560	Ecce aperui os meum, loquatur lingua mea in faucibus meis.
18O||33||3||136570	Ex recto corde sermones mei sunt, et sententiam puram labia mea loquentur.
18O||33||4||136580	Spiritus Dei fecit me, et spiraculum Omnipotentis vivificavit me.
18O||33||5||136590	Si potes, responde mihi, praepara te coram me et consiste.
18O||33||6||136600	Ecce ego sicut tu coram Deo sum et de eodem luto abscissus sum et ego.
18O||33||7||136610	Verumtamen terror meus non te terreat, et onus meum non sit tibi grave.
18O||33||8||136620	Dixisti ergo in auribus meis, et vocem verborum tuorum audivi:
18O||33||9||136630	“Mundus sum ego et absque delicto; immaculatus, et non est iniquitas in me.
18O||33||10||136640	Quia querelas in me repperit, ideo arbitratus est me inimicum sibi;
18O||33||11||136650	posuit in nervo pedes meos, custodivit omnes semitas meas”.
18O||33||12||136660	Hoc est ergo, in quo non es iustificatus, respondebo tibi, quia maior est Deus homine.
18O||33||13||136670	Quare adversus eum contendis, quod non ad omnia verba responderit tibi?
18O||33||14||136680	Semel loquitur Deus, et secundo idipsum non repetit.
18O||33||15||136690	Per somnium in visione nocturna, quando irruit sopor super homines, et dormiunt in lectulo,
18O||33||16||136700	tunc aperit aures virorum et in visionibus terret eos,
18O||33||17||136710	ut avertat hominem ab his, quae facit, et liberet eum de superbia,
18O||33||18||136720	eruens animam eius a fovea et vitam illius, ut non transeat canalem mortis.
18O||33||19||136730	Increpat quoque per dolorem in lectulo, et tremitus ossium eius continuus.
18O||33||20||136740	Abominabilis ei fit in vita sua panis, et animae illius cibus ante desiderabilis.
18O||33||21||136750	Tabescet caro eius in conspectu, et ossa, quae non videbantur, nudabuntur.
18O||33||22||136760	Appropinquavit corruptioni foveae, et vita illius mortiferis sedibus.
18O||33||23||136770	Si fuerit apud eum angelus, unus de milibus interpres, ut annuntiet homini aequitatem,
18O||33||24||136780	miserebitur eius et dicet: “Libera eum, ut non descendat in foveam; inveni, in quo ei propitier”.
18O||33||25||136790	Revirescet caro eius plus quam in iuventute, revertetur ad dies adulescentiae suae.
18O||33||26||136800	Deprecabitur Deum, et placabilis ei erit; et videbit faciem eius in iubilo, et reddet homini iustitiam suam.
18O||33||27||136810	Canit ad homines et dicit: “Peccavi et iustitiam perverti et non debui satisfacere.
18O||33||28||136820	Liberavit animam suam, ne pergeret in foveam, sed vivens lucem videret”.
18O||33||29||136830	Ecce haec omnia operatur Deus duobus, tribus vicibus cum homine,
18O||33||30||136840	ut revocet animas eorum a fovea et illuminet luce viventium.
18O||33||31||136850	Attende, Iob, et audi me et tace, dum ego loquor.
18O||33||32||136860	Si autem habes quod loquaris, responde mihi; loquere, volo enim te apparere iustum.
18O||33||33||136870	Quod si non habes, audi me; tace, et docebo te sapientiam ”.
18O||34||1||136880	Pronuntians itaque Eliu etiam haec locutus est:
18O||34||2||136890	“ Audite, sapientes, verba mea; et eruditi, auscultate me.
18O||34||3||136900	Auris enim verba probat, et guttur escas gustu diiudicat.
18O||34||4||136910	Iudicium eligamus nobis et inter nos videamus quid sit melius.
18O||34||5||136920	Quia dixit Iob: “Iustus sum, et Deus avertit iudicium meum;
18O||34||6||136930	in iudicando enim me mendacium est, violenta sagitta mea absque ullo peccato”.
18O||34||7||136940	Quis est vir, ut est Iob, qui bibit subsannationem quasi aquam,
18O||34||8||136950	qui graditur una cum operantibus iniquitatem et ambulat cum viris impiis?
18O||34||9||136960	Dixit enim: “Non prodest viro, etiamsi cum Deo familiariter agit”.
18O||34||10||136970	Ideo, viri cordati, audite me: Absit a Deo impietas, et ab Omnipotente iniquitas.
18O||34||11||136980	Opus enim hominis reddet ei et iuxta vias singulorum restituet eis.
18O||34||12||136990	Vere enim Deus non operatur malum, nec Omnipotens subvertet iudicium.
18O||34||13||137000	Quis commisit ei terram suam, aut quis posuit totum orbem?
18O||34||14||137010	Si direxerit ad se cor suum, spiritum illius et halitum ad se trahat,
18O||34||15||137020	deficiet omnis caro simul, et homo in cinerem revertetur.
18O||34||16||137030	Si habes ergo intellectum, audi hoc et ausculta vocem eloquii mei:
18O||34||17||137040	Numquid, qui non amat iudicium, reget imperio? Num iustum magnum condemnabis,
18O||34||18||137050	qui dicet regi: “Nequam!”, qui vocabit duces: “Impios!”,
18O||34||19||137060	qui non accipit personas principum nec cognovit opulentum, cum disceptaret contra pauperem? Opus enim manuum eius sunt universi.
18O||34||20||137070	Subito morientur; et in media nocte turbabuntur populi et pertransibunt, et auferent violentum absque conatu.
18O||34||21||137080	Oculi enim eius super vias hominum, et omnes gressus eorum considerat.
18O||34||22||137090	Non sunt tenebrae, et non est umbra mortis, ut abscondantur ibi, qui operantur iniquitatem.
18O||34||23||137100	Nec enim ultra homini ponit conveniendi locum, ut veniat ad Deum in iudicium.
18O||34||24||137110	Conteret potentes sine inquisitione et stare faciet alios pro eis.
18O||34||25||137120	Novit enim opera eorum et idcirco inducet noctem, et conterentur.
18O||34||26||137130	Quasi impios percussit eos in loco videntium,
18O||34||27||137140	qui quasi de industria recesserunt ab eo et omnes vias eius intellegere noluerunt,
18O||34||28||137150	cum induceret ad se clamorem egeni et audiret vocem pauperum.
18O||34||29||137160	Ipse enim si quieverit, quis est qui condemnet? Et si absconderit vultum, quis est qui contempletur eum, super gentem et super homines simul?
18O||34||30||137170	Ne regnet homo impius, ne sint laquei populo.
18O||34||31||137180	Si enim dixit quispiam Deo: “Ferre debui! Iam non perverse agam.
18O||34||32||137190	Dum videam, tu doce me; si iniquitatem operatus sum, ultra non addam”.
18O||34||33||137200	Numquid pro te Deus satisfaciet, quia respuisti? Tu enim eliges, et non ego; et si quid nosti melius, loquere.
18O||34||34||137210	Viri intellegentes loquentur mihi, et vir sapiens, qui audiet me:
18O||34||35||137220	“Iob autem non in sapientia locutus est, et verba illius non sonant disciplinam”.
18O||34||36||137230	Utique, probetur Iob usque ad finem de responsionibus hominum iniquitatis.
18O||34||37||137240	Quia addit super peccata sua delictum, inter nos plaudit manibus et multiplicat sermones suos contra Deum ”.
18O||35||1||137250	Igitur Eliu haec rursum locutus est:
18O||35||2||137260	“ Numquid aequa tibi videtur tua cogitatio, ut diceres: “Iustificatio mea coram Deo”?
18O||35||3||137270	Dixisti enim: “Quid ad te? Vel quid tibi proderit, si ego peccavero?”.
18O||35||4||137280	Itaque ego respondebo sermonibus tuis et amicis tuis tecum.
18O||35||5||137290	Suspice caelum et intuere et contemplare nubes quod altiores te sint.
18O||35||6||137300	Si peccaveris, quid facies ei? Et si multiplicatae fuerint iniquitates tuae, quid facies contra eum?
18O||35||7||137310	Porro si iuste egeris, quid donabis ei? Aut quid de manu tua accipiet?
18O||35||8||137320	Homini, qui similis tui est, nocebit impietas tua, et filium hominis adiuvabit iustitia tua.
18O||35||9||137330	Propter multitudinem oppressorum clamabunt et eiulabunt propter vim brachii tyrannorum,
18O||35||10||137340	sed nemo dixit: “Ubi est Deus, qui fecit me, qui dedit carmina in nocte,
18O||35||11||137350	qui docet nos super iumenta terrae et super volucres caeli erudit nos?”.
18O||35||12||137360	Ibi clamabunt, et non exaudiet, propter superbiam malorum.
18O||35||13||137370	Etiam, frustra: non audiet Deus, et Omnipotens non intuebitur.
18O||35||14||137380	Omnino cum dixeris: “Non considerat”, iudicium est coram illo, et exspectas eum.
18O||35||15||137390	Et nunc cum dicis: “Ira eius poenas non infert, nec ulciscitur scelus valde”,
18O||35||16||137400	Iob frustra aperit os suum et absque scientia verba multiplicat ”.
18O||36||1||137410	Addens quoque Eliu haec locutus est:
18O||36||2||137420	“ Sustine me paululum, et indicabo tibi: adhuc enim habeo quod pro Deo loquar.
18O||36||3||137430	Repetam scientiam meam a longe et Factori meo tribuam iustitiam.
18O||36||4||137440	Vere enim absque mendacio sermones mei, et perfectus scientia adest tecum.
18O||36||5||137450	Deus potens est; non abicit, potens virtute cordis.
18O||36||6||137460	Non vivere faciet impium, sed iudicium pauperibus tribuit.
18O||36||7||137470	Non auferet a iusto oculos suos et reges in solio collocat in perpetuum, et illi eriguntur.
18O||36||8||137480	Et si fuerint vincti compedibus et vinciantur funibus paupertatis,
18O||36||9||137490	indicabit eis opera eorum et scelera eorum, quia violenti fuerunt.
18O||36||10||137500	Revelabit quoque aurem eorum, ut corripiat, et loquetur, ut revertantur ab iniquitate.
18O||36||11||137510	Si audierint et observaverint, complebunt dies suos in bono et annos suos in deliciis.
18O||36||12||137520	Si autem non audierint, transibunt per canalem mortis et consumentur in stultitia.
18O||36||13||137530	Impii corde sibi reponent iram Dei neque clamabunt, cum vincti fuerint.
18O||36||14||137540	Morietur in iuventute anima eorum, et vita eorum in adulescentia.
18O||36||15||137550	Eripiet de angustia sua pauperem et revelabit in tribulatione aurem eius.
18O||36||16||137560	Igitur salvabit te de ore angusto, amplitudo et non angustiae erunt sub te; requies autem mensae tuae erit plena pinguedine.
18O||36||17||137570	Causa tua quasi impii iudicata est, causam iudiciumque tenebunt.
18O||36||18||137580	Cave, ne te seducat abundantia, nec multitudo donorum inclinet te.
18O||36||19||137590	Nonne proferetur clamor tuus nisi in angustia? Et omnes conatus roboris?
18O||36||20||137600	Ne inhies nocti, ut ascendat turba pro eis.
18O||36||21||137610	Cave, ne declines ad iniquitatem; propter hoc enim expertus es miseriam.
18O||36||22||137620	Ecce, Deus excelsus in fortitudine sua. Quis ei similis doctor?
18O||36||23||137630	Quis poterit scrutari vias eius, aut quis potest ei dicere: “Operatus es iniquitatem”?
18O||36||24||137640	Memento, ut magnifices opus eius, de quo cecinerunt viri.
18O||36||25||137650	Omnes homines vident eum, unusquisque intuetur procul.
18O||36||26||137660	Ecce, Deus magnus vincens scientiam nostram; numerus annorum eius inaestimabilis.
18O||36||27||137670	Qui aufert stillas pluviae et effundit imbres ad instar fluminis,
18O||36||28||137680	quos nubes effundunt, stillantes super homines multos.
18O||36||29||137690	Profecto quis intellegit dilatationem nubium, strepitum tabernaculi eius?
18O||36||30||137700	Ecce extendit circum se lumen suum et fundamenta maris texit.
18O||36||31||137710	Per haec enim iudicat populos et dat escas copiose.
18O||36||32||137720	In manibus abscondit lucem et praecipit ei, ut percutiat.
18O||36||33||137730	Fragor eius de eo annuntiat, zelans ira contra iniquitatem.
18O||37||1||137740	Super hoc expavit cor meum et emotum est de loco suo.
18O||37||2||137750	Audite fremitum vocis eius et murmur de ore illius procedens.
18O||37||3||137760	Subter omnes caelos ipsum revolvit, et lumen illius super terminos terrae.
18O||37||4||137770	Post eum rugiet sonitus, tonabit voce magnitudinis suae; et non retardabit, cum audita fuerit vox eius.
18O||37||5||137780	Tonabit Deus in voce sua mirabiliter, qui facit magna et inscrutabilia.
18O||37||6||137790	Qui praecipit nivi, ut descendat in terram, et hiemis pluviis et imbri, ut roborentur.
18O||37||7||137800	Qui in manu omnium hominum signat, ut noverint singuli opera sua.
18O||37||8||137810	Ingredietur bestia latibulum et in antro suo morabitur.
18O||37||9||137820	Ab interioribus egredietur tempestas, et ab Arcturo frigus.
18O||37||10||137830	Flante Deo, datur gelu, et expansio aquarum solidatur.
18O||37||11||137840	Fulgur proicitur a nube, et nubes spargunt lumen suum;
18O||37||12||137850	quae lustrant per circuitum, quocumque eas voluntas gubernantis duxerit, ad omne, quod praeceperit illis super faciem orbis terrarum,
18O||37||13||137860	sive in castigatione terrae suae, sive in misericordia eas iusserit inveniri.
18O||37||14||137870	Ausculta haec, Iob; sta et considera mirabilia Dei.
18O||37||15||137880	Numquid scis quando praeceperit Deus, ut ostenderent lucem nubes eius?
18O||37||16||137890	Numquid nosti semitas nubium magnas et mirabilia perfecti scientia?
18O||37||17||137900	Nonne vestimenta tua calida sunt, cum quieverit terra austro?
18O||37||18||137910	Tu forsitan cum eo expandisti caelos, qui solidissimi, quasi aere, fusi sunt?
18O||37||19||137920	Ostende nobis quid dicamus illi; nos disponere verba nescimus propter tenebras.
18O||37||20||137930	Quis narrabit ei, quae loquor? Et, si locutus fuerit, homo deglutietur.
18O||37||21||137940	At nunc non vident lucem: aer offuscatus est nubibus, sed ventus transiens fugabit eas.
18O||37||22||137950	Ab aquilone splendor auri venit; et circa Deum terribilis maiestas.
18O||37||23||137960	Omnipotentem attingere non possumus: magnus fortitudine; et iudicium et multam iustitiam deprimere non potest.
18O||37||24||137970	Ideo timebunt eum homines, non contemplabitur omnes, qui sibi videntur corde sapientes ”.
18O||38||1||137980	Respondens autem Dominus Iob de turbine dixit:
18O||38||2||137990	“ Quis est iste obscurans consilium sermonibus imperitis?
18O||38||3||138000	Accinge sicut vir lumbos tuos; interrogabo te, et edoce me.
18O||38||4||138010	Ubi eras, quando ponebam fundamenta terrae? Indica mihi, si habes intellegentiam.
18O||38||5||138020	Quis posuit mensuras eius, si nosti? Vel quis tetendit super eam lineam?
18O||38||6||138030	Super quo bases illius solidatae sunt? Aut quis demisit lapidem angularem eius,
18O||38||7||138040	cum clamarent simul astra matutina, et iubilarent omnes filii Dei?
18O||38||8||138050	Quis conclusit ostiis mare, quando erumpebat quasi de visceribus procedens,
18O||38||9||138060	cum ponerem nubem vestimentum eius et caligine illud quasi fascia obvolverem?
18O||38||10||138070	Definivi illud terminis meis et posui vectem et ostia
18O||38||11||138080	et dixi: Usque huc venies et non procedes amplius et hic confringes tumentes fluctus tuos.
18O||38||12||138090	Numquid in diebus tuis praecepisti diluculo et assignasti aurorae locum suum,
18O||38||13||138100	et, cum extrema terrae teneres, excussi sunt impii ex ea?
18O||38||14||138110	Vertetur in lutum signatum et stabit sicut vestimentum.
18O||38||15||138120	Cohibetur ab impiis lux sua, et brachium excelsum confringetur. 
18O||38||16||138130	Numquid ingressus es scaturigines maris et in novissimis abyssi deambulasti?
18O||38||17||138140	Numquid apertae sunt tibi portae mortis, et ostia tenebrosa vidisti?
18O||38||18||138150	Numquid considerasti latitudinem terrae? Indica mihi, si nosti omnia:
18O||38||19||138160	In qua via lux habitet, et tenebrarum quis locus sit;
18O||38||20||138170	ut ducas unumquodque ad terminos suos et intellegas semitas domus eius?
18O||38||21||138180	Novisti, nam tunc natus eras, et numerus dierum tuorum multus!
18O||38||22||138190	Numquid ingressus es thesauros nivis aut thesauros grandinis aspexisti,
18O||38||23||138200	quae praeparavi in tempus angustiae, in diem pugnae et belli?
18O||38||24||138210	Per quam viam spargitur lux, diffunditur ventus urens super terram?
18O||38||25||138220	Quis dedit vehementissimo imbri cursum et viam fulmini tonanti,
18O||38||26||138230	ut plueret super terram absque homine, in deserto, ubi nullus mortalium commoratur,
18O||38||27||138240	ut impleret inviam et desolatam et produceret herbas in terra arida?
18O||38||28||138250	Quis est pluviae pater, vel quis genuit stillas roris?
18O||38||29||138260	De cuius sinu egressa est glacies, et pruinam de caelo quis genuit?
18O||38||30||138270	In similitudinem lapidis aquae durantur, et superficies abyssi constringitur.
18O||38||31||138280	Numquid coniungere valebis nexus stellarum Pleiadum aut funiculum Arcturi poteris solvere?
18O||38||32||138290	Numquid produces Coronam in tempore suo et Ursam cum filiis ducis tu?
18O||38||33||138300	Numquid nosti leges caeli et pones scripturam eius in terra?
18O||38||34||138310	Numquid elevabis in nebula vocem tuam, et impetus aquarum operiet te?
18O||38||35||138320	Numquid mittes fulgura, et ibunt et dicent tibi: “Adsumus!”?
18O||38||36||138330	Quis posuit in visceribus ibis sapientiam, vel quis dedit gallo intellegentiam?
18O||38||37||138340	Quis recensebit nubes in sapientia, et utres caeli quis declinabit,
18O||38||38||138350	quando funditur pulvis in solidum, et glebae compinguntur?
18O||38||39||138360	Numquid capies leaenae praedam et animam catulorum eius implebis,
18O||38||40||138370	quando cubant in antris et in specubus insidiantur?
18O||38||41||138380	Quis praeparat corvo escam suam, quando pulli eius clamant ad Deum vagantes, eo quod non habeant cibos?
18O||39||1||138390	Numquid nosti tempus partus ibicum in petris vel parturientes cervas observasti?
18O||39||2||138400	Dinumerasti menses conceptus earum et scisti tempus partus earum?
18O||39||3||138410	Incurvantur ad fetum et pariunt et fetus suos emittunt.
18O||39||4||138420	Impinguantur filii earum et adolescunt in campo, egrediuntur et non revertuntur ad eas.
18O||39||5||138430	Quis dimisit onagrum liberum, et vincula ipsius quis solvit?
18O||39||6||138440	Cui dedi in solitudine domum et tabernacula eius in terra salsuginis.
18O||39||7||138450	Contemnit multitudinem civitatis, clamorem exactoris non audit.
18O||39||8||138460	Explorat montes pascuae suae et virentia quaeque perquirit.
18O||39||9||138470	Numquid volet taurus ferus servire tibi aut morabitur ad praesepe tuum?
18O||39||10||138480	Numquid alligabis taurum ferum ad arandum loro tuo, aut confringet glebas vallium post te?
18O||39||11||138490	Numquid fiduciam habebis in magna fortitudine eius et derelinques ei labores tuos?
18O||39||12||138500	Numquid credes illi quod revertatur et sementem in aream tuam congreget?
18O||39||13||138510	Ala struthionis laeta est, penna vero ciconiae et avolat.
18O||39||14||138520	Quando derelinquit ova sua in terra, in pulvere calefiunt.
18O||39||15||138530	Obliviscitur quod pes conculcet ea, aut bestia agri conterat.
18O||39||16||138540	Duratur ad filios suos quasi non sint sui; frustra laborans nullo timore anxiatur.
18O||39||17||138550	Privavit enim eam Deus sapientia nec dedit illi intellegentiam.
18O||39||18||138560	Cum tempus fuerit, in altum alas erigit, deridet equum et ascensorem eius.
18O||39||19||138570	Numquid praebebis equo fortitudinem aut circumdabis collo eius iubam?
18O||39||20||138580	Numquid suscitabis eum quasi locustas? Gloria hinnitus eius terror;
18O||39||21||138590	vallem ungula fodit, exsultat audacter, in occursum pergit armatis.
18O||39||22||138600	Contemnit pavorem nec territur neque cedit gladio.
18O||39||23||138610	Super ipsum sonabit pharetra, micat hasta et acinaces.
18O||39||24||138620	Fervens et fremens sorbet terram nec consistet, cum tubae sonaverit clangor.
18O||39||25||138630	Ubi audierit bucinam, dicit: “Uah!”. Procul odoratur bellum, exhortationem ducum et ululatum exercitus.
18O||39||26||138640	Numquid per sapientiam tuam plumescit accipiter, expandens alas suas ad austrum?
18O||39||27||138650	Numquid ad praeceptum tuum elevabitur aquila et in arduis ponet nidum suum?
18O||39||28||138660	In petris manet et in praeruptis silicibus commoratur atque in culmine et arce.
18O||39||29||138670	Inde contemplatur escam, et de longe oculi eius prospiciunt.
18O||39||30||138680	Pulli eius lambent sanguinem; et, ubicumque cadaver fuerit, statim adest ”.
18O||40||1||138690	Et respondens Dominus locutus est ad Iob:
18O||40||2||138700	“ Numquid contendit cum Omnipotente reprehensor? Qui arguit Deum, debet respondere ad ea ”.
18O||40||3||138710	Respondens autem Iob Domino dixit:
18O||40||4||138720	“ Ecce leviter locutus sum, quid respondebo tibi? Manum meam ponam super os meum.
18O||40||5||138730	Unum locutus sum, quod non repetam, et alterum, quibus ultra non addam ”.
18O||40||6||138740	Respondens autem Dominus Iob de turbine dixit:
18O||40||7||138750	“ Accinge sicut vir lumbos tuos; interrogabo te, et edoce me.
18O||40||8||138760	Numquid irritum facies iudicium meum et condemnabis me, ut tu iustificeris?
18O||40||9||138770	Et si habes brachium sicut Deus et si voce simili tonas?
18O||40||10||138780	Circumda tibi decorem et sublimitatem; gloria et decore induere.
18O||40||11||138790	Effunde vehementiam furoris tui et respiciens omnem arrogantem humilia.
18O||40||12||138800	Respice cunctos superbos et confunde eos et contere impios in loco suo.
18O||40||13||138810	Absconde eos in pulvere simul et facies eorum claude in fovea;
18O||40||14||138820	et ego confitebor quod salvare te possit dextera tua.
18O||40||15||138830	Ecce Behemoth, quem feci tecum; fenum quasi bos comedit.
18O||40||16||138840	Fortitudo eius in lumbis eius, et virtus illius in umbilico ventris eius.
18O||40||17||138850	Stringit caudam suam quasi cedrum, nervi femorum eius perplexi sunt.
18O||40||18||138860	Ossa eius velut fistulae aeris, cartilago illius quasi laminae ferreae.
18O||40||19||138870	Ipse est principium viarum Dei; qui fecit eum, applicabit gladium eius.
18O||40||20||138880	Huic montes tributum ferunt, omnes bestiae agri ludunt ibi.
18O||40||21||138890	Sub lotis silvestribus dormit, in secreto calami et in locis umentibus;
18O||40||22||138900	loti silvestres umbra eum protegunt, circumdant eum salices torrentis.
18O||40||23||138910	Si fluvius intumescat, non tremit; securus est, si prorumpat fluctus ad os eius.
18O||40||24||138920	In oculis eius quis capiet eum et in sudibus perforabit nares eius?
18O||40||25||138930	An extrahere poteris Leviathan hamo et fune ligabis linguam eius?
18O||40||26||138940	Numquid pones iuncum in naribus eius aut spina perforabis maxillam eius? 
18O||40||27||138950	Numquid multiplicabit ad te preces aut loquetur tibi mollia?
18O||40||28||138960	Numquid feriet tecum pactum, et accipies eum servum sempiternum?
18O||40||29||138970	Numquid illudes ei quasi avi aut ligabis eum pro puellis tuis?
18O||40||30||138980	Speculabuntur super eum socii, divident illum negotiatores?
18O||40||31||138990	Numquid implebis telis pellem eius et iaculo hamato piscium caput illius?
18O||40||32||139000	Pone super eum manum tuam; memento belli nec ultra addas.
18O||41||1||139010	Ecce spes eius frustrabitur eum, et aspectu eius praecipitabitur.
18O||41||2||139020	Nemo tam audax, ut suscitet eum. Quis enim resistere potest vultui eius?
18O||41||3||139030	Quis eum aggressus est et salvus fuit? Sub omni caelo quisnam?
18O||41||4||139040	Non tacebo super membra eius et eloquar robur et gratiam struis. 
18O||41||5||139050	Quis revelabit faciem indumenti eius, et duplicia mandibulae eius quis intrabit?
18O||41||6||139060	Portas vultus eius quis aperiet? Per gyrum dentium eius formido.
18O||41||7||139070	Corpus illius quasi scuta fusilia, compactum sigillo siliceo:
18O||41||8||139080	unum uni coniungitur, et ne spiraculum quidem incedit per ea;
18O||41||9||139090	unum alteri adhaeret, et tenentes se nequaquam separantur.
18O||41||10||139100	Sternutatio eius favillae ignis, et oculi eius ut palpebrae diluculi.
18O||41||11||139110	De ore eius lampades procedunt, sicut scintillae ignis emittuntur.
18O||41||12||139120	De naribus eius procedit fumus, sicut ollae succensae atque ferventis.
18O||41||13||139130	Halitus eius prunas ardere facit, et flamma de ore eius egreditur.
18O||41||14||139140	In collo eius morabitur fortitudo, et faciem eius praecedit angor.
18O||41||15||139150	Palearia eius cohaerentia sibi compressa non moventur.
18O||41||16||139160	Cor eius induratur tamquam lapis et duratur quasi mola inferior.
18O||41||17||139170	Cum surrexerit, tremunt fortes et ab undis retrorsum convertuntur.
18O||41||18||139180	Qui impegerit in eum, gladius eius non stabit nec hasta neque pilum neque thorax;
18O||41||19||139190	reputat enim quasi paleas ferrum et quasi lignum putridum aes.
18O||41||20||139200	Non fugat eum vir sagittarius, in stipulam versi sunt ei lapides fundae.
18O||41||21||139210	Quasi stipulam aestimat fustem et deridet vibrantem acinacem.
18O||41||22||139220	Sub ipso acumina testae, et sternit tribula super lutum.
18O||41||23||139230	Fervescere facit quasi ollam profundum et mare ponit quasi vas unguentarium.
18O||41||24||139240	Post se illuminat semitam, aestimatur abyssus quasi canescens.
18O||41||25||139250	Non est super terram potestas, quae comparetur ei, qui factus est, ut nullum timeret.
18O||41||26||139260	Omne sublime videt: ipse est rex super universos filios superbiae ”.
18O||42||1||139270	Respondens autem Iob Domino dixit:
18O||42||2||139280	“ Scio quia omnia potes, et nulla te latet cogitatio.
18O||42||3||139290	Quis est iste, qui celat consilium absque scientia? Ideo insipienter locutus sum et mirabilia, quae excederent scientiam meam.
18O||42||4||139300	Audi, et ego loquar; interrogabo te, et responde mihi.
18O||42||5||139310	Auditu auris audivi te; nunc autem oculus meus videt te.
18O||42||6||139320	Idcirco ipse me reprehendo et ago paenitentiam in favilla et cinere ”.
18O||42||7||139330	Postquam autem locutus est Dominus verba haec ad Iob, dixit ad Eliphaz Themanitem: “ Iratus est furor meus in te et in duos amicos tuos, quoniam non estis locuti coram me rectum sicut servus meus Iob. 
18O||42||8||139340	Sumite ergo vobis septem tauros et septem arietes et ite ad servum meum Iob et offerte holocaustum pro vobis; Iob autem servus meus orabit pro vobis. Faciem eius suscipiam, ut non vobis imputetur stultitia; neque enim locuti estis ad me recta sicut servus meus Iob ”. 
18O||42||9||139350	Abierunt ergo Eliphaz Themanites et Baldad Suhites et Sophar Naamathites et fecerunt, sicut locutus fuerat Dominus ad eos, et suscepit Dominus faciem Iob.
18O||42||10||139360	Dominus vertit sortem Iob, cum oraret ille pro amicis suis; et addidit Dominus omnia, quaecumque fuerant Iob, duplicia. 
18O||42||11||139370	Venerunt autem ad eum omnes fratres sui et universae sorores suae et cuncti, qui noverant eum prius; et comederunt cum eo panem in domo eius et moverunt super eum caput et consolati sunt eum super omni malo, quod intulerat Dominus super eum; et dederunt ei unusquisque argenteum unum et inaurem auream unam.
18O||42||12||139380	Dominus autem benedixit novissimis Iob magis quam principio eius; et facta sunt ei quattuordecim milia ovium et sex milia camelorum et mille iuga boum et mille asinae. 
18O||42||13||139390	Et fuerunt ei septem filii et tres filiae; 
18O||42||14||139400	et vocavit nomen unius Columbam et nomen secundae Cassiam et nomen tertiae Cornustibii. 
18O||42||15||139410	Non sunt autem inventae mulieres speciosae sicut filiae Iob in universa terra; deditque eis pater suus hereditatem inter fratres earum. 
18O||42||16||139420	Vixit autem Iob post haec centum quadraginta annis et vidit filios suos et filios filiorum suorum usque ad quartam generationem; et mortuus est senex et plenus dierum.
19O||1||1||139430	Beatus vir, qui non abiit in consilio impiorum et in via peccatorum non stetit et in conventu derisorum non sedit,
19O||1||2||139440	sed in lege Domini voluntas eius, et in lege eius meditatur die ac nocte.
19O||1||3||139450	Et erit tamquam lignum plantatum secus decursus aquarum, quod fructum suum dabit in tempore suo; et folium eius non defluet, et omnia, quaecumque faciet, prosperabuntur.
19O||1||4||139460	Non sic impii, non sic, sed tamquam pulvis, quem proicit ventus.
19O||1||5||139470	Ideo non consurgent impii in iudicio, neque peccatores in concilio iustorum.
19O||1||6||139480	Quoniam novit Dominus viam iustorum, et iter impiorum peribit.
19O||2||1||139490	Quare fremuerunt gentes, et populi meditati sunt inania?
19O||2||2||139500	Astiterunt reges terrae, et principes convenerunt in unum adversus Dominum et adversus christum eius:
19O||2||3||139510	“ Dirumpamus vincula eorum et proiciamus a nobis iugum ipsorum! ”.
19O||2||4||139520	Qui habitat in caelis, irridebit eos, Dominus subsannabit eos.
19O||2||5||139530	Tunc loquetur ad eos in ira sua et in furore suo conturbabit eos:
19O||2||6||139540	“ Ego autem constitui regem meum super Sion, montem sanctum meum! ”.
19O||2||7||139550	Praedicabo decretum eius. Dominus dixit ad me: “ Filius meus es tu; ego hodie genui te.
19O||2||8||139560	Postula a me, et dabo tibi gentes hereditatem tuam et possessionem tuam terminos terrae.
19O||2||9||139570	Reges eos in virga ferrea et tamquam vas figuli confringes eos ”.
19O||2||10||139580	Et nunc, reges, intellegite; erudimini, qui iudicatis terram.
19O||2||11||139590	Servite Domino in timore et exsultate ei cum tremore.
19O||2||12||139600	Apprehendite disciplinam, ne quando irascatur, et pereatis de via, cum exarserit in brevi ira eius. Beati omnes, qui confidunt in eo.
19O||3||1||139610	PSALMUS. David, cum fugit a filio suo Absalom.
19O||3||2||139620	Domine, quid multiplicati sunt, qui tribulant me? Multi insurgunt adversum me,
19O||3||3||139630	multi dicunt animae meae: “ Non est salus ipsi in Deo ”.
19O||3||4||139640	Tu autem, Domine, protector meus es, gloria mea et exaltans caput meum.
19O||3||5||139650	Voce mea ad Dominum clamavi, et exaudivit me de monte sancto suo.
19O||3||6||139660	Ego obdormivi et soporatus sum, exsurrexi, quia Dominus suscepit me.
19O||3||7||139670	Non timebo milia populi circumdantis me. Exsurge, Domine salvum me fac, Deus meus;
19O||3||8||139680	quoniam tu percussisti in maxillam omnes adversantes mihi, dentes peccatorum contrivisti.
19O||3||9||139690	Domini est salus, et super populum tuum benedictio tua.
19O||4||1||139700	Magistro chori. Fidibus. PSALMUS. David.
19O||4||2||139710	Cum invocarem, exaudivit me Deus iustitiae meae. In tribulatione dilatasti mihi; miserere mei et exaudi orationem meam.
19O||4||3||139720	Filii hominum, usquequo gravi corde? Ut quid diligitis vanitatem et quaeritis mendacium?
19O||4||4||139730	Et scitote quoniam mirificavit Dominus sanctum suum; Dominus exaudiet, cum clamavero ad eum.
19O||4||5||139740	Irascimini et nolite peccare; loquimini in cordibus vestris, in cubilibus vestris et conquiescite.
19O||4||6||139750	Sacrificate sacrificium iustitiae et sperate in Domino.
19O||4||7||139760	Multi dicunt: “ Quis ostendit nobis bona? ”. Leva in signum super nos lumen vultus tui, Domine!
19O||4||8||139770	Maiorem dedisti laetitiam in corde meo, quam cum multiplicantur frumentum et vinum eorum.
19O||4||9||139780	In pace in idipsum dormiam et requiescam, quoniam tu, Domine, singulariter in spe constituisti me.
19O||5||1||139790	Magistro chori. Ad tibias. PSALMUS. David.
19O||5||2||139800	Verba mea auribus percipe, Domine; intellege gemitum meum.
19O||5||3||139810	Intende voci clamoris mei, rex meus et Deus meus.
19O||5||4||139820	Quoniam ad te orabo, Domine, mane exaudies vocem meam; mane astabo tibi et exspectabo.
19O||5||5||139830	Quoniam non Deus volens iniquitatem tu es; neque habitabit iuxta te malignus,
19O||5||6||139840	neque permanebunt iniusti ante oculos tuos.
19O||5||7||139850	Odisti omnes, qui operantur iniquitatem, perdes omnes, qui loquuntur mendacium; virum sanguinum et dolosum abominabitur Dominus.
19O||5||8||139860	Ego autem in multitudine misericordiae tuae introibo in domum tuam; adorabo ad templum sanctum tuum in timore tuo.
19O||5||9||139870	Domine, deduc me in iustitia tua propter inimicos meos, dirige in conspectu meo viam tuam.
19O||5||10||139880	Quoniam non est in ore eorum veritas, cor eorum fovea; sepulcrum patens est guttur eorum, molliunt linguas suas.
19O||5||11||139890	Iudica illos, Deus; decidant a cogitationibus suis; secundum multitudinem impietatum eorum expelle eos, quoniam irritaverunt te, Domine.
19O||5||12||139900	Et omnes, qui sperant in te, laetentur, in aeternum exsultent. Obumbrabis eis, et gloriabuntur in te, qui diligunt nomen tuum;
19O||5||13||139910	quoniam tu benedices iusto, Domine, quasi scuto, bona voluntate coronabis eum.
19O||6||1||139920	Magistro chori. Fidibus. Super octavam. PSALMUS. David.
19O||6||2||139930	Domine, ne in furore tuo arguas me neque in ira tua corripias me.
19O||6||3||139940	Miserere mei, Domine, quoniam infirmus sum; sana me, Domine, quoniam conturbata sunt ossa mea.
19O||6||4||139950	Et anima mea turbata est valde, sed tu, Domine, usquequo?
19O||6||5||139960	Convertere, Domine, eripe animam meam; salvum me fac propter misericordiam tuam.
19O||6||6||139970	Quoniam non est in morte, qui memor sit tui; in inferno autem quis confitebitur tibi?
19O||6||7||139980	Laboravi in gemitu meo, lavabam per singulas noctes lectum meum; lacrimis meis stratum meum rigabam.
19O||6||8||139990	Turbatus est a maerore oculus meus, inveteravi inter omnes inimicos meos.
19O||6||9||140000	Discedite a me, omnes, qui operamini iniquitatem, quoniam exaudivit Dominus vocem fletus mei.
19O||6||10||140010	Exaudivit Dominus deprecationem meam, Dominus orationem meam suscepit.
19O||6||11||140020	Erubescant et conturbentur vehementer omnes inimici mei; convertantur et erubescant valde velociter.
19O||7||1||140030	Lamentatio David, quam cantavit Domino propter Chus Beniaminitam.
19O||7||2||140040	Domine Deus meus, in te speravi; salvum me fac ex omnibus persequentibus me et libera me,
19O||7||3||140050	ne quando rapiat ut leo animam meam discerpens, dum non est qui salvum faciat.
19O||7||4||140060	Domine Deus meus, si feci istud, si est iniquitas in manibus meis,
19O||7||5||140070	si reddidi retribuenti mihi mala et exspoliavi inimicum meum dimittens inanem,
19O||7||6||140080	persequatur inimicus animam meam et comprehendat et conculcet in terra vitam meam et gloriam meam in pulverem deducat.
19O||7||7||140090	Exsurge, Domine, in ira tua et exaltare contra indignationem inimicorum meorum et exsurge, Deus meus, in iudicio, quod mandasti.
19O||7||8||140100	Et synagoga populorum circumdabit te, et super hanc in altum regredere:
19O||7||9||140110	Dominus iudicat populos. Iudica me, Domine, secundum iustitiam meam et secundum innocentiam meam, quae est in me.
19O||7||10||140120	Consumatur nequitia peccatorum; et iustum confirma: scrutans corda et renes Deus iustus.
19O||7||11||140130	Adiutorium meum apud Deum, qui salvos facit rectos corde.
19O||7||12||140140	Deus iudex iustus, fortis, irascens per singulos dies.
19O||7||13||140150	Nonne iterum gladium suum exacuit, arcum suum tetendit et paravit illum?
19O||7||14||140160	Et paravit sibi vasa mortis, sagittas suas ardentes effecit.
19O||7||15||140170	Ecce parturiit iniustitiam, concepit dolorem et peperit iniquitatem;
19O||7||16||140180	lacum aperuit et effodit eum et incidit in foveam, quam fecit.
19O||7||17||140190	Convertetur dolor eius in caput eius, et in verticem ipsius iniquitas eius descendet.
19O||7||18||140200	Confitebor Domino secundum iustitiam eius et psallam nomini Domini Altissimi.
19O||8||1||140210	Magistro chori. Ad modum cantici " Torcularia... ". PSALMUS. David.
19O||8||2||140220	Domine, Dominus noster, quam admirabile est nomen tuum in universa terra, quoniam elevata est magnificentia tua super caelos.
19O||8||3||140230	Ex ore infantium et lactantium perfecisti laudem propter inimicos tuos, ut destruas inimicum et ultorem.
19O||8||4||140240	Quando video caelos tuos, opera digitorum tuorum, lunam et stellas, quae tu fundasti,
19O||8||5||140250	quid est homo, quod memor es eius, aut filius hominis, quoniam visitas eum?
19O||8||6||140260	Minuisti eum paulo minus ab angelis, gloria et honore coronasti eum
19O||8||7||140270	et constituisti eum super opera manuum tuarum. Omnia subiecisti sub pedibus eius:
19O||8||8||140280	oves et boves universas, insuper et pecora campi,
19O||8||9||140290	volucres caeli et pisces maris, quaecumque perambulant semitas maris.
19O||8||10||140300	Domine, Dominus noster, quam admirabile est nomen tuum in universa terra!
19O||9||1||140310	Magistro chori. Ad modum cantici " Mut labben ". PSALMUS. David.
19O||9||2||140320	ALEPH. Confitebor tibi, Domine, in toto corde meo, narrabo omnia mirabilia tua.
19O||9||3||140330	Laetabor et exsultabo in te, psallam nomini tuo, Altissime.
19O||9||4||140340	BETH. Cum convertuntur inimici mei retrorsum, infirmantur et pereunt a facie tua.
19O||9||5||140350	Quoniam fecisti iudicium meum et causam meam, sedisti super thronum, qui iudicas iustitiam.
19O||9||6||140360	GHIMEL. Increpasti gentes, perdidisti impium; nomen eorum delesti in aeternum et in saeculum saeculi.
19O||9||7||140370	Inimici defecerunt, solitudines sempiternae factae sunt; et civitates destruxisti: periit memoria eorum cum ipsis.
19O||9||8||140380	HE. Dominus autem in aeternum sedebit, paravit in iudicium thronum suum;
19O||9||9||140390	et ipse iudicabit orbem terrae in iustitia, iudicabit populos in aequitate.
19O||9||10||140400	VAU. Et erit Dominus refugium oppresso, refugium in opportunitatibus, in tribulatione.
19O||9||11||140410	Et sperent in te, qui noverunt nomen tuum, quoniam non dereliquisti quaerentes te, Domine.
19O||9||12||140420	ZAIN. Psallite Domino, qui habitat in Sion; annuntiate inter gentes studia eius.
19O||9||13||140430	Quoniam requirens sanguinem recordatus est eorum, non est oblitus clamorem pauperum.
19O||9||14||140440	HETH. Miserere mei, Domine; vide afflictionem meam de inimicis meis, qui exaltas me de portis mortis,
19O||9||15||140450	ut annuntiem omnes laudationes tuas in portis filiae Sion, exsultem in salutari tuo.
19O||9||16||140460	TETH. Infixae sunt gentes in fovea, quam fecerunt; in laqueo isto, quem absconderunt, comprehensus est pes eorum.
19O||9||17||140470	Manifestavit se Dominus iudicium faciens; in operibus manuum suarum comprehensus est peccator.
19O||9||18||140480	IOD. Convertentur peccatores in infernum, omnes gentes, quae obliviscuntur Deum.
19O||9||19||140490	CAPH. Quoniam non in finem oblivio erit pauperis; exspectatio pauperum non peribit in aeternum.
19O||9||20||140500	Exsurge, Domine, non confortetur homo; iudicentur gentes in conspectu tuo.
19O||9||21||140510	Constitue, Domine, terrorem super eos; sciant gentes quoniam homines sunt.
19O||10||1||140520	LAMED. Ut quid, Domine, stas a longe, abscondis te in opportunitatibus, in tribulatione?
19O||10||2||140530	Dum superbit, impius insequitur pauperem; comprehendantur in consiliis, quae cogitant.
19O||10||3||140540	Quoniam gloriatur peccator in desideriis animae suae, et avarus sibi benedicit.
19O||10||4||140550	NUN. Spernit Dominum peccator in arrogantia sua: “ Non requiret; non est Deus ”.
19O||10||5||140560	Hae sunt omnes cogitationes eius; prosperantur viae illius in omni tempore. Excelsa nimis iudicia tua a facie eius; omnes inimicos suos aspernatur.
19O||10||6||140570	Dixit enim in corde suo: “ Non movebor; in generationem et generationem ero sine malo ”.
19O||10||7||140580	PHE. Cuius maledictione os plenum est et fraudulentia et dolo, sub lingua eius labor et nequitia.
19O||10||8||140590	Sedet in insidiis ad vicos, in occultis interficit innocentem.
19O||10||9||140600	SADE. Oculi eius in pauperem respiciunt; insidiatur in abscondito quasi leo in spelunca sua. Insidiatur, ut rapiat pauperem; rapit pauperem, dum attrahit in laqueum suum.
19O||10||10||140610	Irruit et inclinat se, et miseri cadunt in fortitudine brachiorum eius.
19O||10||11||140620	Dixit enim in corde suo: “ Oblitus est Deus; avertit faciem suam, non videbit in finem ”. -
19O||10||12||140630	COPH. Exsurge, Domine Deus, exalta manum tuam, ne obliviscaris pauperum.
19O||10||13||140640	Propter quid spernit impius Deum? Dixit enim in corde suo: “ Non requires ”.
19O||10||14||140650	RES. Vidisti: tu laborem et dolorem consideras, ut tradas eos in manus tuas. Tibi derelictus est pauper, orphano tu factus es adiutor.
19O||10||15||140660	SIN. Contere brachium peccatoris et maligni; quaeres peccatum illius et non invenies.
19O||10||16||140670	Dominus rex in aeternum et in saeculum saeculi: perierunt gentes de terra illius.
19O||10||17||140680	TAU. Desiderium pauperum exaudisti, Domine; confirmabis cor eorum, intendes aurem tuam
19O||10||18||140690	iudicare pupillo et humili, ut non apponat ultra inducere timorem homo de terra.
19O||11||1||140700	Magistro chori. David. In Domino confido, quomodo dicitis animae meae: “ Transmigra in montem sicut passer!
19O||11||2||140710	Quoniam ecce peccatores intenderunt arcum, paraverunt sagittas suas super nervum, ut sagittent in obscuro rectos corde.
19O||11||3||140720	Quando fundamenta evertuntur, iustus quid faciat? ”.
19O||11||4||140730	Dominus in templo sancto suo, Dominus, in caelo sedes eius. Oculi eius in pauperem respiciunt, palpebrae eius interrogant filios hominum.
19O||11||5||140740	Dominus interrogat iustum et impium; qui autem diligit iniquitatem, odit anima eius.
19O||11||6||140750	Pluet super peccatores carbones ignis et sulphur; et spiritus procellarum pars calicis eorum.
19O||11||7||140760	Quoniam iustus Dominus et iustitias dilexit, recti videbunt vultum eius.
19O||12||1||140770	Magistro chori. Super octavam. PSALMUS. David.
19O||12||2||140780	Salvum me fac, Domine, quoniam defecit sanctus, quoniam deminuti sunt fideles a filiis hominum.
19O||12||3||140790	Vana locuti sunt unusquisque ad proximum suum; in labiis dolosis, in duplici corde locuti sunt.
19O||12||4||140800	Disperdat Dominus universa labia dolosa et linguam magniloquam.
19O||12||5||140810	Qui dixerunt: “ Lingua nostra magnificabimur, labia nostra a nobis sunt; quis noster dominus est? ”.
19O||12||6||140820	“ Propter miseriam inopum et gemitum pauperum, nunc exsurgam, dicit Dominus; ponam in salutari illum, quem despiciunt ”.
19O||12||7||140830	Eloquia Domini eloquia casta, argentum igne examinatum, separatum a terra, purgatum septuplum.
19O||12||8||140840	Tu, Domine, servabis nos et custodies nos a generatione hac in aeternum. In circuitu impii ambulant, cum exaltantur sordes inter filios hominum.
19O||13||1||140850	Magistro chori. PSALMUS. David.
19O||13||2||140860	Usquequo, Domine, oblivisceris me in finem? Usquequo avertes faciem tuam a me?
19O||13||3||140870	Usquequo ponam consilia in anima mea, dolorem in corde meo per diem? Usquequo exaltabitur inimicus meus super me?
19O||13||4||140880	Respice et exaudi me, Domine Deus meus. Illumina oculos meos, ne quando obdormiam in morte,
19O||13||5||140890	ne quando dicat inimicus meus: “ Praevalui adversus eum! ”; neque exsultent, qui tribulant me, si motus fuero.
19O||13||6||140900	Ego autem in misericordia tua speravi. Exsultabit cor meum in salutari tuo; cantabo Domino, qui bona tribuit mihi.
19O||14||1||140910	Magistro chori. David. Dixit insipiens in corde suo: “ Non est Deus ”. Corrupti sunt et abominationes operati sunt; non est qui faciat bonum.
19O||14||2||140920	Dominus de caelo prospexit super filios hominum, ut videret si est intellegens aut requirens Deum.
19O||14||3||140930	Omnes declinaverunt, simul corrupti sunt; non est qui faciat bonum, non est usque ad unum.
19O||14||4||140940	Nonne scient omnes, qui operantur iniquitatem, qui devorant plebem meam sicut escam panis? Dominum non invocaverunt;
19O||14||5||140950	illic trepidaverunt timore, quoniam Deus cum generatione iusta est.
19O||14||6||140960	Vos consilium inopis confundetis, Dominus autem spes eius est.
19O||14||7||140970	Quis dabit ex Sion salutare Israel? Cum converterit Dominus captivitatem plebis suae, exsultabit Iacob, et laetabitur Israel.
19O||15||1||140980	PSALMUS. David. Domine, quis habitabit in tabernaculo tuo? Quis requiescet in monte sancto tuo?
19O||15||2||140990	Qui ingreditur sine macula et operatur iustitiam, qui loquitur veritatem in corde suo,
19O||15||3||141000	qui non egit dolum in lingua sua nec fecit proximo suo malum et opprobrium non intulit proximo suo.
19O||15||4||141010	Ad nihilum reputatus est in conspectu eius malignus, timentes autem Dominum glorificat. Qui iuravit in detrimentum suum et non mutat,
19O||15||5||141020	qui pecuniam suam non dedit ad usuram et munera super innocentem non accepit. Qui facit haec, non movebitur in aeternum.
19O||16||1||141030	Miktam. David. Conserva me, Deus, quoniam speravi in te.
19O||16||2||141040	Dixi Domino: “ Dominus meus es tu, bonum mihi non est sine te ”.
19O||16||3||141050	In sanctos, qui sunt in terra, inclitos viros, omnis voluntas mea in eos.
19O||16||4||141060	Multiplicantur dolores eorum, qui post deos alienos acceleraverunt. Non effundam libationes eorum de sanguinibus neque assumam nomina eorum in labiis meis.
19O||16||5||141070	Dominus pars hereditatis meae et calicis mei: tu es qui detines sortem meam.
19O||16||6||141080	Funes ceciderunt mihi in praeclaris; insuper et hereditas mea speciosa est mihi.
19O||16||7||141090	Benedicam Dominum, qui tribuit mihi intellectum; insuper et in noctibus erudierunt me renes mei.
19O||16||8||141100	Proponebam Dominum in conspectu meo semper; quoniam a dextris est mihi, non commovebor.
19O||16||9||141110	Propter hoc laetatum est cor meum, et exsultaverunt praecordia mea; insuper et caro mea requiescet in spe.
19O||16||10||141120	Quoniam non derelinques animam meam in inferno nec dabis sanctum tuum videre corruptionem.
19O||16||11||141130	Notas mihi facies vias vitae, plenitudinem laetitiae cum vultu tuo, delectationes in dextera tua usque in finem.
19O||17||1||141140	Precatio. David. Exaudi, Domine, iustitiam meam, intende deprecationem meam. Auribus percipe orationem meam, non in labiis dolosis.
19O||17||2||141150	De vultu tuo iudicium meum prodeat; oculi tui videant aequitates.
19O||17||3||141160	Proba cor meum et visita nocte; igne me examina, et non invenies in me iniquitatem.
19O||17||4||141170	Non transgreditur os meum ad opera hominum, propter verba labiorum tuorum custodivi me a viis violenti.
19O||17||5||141180	Retine gressus meos in semitis tuis, ut non moveantur vestigia mea.
19O||17||6||141190	Ego ad te clamavi, quoniam exaudis me, Deus; inclina aurem tuam mihi et exaudi verba mea.
19O||17||7||141200	Mirifica misericordias tuas, qui salvos facis ab insurgentibus sperantes in dextera tua.
19O||17||8||141210	Custodi me ut pupillam oculi, sub umbra alarum tuarum protege me
19O||17||9||141220	a facie impiorum, qui me afflixerunt. Inimici mei in furore circumdederunt me,
19O||17||10||141230	adipem suum concluserunt; os eorum locutum est superbiam.
19O||17||11||141240	Incedentes nunc circumdederunt me, oculos suos statuerunt prosternere in terram.
19O||17||12||141250	Aspectus eorum quasi leonis parati ad praedam et sicut catuli leonis recubantis in abditis.
19O||17||13||141260	Exsurge, Domine, praeveni eum, supplanta eum; eripe animam meam ab impio framea tua,
19O||17||14||141270	a mortuis manu tua, Domine, a mortuis, quorum defecit portio vitae. De reconditis tuis adimpleas ventrem eorum, saturentur filii et dimittant reliquias parvulis suis.
19O||17||15||141280	Ego autem in iustitia videbo faciem tuam; satiabor, cum evigilavero, conspectu tuo.
19O||18||1||141290	Magistro chori. David, servi Domini, qui locutus est ad Dominum verba huius cantici, quando Dominus eum liberaverat e potestate omnium inimicorum suorum
19O||18||2||141300	et e manu Saul. Dixit igitur: Diligam te, Domine, fortitudo mea.
19O||18||3||141310	Domine, firmamentum meum et refugium meum et liberator meus; Deus meus, adiutor meus, et sperabo in eum; protector meus et cornu salutis meae et susceptor meus.
19O||18||4||141320	Laudabilem invocabo Dominum, et ab inimicis meis salvus ero.
19O||18||5||141330	Circumdederunt me fluctus mortis, et torrentes Belial conturbaverunt me;
19O||18||6||141340	funes inferni circumdederunt me, praeoccupaverunt me laquei mortis.
19O||18||7||141350	In tribulatione mea invocavi Dominum et ad Deum meum clamavi; exaudivit de templo suo vocem meam, et clamor meus in conspectu eius introivit in aures eius.
19O||18||8||141360	Commota est et contremuit terra; fundamenta montium concussa sunt et commota sunt, quoniam iratus est.
19O||18||9||141370	Ascendit fumus de naribus eius, et ignis de ore eius devorans; carbones succensi processerunt ab eo.
19O||18||10||141380	Inclinavit caelos et descendit, et caligo sub pedibus eius.
19O||18||11||141390	Et ascendit super cherub et volavit, ferebatur super pennas ventorum.
19O||18||12||141400	Et posuit tenebras latibulum suum, in circuitu eius tabernaculum eius, tenebrosa aqua, nubes aeris.
19O||18||13||141410	Prae fulgore in conspectu eius nubes transierunt, grando et carbones ignis.
19O||18||14||141420	Et intonuit de caelo Dominus, et Altissimus dedit vocem suam: grando et carbones ignis.
19O||18||15||141430	Et misit sagittas suas et dissipavit eos, fulgura iecit et conturbavit eos.
19O||18||16||141440	Et apparuerunt fontes aquarum, et revelata sunt fundamenta orbis terrarum ab increpatione tua, Domine, ab inspiratione spiritus irae tuae.
19O||18||17||141450	Misit de summo et accepit me et assumpsit me de aquis multis;
19O||18||18||141460	eripuit me de inimicis meis fortissimis et ab his, qui oderunt me, quoniam confortati sunt super me.
19O||18||19||141470	Oppugnaverunt me in die afflictionis meae, et factus est Dominus fulcimentum meum;
19O||18||20||141480	et eduxit me in latitudinem, salvum me fecit, quoniam voluit me.
19O||18||21||141490	Et retribuet mihi Dominus secundum iustitiam meam et secundum puritatem manuum mearum reddet mihi,
19O||18||22||141500	quia custodivi vias Domini nec impie recessi a Deo meo.
19O||18||23||141510	Quoniam omnia iudicia eius in conspectu meo, et iustitias eius non reppuli a me;
19O||18||24||141520	et fui immaculatus cum eo et observavi me ab iniquitate.
19O||18||25||141530	Et retribuit mihi Dominus secundum iustitiam meam et secundum puritatem manuum mearum in conspectu oculorum eius.
19O||18||26||141540	Cum sancto sanctus eris et cum viro innocente innocens eris
19O||18||27||141550	et cum electo electus eris et cum perverso callidus eris.
19O||18||28||141560	Quoniam tu populum humilem salvum facies et oculos superborum humiliabis.
19O||18||29||141570	Quoniam tu accendis lucernam meam, Domine; Deus meus illuminat tenebras meas.
19O||18||30||141580	Quoniam in te aggrediar hostium turmas et in Deo meo transiliam murum.
19O||18||31||141590	Deus, impolluta via eius, eloquia Domini igne examinata; protector est omnium sperantium in se.
19O||18||32||141600	Quoniam quis Deus praeter Dominum? Aut quae munitio praeter Deum nostrum?
19O||18||33||141610	Deus, qui praecinxit me virtute et posuit immaculatam viam meam;
19O||18||34||141620	qui perfecit pedes meos tamquam cervorum et super excelsa statuit me;
19O||18||35||141630	qui docet manus meas ad proelium, et tendunt arcum aereum brachia mea.
19O||18||36||141640	Et dedisti mihi scutum salutis tuae, et dextera tua suscepit me, et exauditio tua magnificavit me.
19O||18||37||141650	Dilatasti gressus meos subtus me, et non sunt infirmata vestigia mea.
19O||18||38||141660	Persequebar inimicos meos et comprehendebam illos et non convertebar, donec deficerent.
19O||18||39||141670	Confringebam illos, nec poterant stare, cadebant subtus pedes meos.
19O||18||40||141680	Et praecinxisti me virtute ad bellum et supplantasti insurgentes in me subtus me.
19O||18||41||141690	Et inimicos meos dedisti mihi dorsum et odientes me disperdidisti.
19O||18||42||141700	Clamaverunt, nec erat qui salvos faceret, ad Dominum, nec exaudivit eos.
19O||18||43||141710	Et comminui eos ut pulverem ante faciem venti, ut lutum platearum contrivi eos.
19O||18||44||141720	Eripuisti me de contradictionibus populi, constituisti me in caput gentium. Populus, quem non cognovi, servivit mihi,
19O||18||45||141730	in auditu auris oboedivit mihi. Filii alieni blanditi sunt mihi,
19O||18||46||141740	filii alieni inveterati sunt, contremuerunt in abditis suis.
19O||18||47||141750	Vivit Dominus, et benedictus Adiutor meus, et exaltetur Deus salutis meae.
19O||18||48||141760	Deus, qui das vindictas mihi et subdis populos sub me, liberator meus de inimicis meis iracundis;
19O||18||49||141770	et ab insurgentibus in me exaltas me, a viro iniquo eripis me.
19O||18||50||141780	Propterea confitebor tibi in nationibus, Domine, et nomini tuo psalmum dicam,
19O||18||51||141790	magnificans salutes regis sui et faciens misericordiam christo suo David et semini eius usque in saeculum.
19O||19||1||141800	Magistro chori. PSALMUS. David.
19O||19||2||141810	Caeli enarrant gloriam Dei, et opera manuum eius annuntiat firmamentum.
19O||19||3||141820	Dies diei eructat verbum, et nox nocti indicat scientiam.
19O||19||4||141830	Non sunt loquelae neque sermones, quorum non intellegantur voces:
19O||19||5||141840	in omnem terram exivit sonus eorum, et in fines orbis terrae verba eorum.
19O||19||6||141850	Soli posuit tabernaculum in eis, et ipse, tamquam sponsus procedens de thalamo suo, exsultavit ut gigas ad currendam viam.
19O||19||7||141860	A finibus caelorum egressio eius, et occursus eius usque ad fines eorum, nec est quod se abscondat a calore eius.
19O||19||8||141870	Lex Domini immaculata, reficiens animam, testimonium Domini fidele, sapientiam praestans parvulis.
19O||19||9||141880	Iustitiae Domini rectae, laetificantes corda, praeceptum Domini lucidum, illuminans oculos.
19O||19||10||141890	Timor Domini mundus, permanens in saeculum saeculi; iudicia Domini vera, iusta omnia simul,
19O||19||11||141900	desiderabilia super aurum et lapidem pretiosum multum, et dulciora super mel et favum stillantem.
19O||19||12||141910	Etenim servus tuus eruditur in eis; in custodiendis illis retributio multa.
19O||19||13||141920	Errores quis intellegit? Ab occultis munda me
19O||19||14||141930	et a superbia custodi servum tuum, ne dominetur mei, Tunc immaculatus ero et emundabor a delicto maximo.
19O||19||15||141940	Sint ut complaceant eloquia oris mei, et meditatio cordis mei in conspectu tuo. Domine, adiutor meus et redemptor meus.
19O||20||1||141950	Magistro chori. PSALMUS. David.
19O||20||2||141960	Exaudiat te Dominus in die tribulationis, protegat te nomen Dei Iacob.
19O||20||3||141970	Mittat tibi auxilium de sancto et de Sion tueatur te.
19O||20||4||141980	Memor sit omnis sacrificii tui et holocaustum tuum pingue habeat.
19O||20||5||141990	Tribuat tibi secundum cor tuum et omne consilium tuum adimpleat.
19O||20||6||142000	Laetabimur in salutari tuo et in nomine Dei nostri levabimus signa; impleat Dominus omnes petitiones tuas.
19O||20||7||142010	Nunc cognovi quoniam salvum fecit Dominus christum suum: exaudivit illum de caelo sancto suo, in virtutibus salutis dexterae eius.
19O||20||8||142020	Hi in curribus, et hi in equis, nos autem nomen Domini Dei nostri invocavimus.
19O||20||9||142030	Ipsi incurvati sunt et ceciderunt, nos autem surreximus et erecti sumus.
19O||20||10||142040	Domine, salvum fac regem, et exaudi nos in die, qua invocaverimus te.
19O||21||1||142050	Magistro chori. PSALMUS. David.
19O||21||2||142060	Domine, in virtute tua laetabitur rex et super salutare tuum exsultabit vehementer.
19O||21||3||142070	Desiderium cordis eius tribuisti ei et voluntatem labiorum eius non denegasti.
19O||21||4||142080	Quoniam praevenisti eum in benedictionibus dulcedinis; posuisti in capite eius coronam de auro purissimo.
19O||21||5||142090	Vitam petiit a te, et tribuisti ei longitudinem dierum in saeculum et in saeculum saeculi.
19O||21||6||142100	Magna est gloria eius in salutari tuo, magnificentiam et decorem impones super eum;
19O||21||7||142110	quoniam pones eum benedictionem in saeculum saeculi, laetificabis eum in gaudio ante vultum tuum.
19O||21||8||142120	Quoniam rex sperat in Domino et in misericordia Altissimi non commovebitur.
19O||21||9||142130	Inveniet manus tua omnes inimicos tuos, dextera tua inveniet, qui te oderunt.
19O||21||10||142140	Pones eos ut clibanum ignis in tempore vultus tui: Dominus in ira sua deglutiet eos, et devorabit eos ignis.
19O||21||11||142150	Fructum eorum de terra perdes et semen eorum de filiis hominum.
19O||21||12||142160	Quoniam intenderunt in te mala, cogitaverunt consilia: nihil potuerunt.
19O||21||13||142170	Quoniam pones eos dorsum, arcus tuos tendes in vultum eorum.
19O||21||14||142180	Exaltare, Domine, in virtute tua; cantabimus et psallemus virtutes tuas.
19O||22||1||142190	Magistro chori. Ad modum cantici " Cerva diluculo ". PSALMUS. David.
19O||22||2||142200	Deus, Deus meus, quare me dereliquisti? Longe a salute mea verba rugitus mei.
19O||22||3||142210	Deus meus, clamo per diem, et non exaudis, et nocte, et non est requies mihi.
19O||22||4||142220	Tu autem sanctus es, qui habitas in laudibus Israel.
19O||22||5||142230	In te speraverunt patres nostri, speraverunt, et liberasti eos;
19O||22||6||142240	ad te clamaverunt et salvi facti sunt, in te speraverunt et non sunt confusi.
19O||22||7||142250	Ego autem sum vermis et non homo, opprobrium hominum et abiectio plebis.
19O||22||8||142260	Omnes videntes me deriserunt me; torquentes labia moverunt caput:
19O||22||9||142270	“ Speravit in Domino: eripiat eum, salvum faciat eum, quoniam vult eum ”.
19O||22||10||142280	Quoniam tu es qui extraxisti me de ventre, spes mea ad ubera matris meae.
19O||22||11||142290	In te proiectus sum ex utero, de ventre matris meae Deus meus es tu.
19O||22||12||142300	Ne longe fias a me, quoniam tribulatio proxima est, quoniam non est qui adiuvet.
19O||22||13||142310	Circumdederunt me vituli multi, tauri Basan obsederunt me.
19O||22||14||142320	Aperuerunt super me os suum sicut leo rapiens et rugiens.
19O||22||15||142330	Sicut aqua effusus sum, et dissoluta sunt omnia ossa mea. Factum est cor meum tamquam cera liquescens in medio ventris mei.
19O||22||16||142340	Aruit tamquam testa palatum meum, et lingua mea adhaesit faucibus meis, et in pulverem mortis deduxisti me.
19O||22||17||142350	Quoniam circumdederunt me canes multi, concilium malignantium obsedit me. Foderunt manus meas et pedes meos,
19O||22||18||142360	et dinumeravi omnia ossa mea. Ipsi vero consideraverunt et inspexerunt me;
19O||22||19||142370	diviserunt sibi vestimenta mea et super vestem meam miserunt sortem.
19O||22||20||142380	Tu autem, Domine, ne elongaveris; fortitudo mea, ad adiuvandum me festina.
19O||22||21||142390	Erue a framea animam meam et de manu canis unicam meam.
19O||22||22||142400	Salva me ex ore leonis et a cornibus unicornium humilitatem meam.
19O||22||23||142410	Narrabo nomen tuum fratribus meis, in medio ecclesiae laudabo te.
19O||22||24||142420	Qui timetis Dominum, laudate eum; universum semen Iacob, glorificate eum. Metuat eum omne semen Israel,
19O||22||25||142430	quoniam non sprevit neque despexit afflictionem pauperis nec avertit faciem suam ab eo et, cum clamaret ad eum, exaudivit.
19O||22||26||142440	Apud te laus mea in ecclesia magna; vota mea reddam in conspectu timentium eum.
19O||22||27||142450	Edent pauperes et saturabuntur; et laudabunt Dominum, qui requirunt eum: “ Vivant corda eorum in saeculum saeculi! ”.
19O||22||28||142460	Reminiscentur et convertentur ad Dominum universi fines terrae, et adorabunt in conspectu eius universae familiae gentium.
19O||22||29||142470	Quoniam Domini est regnum, et ipse dominabitur gentium.
19O||22||30||142480	Ipsum solum adorabunt omnes, qui dormiunt in terra; in conspectu eius procident omnes, qui descendunt in pulverem. Anima autem mea illi vivet,
19O||22||31||142490	et semen meum serviet ipsi. Narrabitur de Domino generationi venturae;
19O||22||32||142500	et annuntiabunt iustitiam eius populo, qui nascetur: “ Haec fecit Dominus! ”.
19O||23||1||142510	PSALMUS. David. Dominus pascit me, et nihil mihi deerit:
19O||23||2||142520	in pascuis virentibus me collocavit, super aquas quietis eduxit me,
19O||23||3||142530	animam meam refecit. Deduxit me super semitas iustitiae propter nomen suum.
19O||23||4||142540	Nam et si ambulavero in valle umbrae mortis, non timebo mala, quoniam tu mecum es. Virga tua et baculus tuus, ipsa me consolata sunt.
19O||23||5||142550	Parasti in conspectu meo mensam adversus eos, qui tribulant me; impinguasti in oleo caput meum, et calix meus redundat.
19O||23||6||142560	Etenim benignitas et misericordia subsequentur me omnibus diebus vitae meae, et inhabitabo in domo Domini in longitudinem dierum.
19O||24||1||142570	David. PSALMUS. Domini est terra, et plenitudo eius, orbis terrarum, et qui habitant in eo.
19O||24||2||142580	Quia ipse super maria fundavit eum et super flumina firmavit eum. -
19O||24||3||142590	Quis ascendet in montem Domini, aut quis stabit in loco sancto eius?
19O||24||4||142600	Innocens manibus et mundo corde, qui non levavit ad vana animam suam nec iuravit in dolum.
19O||24||5||142610	Hic accipiet benedictionem a Domino et iustificationem a Deo salutari suo.
19O||24||6||142620	Haec est generatio quaerentium eum, quaerentium faciem Dei Iacob.
19O||24||7||142630	Attollite, portae, capita vestra, et elevamini, portae aeternales, et introibit rex gloriae.
19O||24||8||142640	Quis est iste rex gloriae? Dominus fortis et potens, Dominus potens in proelio.
19O||24||9||142650	Attollite, portae, capita vestra, et elevamini, portae aeternales, et introibit rex gloriae.
19O||24||10||142660	Quis est iste rex gloriae? Dominus virtutum ipse est rex gloriae.
19O||25||1||142670	David. ALEPH. Ad te, Domine, levavi animam meam,
19O||25||2||142680	BETH. Deus meus, in te confido; non erubescam. Neque exsultent super me inimici mei,
19O||25||3||142690	GHIMEL. etenim universi, qui sustinent te, non confundentur. Confundantur infideliter agentes propter vanitatem.
19O||25||4||142700	DALETH. Vias tuas, Domine, demonstra mihi et semitas tuas edoce me.
19O||25||5||142710	HE. Dirige me in veritate tua et doce me, quia tu es Deus salutis meae, VAU. et te sustinui tota die.
19O||25||6||142720	ZAIN. Reminiscere miserationum tuarum, Domine, et misericordiarum tuarum, quoniam a saeculo sunt.
19O||25||7||142730	HETH. Peccata iuventutis meae et delicta mea ne memineris; secundum misericordiam tuam memento mei tu, propter bonitatem tuam, Domine.
19O||25||8||142740	TETH. Dulcis et rectus Dominus, propter hoc peccatores viam docebit;
19O||25||9||142750	IOD. diriget mansuetos in iudicio, docebit mites vias suas.
19O||25||10||142760	CAPH. Universae viae Domini misericordia et veritas custodientibus testamentum eius et testimonia eius.
19O||25||11||142770	LAMED. Propter nomen tuum, Domine, propitiaberis peccato meo: multum est enim.
19O||25||12||142780	MEM. Quis est homo, qui timet Dominum? Docebit eum viam, quam eligat.
19O||25||13||142790	NUN. Anima eius in bonis demorabitur, et semen eius hereditabit terram.
19O||25||14||142800	SAMECH. Familiariter aget Dominus cum timentibus eum, ut testamentum suum manifestet illis.
19O||25||15||142810	AIN. Oculi mei semper ad Dominum, quoniam ipse evellet de laqueo pedes meos.
19O||25||16||142820	PHE. Respice in me et miserere mei, quia unicus et pauper sum ego.
19O||25||17||142830	SADE. Dilata angustias cordis mei et de necessitatibus meis erue me.
19O||25||18||142840	Vide humilitatem meam et laborem meum et dimitte universa delicta mea.
19O||25||19||142850	RES. Respice inimicos meos, quoniam multiplicati sunt et odio crudeli oderunt me.
19O||25||20||142860	SIN. Custodi animam meam et erue me; non erubescam, quoniam speravi in te.
19O||25||21||142870	TAU. Innocentia et aequitas custodiant me, quia sustinui te.
19O||25||22||142880	PHE. Libera, Deus, Israel ex omnibus tribulationibus suis.
19O||26||1||142890	David. Iudica me, Domine, quoniam ego in innocentia mea ingressus sum et in Domino sperans non infirmabor.
19O||26||2||142900	Proba me, Domine, et tenta me; ure renes meos et cor meum. —
19O||26||3||142910	Quoniam misericordia tua ante oculos meos est, et ambulavi in veritate tua.
19O||26||4||142920	Non sedi cum viris vanitatis et cum occulte agentibus non introibo.
19O||26||5||142930	Odivi ecclesiam malignantium et cum impiis non sedebo.
19O||26||6||142940	Lavabo in innocentia manus meas et circumdabo altare tuum, Domine,
19O||26||7||142950	ut auditas faciam voces laudis et enarrem universa mirabilia tua.
19O||26||8||142960	Domine, dilexi habitaculum domus tuae et locum habitationis gloriae tuae.
19O||26||9||142970	Ne colligas cum impiis animam meam et cum viris sanguinum vitam meam,
19O||26||10||142980	in quorum manibus iniquitates sunt, dextera eorum repleta est muneribus.
19O||26||11||142990	Ego autem in innocentia mea ingressus sum; redime me et miserere mei.
19O||26||12||143000	Pes meus stetit in directo, in ecclesiis benedicam Domino.
19O||27||1||143010	David. Dominus illuminatio mea et salus mea; quem timebo? Dominus protector vitae meae; a quo trepidabo?
19O||27||2||143020	Dum appropiant super me nocentes, ut edant carnes meas; qui tribulant me et inimici mei, ipsi infirmati sunt et ceciderunt.
19O||27||3||143030	Si consistant adversum me castra, non timebit cor meum; si exsurgat adversum me proelium, in hoc ego sperabo.
19O||27||4||143040	Unum petii a Domino, hoc requiram: ut inhabitem in domo Domini omnibus diebus vitae meae, ut videam voluptatem Domini et visitem templum eius.
19O||27||5||143050	Quoniam occultabit me in tentorio suo in die malorum. Abscondet me in abscondito tabernaculi sui, in petra exaltabit me.
19O||27||6||143060	Et nunc exaltatur caput meum super inimicos meos in circuitu meo. Immolabo in tabernaculo eius hostias vociferationis, cantabo et psalmum dicam Domino.
19O||27||7||143070	Exaudi, Domine, vocem meam, qua clamavi; miserere mei et exaudi me.
19O||27||8||143080	De te dixit cor meum: “ Exquirite faciem meam! ”. Faciem tuam, Domine, exquiram.
19O||27||9||143090	Ne avertas faciem tuam a me, ne declines in ira a servo tuo. Adiutor meus es tu, ne me reicias neque derelinquas me, Deus salutis meae.
19O||27||10||143100	Quoniam pater meus et mater mea dereliquerunt me, Dominus autem assumpsit me.
19O||27||11||143110	Ostende mihi, Domine, viam tuam et dirige me in semitam rectam propter inimicos meos.
19O||27||12||143120	Ne tradideris me in animam tribulantium me, quoniam insurrexerunt in me testes iniqui, et qui violentiam spirant.
19O||27||13||143130	Credo videre bona Domini in terra viventium.
19O||27||14||143140	Exspecta Dominum, viriliter age, et confortetur cor tuum, et sustine Dominum.
19O||28||1||143150	David. Ad te, Domine, clamabo; Deus meus, ne sileas a me. Ne quando taceas a me, et assimilabor descendentibus in lacum.
19O||28||2||143160	Exaudi vocem deprecationis meae, dum clamo ad te, dum extollo manus meas ad templum sanctum tuum.
19O||28||3||143170	Ne simul trahas me cum peccatoribus et cum operantibus iniquitatem. Qui loquuntur pacem cum proximo suo, mala autem in cordibus eorum.
19O||28||4||143180	Da illis secundum opera eorum et secundum nequitiam adinventionum ipsorum. Secundum opus manuum eorum tribue illis, redde retributionem eorum ipsis.
19O||28||5||143190	Quoniam non intellexerunt opera Domini et opus manuum eius, destruet illos et non aedificabit eos.
19O||28||6||143200	Benedictus Dominus, quoniam exaudivit vocem deprecationis meae;
19O||28||7||143210	Dominus adiutor meus et protector meus, in ipso speravit cor meum, et adiutus sum, et exsultavit cor meum, et in cantico meo confitebor ei.
19O||28||8||143220	Dominus fortitudo plebi suae, et refugium salvationum christi sui est.
19O||28||9||143230	Salvum fac populum tuum et benedic hereditati tuae et pasce eos et extolle illos usque in aeternum.
19O||29||1||143240	PSALMUS. David. Afferte Domino, filii Dei, afferte Domino gloriam et potentiam,
19O||29||2||143250	afferte Domino gloriam nominis eius, adorate Dominum in splendore sancto.
19O||29||3||143260	Vox Domini super aquas; Deus maiestatis intonuit, Dominus super aquas multas.
19O||29||4||143270	Vox Domini in virtute, vox Domini in magnificentia.
19O||29||5||143280	Vox Domini confringentis cedros; et confringet Dominus cedros Libani.
19O||29||6||143290	Et saltare faciet, tamquam vitulum, Libanum, et Sarion, quemadmodum filium unicornium. -
19O||29||7||143300	Vox Domini intercidentis flammam ignis,
19O||29||8||143310	vox Domini concutientis desertum, et concutiet Dominus desertum Cades.
19O||29||9||143320	Vox Domini properantis partum cervarum, et denudabit condensa; et in templo eius omnes dicent gloriam.
19O||29||10||143330	Dominus super diluvium habitat, et sedebit Dominus rex in aeternum.
19O||29||11||143340	Dominus virtutem populo suo dabit, Dominus benedicet populo suo in pace.
19O||30||1||143350	PSALMUS. Canticum festi Dedicationis Templi. David.
19O||30||2||143360	Exaltabo te, Domine, quoniam extraxisti me nec delectasti inimicos meos super me.
19O||30||3||143370	Domine Deus meus, clamavi ad te, et sanasti me.
19O||30||4||143380	Domine, eduxisti ab inferno animam meam, vivificasti me, ut non descenderem in lacum.
19O||30||5||143390	Psallite Domino, sancti eius, et confitemini memoriae sanctitatis eius,
19O||30||6||143400	quoniam ad momentum indignatio eius, et per vitam voluntas eius. Ad vesperum demoratur fletus, ad matutinum laetitia.
19O||30||7||143410	Ego autem dixi in securitate mea: “ Non movebor in aeternum ”.
19O||30||8||143420	Domine, in voluntate tua praestitisti decori meo virtutem; avertisti faciem tuam a me, et factus sum conturbatus.
19O||30||9||143430	Ad te, Domine, clamabam et ad Deum meum deprecabar.
19O||30||10||143440	Quae utilitas in sanguine meo, dum descendo in corruptionem? Numquid confitebitur tibi pulvis aut annuntiabit veritatem tuam?
19O||30||11||143450	Audivit Dominus et misertus est mei, Dominus factus est adiutor meus.
19O||30||12||143460	Convertisti planctum meum in choros mihi, conscidisti saccum meum et accinxisti me laetitia,
19O||30||13||143470	ut cantet tibi gloria mea et non taceat. Domine Deus meus, in aeternum confitebor tibi.
19O||31||1||143480	Magistro chori. PSALMUS. David.
19O||31||2||143490	In te, Domine, speravi, non confundar in aeternum; in iustitia tua libera me.
19O||31||3||143500	Inclina ad me aurem tuam, accelera, ut eruas me. Esto mihi in rupem praesidii et in domum munitam, ut salvum me facias.
19O||31||4||143510	Quoniam fortitudo mea et refugium meum es tu et propter nomen tuum deduces me et pasces me.
19O||31||5||143520	Educes me de laqueo, quem absconderunt mihi, quoniam tu es fortitudo mea.
19O||31||6||143530	In manus tuas commendo spiritum meum; redemisti me, Domine, Deus veritatis.
19O||31||7||143540	Odisti observantes vanitates supervacuas, ego autem in Domino speravi.
19O||31||8||143550	Exsultabo et laetabor in misericordia tua, quoniam respexisti humilitatem meam; agnovisti necessitates animae meae
19O||31||9||143560	nec conclusisti me in manibus inimici; statuisti in loco spatioso pedes meos.
19O||31||10||143570	Miserere mei, Domine, quoniam tribulor; conturbatus est in maerore oculus meus, anima mea et venter meus.
19O||31||11||143580	Quoniam defecit in dolore vita mea, et anni mei in gemitibus; infirmata est in paupertate virtus mea, et ossa mea contabuerunt.
19O||31||12||143590	Apud omnes inimicos meos factus sum opprobrium et vicinis meis valde et timor notis meis: qui videbant me foras, fugiebant a me.
19O||31||13||143600	Oblivioni a corde datus sum tamquam mortuus; factus sum tamquam vas perditum.
19O||31||14||143610	Quoniam audivi vituperationem multorum: horror in circuitu; in eo dum convenirent simul adversum me, auferre animam meam consiliati sunt.
19O||31||15||143620	Ego autem in te speravi, Domine; dixi: “ Deus meus es tu,
19O||31||16||143630	in manibus tuis sortes meae ”. Eripe me de manu inimicorum meorum et a persequentibus me;
19O||31||17||143640	illustra faciem tuam super servum tuum, salvum me fac in misericordia tua.
19O||31||18||143650	Domine, non confundar, quoniam invocavi te; erubescant impii et obmutescant in inferno.
19O||31||19||143660	Muta fiant labia dolosa, quae loquuntur adversus iustum proterva in superbia et in abusione.
19O||31||20||143670	Quam magna multitudo dulcedinis tuae, Domine, quam abscondisti timentibus te. Perfecisti eis, qui sperant in te, in conspectu filiorum hominum.
19O||31||21||143680	Abscondes eos in abscondito faciei tuae a conturbatione hominum; proteges eos in tabernaculo a contradictione linguarum.
19O||31||22||143690	Benedictus Dominus, quoniam mirificavit misericordiam suam mihi in civitate munita.
19O||31||23||143700	Ego autem dixi in trepidatione mea: “ Praecisus sum a conspectu oculorum tuorum ”. Verumtamen exaudisti vocem orationis meae, dum clamarem ad te.
19O||31||24||143710	Diligite Dominum, omnes sancti eius: fideles conservat Dominus et retribuit abundanter facientibus superbiam.
19O||31||25||143720	Viriliter agite, et confortetur cor vestrum, omnes, qui speratis in Domino.
19O||32||1||143730	David. Maskil. Beatus, cui remissa est iniquitas, et obtectum est peccatum.
19O||32||2||143740	Beatus vir, cui non imputavit Dominus delictum, nec est in spiritu eius dolus.
19O||32||3||143750	Quoniam tacui, inveteraverunt ossa mea, dum rugirem tota die.
19O||32||4||143760	Quoniam die ac nocte gravata est super me manus tua, immutatus est vigor meus in ardoribus aestatis.
19O||32||5||143770	Peccatum meum cognitum tibi feci et delictum meum non abscondi. Dixi: “ Confitebor adversum me iniquitatem meam Domino ”. Et tu remisisti impietatem peccati mei.
19O||32||6||143780	Propter hoc orabit ad te omnis sanctus in tempore opportuno. Et in diluvio aquarum multarum ad eum non approximabunt.
19O||32||7||143790	Tu es refugium meum, a tribulatione conservabis me; exsultationibus salutis circumdabis me.
19O||32||8||143800	Intellectum tibi dabo et instruam te in via, qua gradieris; firmabo super te oculos meos.
19O||32||9||143810	Nolite fieri sicut equus et mulus, quibus non est intellectus; in camo et freno si accedis ad constringendum, non approximant ad te.
19O||32||10||143820	Multi dolores impii, sperantem autem in Domino misericordia circumdabit.
19O||32||11||143830	Laetamini in Domino et exsultate, iusti; et gloriamini, omnes recti corde.
19O||33||1||143840	Exsultate, iusti, in Domino; rectos decet collaudatio.
19O||33||2||143850	Confitemini Domino in cithara, in psalterio decem chordarum psallite illi.
19O||33||3||143860	Cantate ei canticum novum, bene psallite ei in vociferatione,
19O||33||4||143870	quia rectum est verbum Domini, et omnia opera eius in fide.
19O||33||5||143880	Diligit iustitiam et iudicium; misericordia Domini plena est terra.
19O||33||6||143890	Verbo Domini caeli facti sunt, et spiritu oris eius omnis virtus eorum.
19O||33||7||143900	Congregans sicut in utre aquas maris, ponens in thesauris abyssos.
19O||33||8||143910	Timeat Dominum omnis terra, a facie autem eius formident omnes inhabitantes orbem.
19O||33||9||143920	Quoniam ipse dixit, et facta sunt, ipse mandavit, et creata sunt.
19O||33||10||143930	Dominus dissipat consilia gentium, irritas facit cogitationes populorum.
19O||33||11||143940	Consilium autem Domini in aeternum manet, cogitationes cordis eius in generatione et generationem.
19O||33||12||143950	Beata gens, cui Dominus est Deus, populus, quem elegit in hereditatem sibi.
19O||33||13||143960	De caelo respexit Dominus, vidit omnes filios hominum.
19O||33||14||143970	De loco habitaculi sui respexit super omnes, qui habitant terram,
19O||33||15||143980	qui finxit singillatim corda eorum, qui intellegit omnia opera eorum.
19O||33||16||143990	Non salvatur rex per multam virtutem, et gigas non liberabitur in multitudine virtutis suae.
19O||33||17||144000	Fallax equus ad salutem, in abundantia autem virtutis suae non salvabit.
19O||33||18||144010	Ecce oculi Domini super metuentes eum, in eos, qui sperant super misericordia eius,
19O||33||19||144020	ut eruat a morte animas eorum et alat eos in fame.
19O||33||20||144030	Anima nostra sustinet Dominum, quoniam adiutor et protector noster est;
19O||33||21||144040	quia in eo laetabitur cor nostrum, et in nomine sancto eius speravimus.
19O||33||22||144050	Fiat misericordia tua, Domine, super nos, quemadmodum speravimus in te.
19O||34||1||144060	David, quando se mente alienatum simulavit coram Abimelech et, ab illo dimissus, abiit.
19O||34||2||144070	ALEPH. Benedicam Dominum in omni tempore, semper laus eius in ore meo.
19O||34||3||144080	BETH. In Domino gloriabitur anima mea, audiant mansueti et laetentur.
19O||34||4||144090	GHIMEL. Magnificate Dominum mecum, et exaltemus nomen eius in idipsum.
19O||34||5||144100	DALETH. Exquisivi Dominum, et exaudivit me et ex omnibus terroribus meis eripuit me.
19O||34||6||144110	HE. Respicite ad eum, et illuminamini, et facies vestrae non confundentur.
19O||34||7||144120	ZAIN. Iste pauper clamavit, et Dominus exaudivit eum et de omnibus tribulationibus eius salvavit eum.
19O||34||8||144130	HETH. Vallabit angelus Domini in circuitu timentes eum et eripiet eos.
19O||34||9||144140	TETH. Gustate et videte quoniam suavis est Dominus; beatus vir, qui sperat in eo.
19O||34||10||144150	IOD. Timete Dominum, sancti eius, quoniam non est inopia timentibus eum.
19O||34||11||144160	CAPH. Divites eguerunt et esurierunt, inquirentes autem Dominum non deficient omni bono.
19O||34||12||144170	LAMED. Venite, filii, audite me: timorem Domini docebo vos.
19O||34||13||144180	MEM. Quis est homo, qui vult vitam, diligit dies, ut videat bonum? -
19O||34||14||144190	NUN. Prohibe linguam tuam a malo, et labia tua, ne loquantur dolum.
19O||34||15||144200	SAMECH. Diverte a malo et fac bonum, inquire pacem et persequere eam.
19O||34||16||144210	AIN. Oculi Domini super iustos, et aures eius in clamorem eorum.
19O||34||17||144220	PHE. Vultus autem Domini super facientes mala, ut perdat de terra memoriam eorum.
19O||34||18||144230	SADE. Clamaverunt, et Dominus exaudivit et ex omnibus tribulationibus eorum liberavit eos.
19O||34||19||144240	COPH. Iuxta est Dominus iis, qui contrito sunt corde, et confractos spiritu salvabit.
19O||34||20||144250	RES. Multae tribulationes iustorum, et de omnibus his liberabit eos Dominus.
19O||34||21||144260	SIN. Custodit omnia ossa eorum, unum ex his non conteretur.
19O||34||22||144270	TAU. Interficiet peccatorem malitia; et, qui oderunt iustum, punientur.
19O||34||23||144280	PHE. Redimet Dominus animas servorum suorum; et non punientur omnes, qui sperant in eo.
19O||35||1||144290	David. Iudica, Domine, iudicantes me; impugna impugnantes me.
19O||35||2||144300	Apprehende clipeum et scutum et exsurge in adiutorium mihi.
19O||35||3||144310	Effunde frameam et securim adversus eos, qui persequuntur me. Dic animae meae: “ Salus tua ego sum ”.
19O||35||4||144320	Confundantur et revereantur quaerentes animam meam; avertantur retrorsum et confundantur cogitantes mihi mala.
19O||35||5||144330	Fiant tamquam pulvis ante ventum, et angelus Domini impellens eos;
19O||35||6||144340	fiat via illorum tenebrae et lubricum, et angelus Domini persequens eos.
19O||35||7||144350	Quoniam gratis absconderunt mihi laqueum suum, gratis foderunt foveam animae meae.
19O||35||8||144360	Veniat illi calamitas, quam ignorat, et captio, quam abscondit, apprehendat eum, et in eandem calamitatem ipse cadat.
19O||35||9||144370	Anima autem mea exsultabit in Domino et delectabitur super salutari suo.
19O||35||10||144380	Omnia ossa mea dicent: “ Domine, quis similis tibi? Eripiens inopem de manu fortiorum eius, egenum et pauperem a diripientibus eum ”.
19O||35||11||144390	Surgentes testes iniqui, quae ignorabam, interrogabant me;
19O||35||12||144400	retribuebant mihi mala pro bonis, desolatio est animae meae.
19O||35||13||144410	Ego autem, cum infirmarentur, induebar cilicio, humiliabam in ieiunio animam meam; et oratio mea in sinu meo convertebatur.
19O||35||14||144420	Quasi pro proximo et quasi pro fratre meo ambulabam, quasi lugens matrem contristatus incurvabar.
19O||35||15||144430	Cum autem vacillarem, laetati sunt et convenerunt; convenerunt contra me percutientes, et ignoravi.
19O||35||16||144440	Diripuerunt et non desistebant; tentaverunt me, subsannaverunt me subsannatione, frenduerunt super me dentibus suis.
19O||35||17||144450	Domine, quamdiu aspicies? Restitue animam meam a malignitate eorum, a leonibus unicam meam.
19O||35||18||144460	Confitebor tibi in ecclesia magna, in populo multo laudabo te.
19O||35||19||144470	Non supergaudeant mihi inimici mei mendaces, qui oderunt me gratis et annuunt oculis.
19O||35||20||144480	Etenim non pacifice loquebantur et contra mansuetos terrae dolos cogitabant.
19O||35||21||144490	Et dilataverunt super me os suum; dixerunt: “ Euge, euge, viderunt oculi nostri ”. -
19O||35||22||144500	Vidisti, Domine, ne sileas; Domine, ne discedas a me.
19O||35||23||144510	Exsurge et evigila ad iudicium meum, Deus meus et Dominus meus, ad causam meam.
19O||35||24||144520	Iudica me secundum iustitiam tuam, Domine Deus meus, et non supergaudeant mihi.
19O||35||25||144530	Non dicant in cordibus suis: “ Euge animae nostrae ”; nec dicant: “ Devoravimus eum ”.
19O||35||26||144540	Erubescant et revereantur simul, qui gratulantur malis meis; induantur confusione et reverentia, qui magna loquuntur super me
19O||35||27||144550	Exsultent et laetentur, qui volunt iustitiam meam, et dicant semper: “ Magnificetur Dominus, qui vult pacem servi sui ”.
19O||35||28||144560	Et lingua mea meditabitur iustitiam tuam, tota die laudem tuam.
19O||36||1||144570	Magistro chori. David, servi Domini.
19O||36||2||144580	Susurrat iniquitas ad impium in medio cordis eius; non est timor Dei ante oculos eius.
19O||36||3||144590	Quoniam blanditur ipsi in conspectu eius, ut non inveniat iniquitatem suam et oderit.
19O||36||4||144600	Verba oris eius iniquitas et dolus, desiit intellegere, ut bene ageret.
19O||36||5||144610	Iniquitatem meditatus est in cubili suo, astitit omni viae non bonae, malitiam autem non odivit.
19O||36||6||144620	Domine, in caelo misericordia tua, et veritas tua usque ad nubes;
19O||36||7||144630	iustitia tua sicut montes Dei, iudicia tua abyssus multa: homines et iumenta salvabis, Domine.
19O||36||8||144640	Quam pretiosa misericordia tua, Deus! Filii autem hominum in tegmine alarum tuarum sperabunt;
19O||36||9||144650	inebriabuntur ab ubertate domus tuae, et torrente voluptatis tuae potabis eos.
19O||36||10||144660	Quoniam apud te est fons vitae, et in lumine tuo videbimus lumen.
19O||36||11||144670	Praetende misericordiam tuam scientibus te et iustitiam tuam his, qui recto sunt corde.
19O||36||12||144680	Non veniat mihi pes superbiae, et manus peccatoris non moveat me.
19O||36||13||144690	Ibi ceciderunt, qui operantur iniquitatem, expulsi sunt nec potuerunt stare.
19O||37||1||144700	David. ALEPH. Noli aemulari in malignantibus neque zelaveris facientes iniquitatem,
19O||37||2||144710	quoniam tamquam fenum velociter arescent et quemadmodum herba virens decident.
19O||37||3||144720	BETH. Spera in Domino et fac bonitatem, et inhabitabis terram et pasceris in fide.
19O||37||4||144730	Delectare in Domino, et dabit tibi petitiones cordis tui.
19O||37||5||144740	GHIMEL. Committe Domino viam tuam et spera in eo, et ipse faciet;
19O||37||6||144750	et educet quasi lumen iustitiam tuam et iudicium tuum tamquam meridiem.
19O||37||7||144760	DALETH. Quiesce in Domino et exspecta eum; noli aemulari in eo, qui prosperatur in via sua, in homine, qui molitur insidias.
19O||37||8||144770	HE. Desine ab ira et derelinque furorem, noli aemulari, quod vertit ad malum,
19O||37||9||144780	quoniam qui malignantur, exterminabuntur, sustinentes autem Dominum ipsi hereditabunt terram.
19O||37||10||144790	VAU. Et adhuc pusillum et non erit peccator, et quaeres locum eius et non invenies.
19O||37||11||144800	Mansueti autem hereditabunt terram et delectabuntur in multitudine pacis.
19O||37||12||144810	ZAIN. Insidiabitur peccator iusto et stridebit super eum dentibus suis.
19O||37||13||144820	Dominus autem irridebit eum, quoniam prospicit quod veniet dies eius.
19O||37||14||144830	HETH. Gladium evaginaverunt peccatores, intenderunt arcum suum, ut deiciant pauperem et inopem, ut trucident recte ambulantes in via.
19O||37||15||144840	Gladius eorum intrabit in corda ipsorum, et arcus eorum confringetur.
19O||37||16||144850	TETH. Melius est modicum iusto super divitias peccatorum multas,
19O||37||17||144860	quoniam brachia peccatorum conterentur, confirmat autem iustos Dominus.
19O||37||18||144870	IOD. Novit Dominus dies immaculatorum, et hereditas eorum in aeternum erit.
19O||37||19||144880	Non confundentur in tempore malo et in diebus famis saturabuntur.
19O||37||20||144890	CAPH. Quia peccatores peribunt, inimici vero Domini ut decor camporum deficient, quemadmodum fumus deficient.
19O||37||21||144900	LAMED. Mutuatur peccator et non solvet, iustus autem miseretur et tribuet.
19O||37||22||144910	Quia benedicti eius hereditabunt terram, maledicti autem eius exterminabuntur.
19O||37||23||144920	MEM. A Domino gressus hominis confirmantur, et viam eius volet.
19O||37||24||144930	Cum ceciderit, non collidetur, quia Dominus sustentat manum eius.
19O||37||25||144940	NUN. Iunior fui et senui et non vidi iustum derelictum nec semen eius quaerens panem.
19O||37||26||144950	Tota die miseretur et commodat, et semen illius in benedictione erit.
19O||37||27||144960	SAMECH. Declina a malo et fac bonum, et inhabitabis in saeculum saeculi,
19O||37||28||144970	quia Dominus amat iudicium et non derelinquet sanctos suos. AIN. Iniusti in aeternum disperibunt, et semen impiorum exterminabitur.
19O||37||29||144980	Iusti autem hereditabunt terram et inhabitabunt in saeculum saeculi super eam.
19O||37||30||144990	PHE. Os iusti meditabitur sapientiam, et lingua eius loquetur iudicium;
19O||37||31||145000	lex Dei eius in corde ipsius, et non vacillabunt gressus eius.
19O||37||32||145010	SADE. Considerat peccator iustum et quaerit mortificare eum;
19O||37||33||145020	Dominus autem non derelinquet eum in manibus eius nec damnabit eum, cum iudicabitur illi.
19O||37||34||145030	COPH. Exspecta Dominum et custodi viam eius, et exaltabit te, ut hereditate capias terram; cum exterminabuntur peccatores, videbis.
19O||37||35||145040	RES. Vidi impium superexaltatum et elevatum sicut cedrum virentem;
19O||37||36||145050	et transivi, et ecce non erat, et quaesivi eum, et non est inventus.
19O||37||37||145060	SIN. Observa innocentiam et vide aequitatem, quoniam est posteritas homini pacifico.
19O||37||38||145070	Iniusti autem disperibunt simul, posteritas impiorum exterminabitur.
19O||37||39||145080	TAU. Salus autem iustorum a Domino, et protector eorum in tempore tribulationis.
19O||37||40||145090	Et adiuvabit eos Dominus et liberabit eos et eruet eos a peccatoribus et salvabit eos, quia speraverunt in eo.
19O||38||1||145100	PSALMUS. David. Ad commemorandum.
19O||38||2||145110	Domine, ne in furore tuo arguas me neque in ira tua corripias me,
19O||38||3||145120	quoniam sagittae tuae infixae sunt mihi, et descendit super me manus tua.
19O||38||4||145130	Non est sanitas in carne mea a facie indignationis tuae, non est pax ossibus meis a facie peccatorum meorum.
19O||38||5||145140	Quoniam iniquitates meae supergressae sunt caput meum et sicut onus grave gravant me nimis. -
19O||38||6||145150	Putruerunt et corrupti sunt livores mei a facie insipientiae meae.
19O||38||7||145160	Inclinatus sum et incurvatus nimis; tota die contristatus ingrediebar.
19O||38||8||145170	Quoniam lumbi mei impleti sunt ardoribus, et non est sanitas in carne mea.
19O||38||9||145180	Afflictus sum et humiliatus sum nimis, rugiebam a gemitu cordis mei.
19O||38||10||145190	Domine, ante te omne desiderium meum, et gemitus meus a te non est absconditus.
19O||38||11||145200	Palpitavit cor meum, dereliquit me virtus mea, et lumen oculorum meorum, et ipsum non est mecum.
19O||38||12||145210	Amici mei et proximi mei procul a plaga mea steterunt, et propinqui mei de longe steterunt.
19O||38||13||145220	Et laqueos posuerunt, qui quaerebant animam meam; et, qui requirebant mala mihi, locuti sunt insidias et dolos tota die meditabantur.
19O||38||14||145230	Ego autem tamquam surdus non audiebam et sicut mutus non aperiens os suum;
19O||38||15||145240	et factus sum sicut homo non audiens et non habens in ore suo redargutiones.
19O||38||16||145250	Quoniam in te, Domine, speravi, tu exaudies, Domine Deus meus.
19O||38||17||145260	Quia dixi: “Ne quando supergaudeant mihi; dum commoventur pedes mei, magnificantur super me ”.
19O||38||18||145270	Quoniam ego in lapsum paratus sum, et dolor meus in conspectu meo semper.
19O||38||19||145280	Quoniam iniquitatem meam annuntiabo et sollicitus sum de peccato meo.
19O||38||20||145290	Inimici autem mei vivunt et confirmati sunt; et multiplicati sunt, qui oderunt me inique.
19O||38||21||145300	Retribuentes mala pro bonis detrahebant mihi, pro eo quod sequebar bonitatem.
19O||38||22||145310	Ne derelinquas me, Domine; Deus meus, ne discesseris a me.
19O||38||23||145320	Festina in adiutorium meum, Domine, salus mea.
19O||39||1||145330	Magistro chori, Idithun. PSALMUS. David.
19O||39||2||145340	Dixi: “ Custodiam vias meas, ut non delinquam in lingua mea; ponam ori meo custodiam, donec consistit peccator adversum me ”.
19O||39||3||145350	Tacens obmutui et silui absque ullo bono, et dolor meus renovatus est.
19O||39||4||145360	Concaluit cor meum intra me, et in meditatione mea exarsit ignis.
19O||39||5||145370	Locutus sum in lingua mea: “ Notum fac mihi, Domine, finem meum; et numerum dierum meorum quis est, ut sciam quam brevis sit vita mea ”.
19O||39||6||145380	Ecce paucorum palmorum fecisti dies meos, et spatium vitae meae tamquam nihilum ante te. Etenim universa vanitas omnis homo constitutus est.
19O||39||7||145390	Etenim ut imago pertransit homo. Etenim vanitas est et concitatur; thesaurizat et ignorat quis congregabit ea.
19O||39||8||145400	Et nunc quae est exspectatio mea, Domine? Spes mea apud te est.
19O||39||9||145410	Ab omnibus iniquitatibus meis erue me, opprobrium insipienti ne ponas me.
19O||39||10||145420	Obmutui et non aperiam os meum, quoniam tu fecisti.
19O||39||11||145430	Amove a me plagas tuas: ab ictu manus tuae ego defeci.
19O||39||12||145440	In increpationibus, propter iniquitatem, corripuisti hominem, et tabescere fecisti, sicut tinea, desiderabilia eius. Etenim vanitas omnis homo.
19O||39||13||145450	Exaudi orationem meam, Domine, et clamorem meum auribus percipe. Ad lacrimas meas ne obsurdescas, quoniam advena ego sum apud te, peregrinus sicut omnes patres mei.
19O||39||14||145460	Avertere a me, ut refrigerer, priusquam abeam et non sim amplius.
19O||40||1||145470	Magistro chori. David. PSALMUS.
19O||40||2||145480	Exspectans exspectavi Dominum, et intendit mihi.
19O||40||3||145490	Et exaudivit clamorem meum et eduxit me de lacu miseriae et de luto faecis; et statuit super petram pedes meos et firmavit gressus meos.
19O||40||4||145500	Et immisit in os meum canticum novum, carmen Deo nostro. Videbunt multi et timebunt et sperabunt in Domino.
19O||40||5||145510	Beatus vir, qui posuit Dominum spem suam et non respexit superbos et declinantes in mendacium.
19O||40||6||145520	Multa fecisti tu, Domine Deus meus, mirabilia tua, et cogitationes tuas pro nobis: non est qui similis sit tibi. Si nuntiare et eloqui voluero, multiplicabuntur super numerum.
19O||40||7||145530	Sacrificium et oblationem noluisti, aures autem fodisti mihi. Holocaustum et pro peccato non postulasti,
19O||40||8||145540	tunc dixi: “ Ecce venio. In volumine libri scriptum est de me.
19O||40||9||145550	Facere voluntatem tuam, Deus meus, volui; et lex tua in praecordiis meis ”.
19O||40||10||145560	Annuntiavi iustitiam tuam in ecclesia magna; ecce labia mea non prohibebo, Domine, tu scisti.
19O||40||11||145570	Iustitiam tuam non abscondi in corde meo, veritatem tuam et salutare tuum dixi. Non abscondi misericordiam tuam et veritatem tuam ab ecclesia magna.
19O||40||12||145580	Tu autem, Domine, ne prohibeas miserationes tuas a me; misericordia tua et veritas tua semper suscipiant me,
19O||40||13||145590	quoniam circumdederunt me mala, quorum non est numerus; comprehenderunt me iniquitates meae, et non potui videre. Multiplicatae sunt super capillos capitis mei, et cor meum dereliquit me.
19O||40||14||145600	Complaceat tibi, Domine, ut eruas me; Domine, ad adiuvandum me festina.
19O||40||15||145610	Confundantur et revereantur simul, qui quaerunt animam meam, ut auferant eam. Avertantur retrorsum et erubescant, qui volunt mihi mala.
19O||40||16||145620	Obstupescant propter confusionem suam, qui dicunt mihi: “ Euge, euge ”.
19O||40||17||145630	Exsultent et laetentur in te omnes quaerentes te; et dicant semper: “ Magnificetur Dominus ”, qui diligunt salutare tuum.
19O||40||18||145640	Ego autem egenus et pauper sum; Dominus sollicitus est mei. Adiutor meus et liberator meus tu es; Deus meus, ne tardaveris.
19O||41||1||145650	Magistro chori. PSALMUS. David.
19O||41||2||145660	Beatus, qui intellegit de egeno; in die mala liberabit eum Dominus.
19O||41||3||145670	Dominus servabit eum et vivificabit eum et beatum faciet eum in terra et non tradet eum in animam inimicorum eius.
19O||41||4||145680	Dominus opem feret illi super lectum doloris eius; universum stratum eius versabis in infirmitate eius.
19O||41||5||145690	Ego dixi: “ Domine, miserere mei; sana animam meam, quia peccavi tibi ”.
19O||41||6||145700	Inimici mei dixerunt mala mihi: “ Quando morietur, et peribit nomen eius? ”.
19O||41||7||145710	Et si ingrediebatur, ut visitaret, vana loquebatur; cor eius congregabat iniquitatem sibi, egrediebatur foras et detrahebat.
19O||41||8||145720	Simul adversum me susurrabant omnes inimici mei; adversum me cogitabant mala mihi:
19O||41||9||145730	“ Maleficium effusum est in eo; et, qui decumbit, non adiciet ut resurgat ”.
19O||41||10||145740	Sed et homo pacis meae, in quo speravi, qui edebat panem meum, levavit contra me calcaneum.
19O||41||11||145750	Tu autem, Domine, miserere mei et resuscita me, et retribuam eis.
19O||41||12||145760	In hoc cognovi quoniam voluisti me, quia non gaudebit inimicus meus super me;
19O||41||13||145770	me autem propter innocentiam suscepisti et statuisti me in conspectu tuo in aeternum.
19O||41||14||145780	Benedictus Dominus, Deus Israel, a saeculo et usque in saeculum. Fiat, fiat.
19O||42||1||145790	Magistro chori. Maskil. Filiorum Core.
19O||42||2||145800	Quemadmodum desiderat cervus ad fontes aquarum, ita desiderat anima mea ad te, Deus.
19O||42||3||145810	Sitivit anima mea ad Deum, Deum vivum; quando veniam et apparebo ante faciem Dei?
19O||42||4||145820	Fuerunt mihi lacrimae meae panis die ac nocte, dum dicitur mihi cotidie: “ Ubi est Deus tuus? ”.
19O||42||5||145830	Haec recordatus sum et effudi in me animam meam; quoniam transibam in locum tabernaculi admirabilis usque ad domum Dei in voce exsultationis et confessionis multitudinis festa celebrantis.
19O||42||6||145840	Quare tristis es, anima mea, et quare conturbaris in me? Spera in Deo, quoniam adhuc confitebor illi, salutare vultus mei et Deus meus.
19O||42||7||145850	In meipso anima mea contristata est; propterea memor ero tui de terra Iordanis et Hermonim, de monte Misar.
19O||42||8||145860	Abyssus abyssum invocat in voce cataractarum tuarum; omnes gurgites tui et fluctus tui super me transierunt.
19O||42||9||145870	In die mandavit Dominus misericordiam suam, et nocte canticum eius apud me est: oratio ad Deum vitae meae.
19O||42||10||145880	Dicam Deo: “ Susceptor meus es. Quare oblitus es mei, et quare contristatus incedo, dum affligit me inimicus? ”.
19O||42||11||145890	Dum confringuntur ossa mea, exprobraverunt mihi, qui tribulant me, dum dicunt mihi quotidie: “ Ubi est Deus tuus? ”. -
19O||42||12||145900	Quare tristis es, anima mea, et quare conturbaris in me? Spera in Deo, quoniam adhuc confitebor illi, salutare vultus mei et Deus meus.
19O||43||1||145910	Iudica me, Deus, et discerne causam meam de gente non sancta; ab homine iniquo et doloso erue me.
19O||43||2||145920	Quia tu es Deus refugii mei; quare me reppulisti, et quare tristis incedo, dum affligit me inimicus?
19O||43||3||145930	Emitte lucem tuam et veritatem tuam; ipsae me deducant et adducant in montem sanctum tuum et in tabernacula tua.
19O||43||4||145940	Et introibo ad altare Dei, ad Deum laetitiae exsultationis meae. Confitebor tibi in cithara, Deus, Deus meus.
19O||43||5||145950	Quare tristis es, anima mea, et quare conturbaris in me? Spera in Deo, quoniam adhuc confitebor illi, salutare vultus mei et Deus meus.
19O||44||1||145960	Magistro chori. Filiorum Core. Maskil.
19O||44||2||145970	Deus, auribus nostris audivimus; patres nostri annuntiaverunt nobis opus, quod operatus es in diebus eorum, in diebus antiquis.
19O||44||3||145980	Tu manu tua gentes depulisti et plantasti illos, afflixisti populos et dilatasti eos.
19O||44||4||145990	Nec enim in gladio suo possederunt terram, et brachium eorum non salvavit eos; sed dextera tua et brachium tuum et illuminatio vultus tui, quoniam complacuisti in eis.
19O||44||5||146000	Tu es rex meus et Deus meus, qui mandas salutes Iacob.
19O||44||6||146010	In te inimicos nostros proiecimus, et in nomine tuo conculcavimus insurgentes in nos. -
19O||44||7||146020	Non enim in arcu meo sperabo, et gladius meus non salvabit me.
19O||44||8||146030	Tu autem salvasti nos de affligentibus nos et odientes nos confudisti.
19O||44||9||146040	In Deo gloriabimur tota die et in nomine tuo confitebimur in saeculum.
19O||44||10||146050	Nunc autem reppulisti et confudisti nos et non egredieris, Deus, cum virtutibus nostris.
19O||44||11||146060	Convertisti nos retrorsum coram inimicis nostris; et, qui oderunt nos, diripuerunt sibi.
19O||44||12||146070	Dedisti nos tamquam oves ad vescendum et in gentibus dispersisti nos.
19O||44||13||146080	Vendidisti populum tuum sine lucro nec ditior factus es in commutatione eorum.
19O||44||14||146090	Posuisti nos opprobrium vicinis nostris, subsannationem et derisum his, qui sunt in circuitu nostro.
19O||44||15||146100	Posuisti nos similitudinem in gentibus, commotionem capitis in populis.
19O||44||16||146110	Tota die verecundia mea contra me est, et confusio faciei meae cooperuit me
19O||44||17||146120	a voce exprobrantis et obloquentis, a facie inimici et ultoris.
19O||44||18||146130	Haec omnia venerunt super nos, nec obliti sumus te et inique non egimus in testamentum tuum.
19O||44||19||146140	Et non recessit retro cor nostrum, nec declinaverunt gressus nostri a via tua;
19O||44||20||146150	sed humiliasti nos in loco vulpium et operuisti nos umbra mortis.
19O||44||21||146160	Si obliti fuerimus nomen Dei nostri et si expanderimus manus nostras ad deum alienum,
19O||44||22||146170	nonne Deus requiret ista? Ipse enim novit abscondita cordis.
19O||44||23||146180	Quoniam propter te mortificamur tota die, aestimati sumus sicut oves occisionis.
19O||44||24||146190	Evigila, quare obdormis, Domine? Exsurge et ne repellas in finem.
19O||44||25||146200	Quare faciem tuam avertis, oblivisceris inopiae nostrae et tribulationis nostrae?
19O||44||26||146210	Quoniam humiliata est in pulvere anima nostra, conglutinatus est in terra venter noster. Exsurge, Domine, adiuva nos et redime nos propter misericordiam tuam.
19O||45||1||146220	Magistro chori. Secundum " Lilia... ". Filiorum Core. Maskil. Canticum amoris.
19O||45||2||146230	Eructavit cor meum verbum bonum, dico ego opera mea regi. Lingua mea calamus scribae velociter scribentis.
19O||45||3||146240	Speciosus forma es prae filiis hominum, diffusa est gratia in labiis tuis, propterea benedixit te Deus in aeternum.
19O||45||4||146250	Accingere gladio tuo super femur tuum, potentissime, magnificentia tua et ornatu tuo.
19O||45||5||146260	Et ornatu tuo procede, currum ascende propter veritatem et mansuetudinem et iustitiam. Et doceat te mirabilia dextera tua:
19O||45||6||146270	sagittae tuae acutae - populi sub te cadent - in corda inimicorum regis.
19O||45||7||146280	Sedes tua, Deus, in saeculum saeculi; sceptrum aequitatis sceptrum regni tui.
19O||45||8||146290	Dilexisti iustitiam et odisti iniquitatem, propterea unxit te Deus, Deus tuus, oleo laetitiae prae consortibus tuis.
19O||45||9||146300	Myrrha et aloe et casia omnia vestimenta tua; e domibus eburneis chordae delectant te.
19O||45||10||146310	Filiae regum in pretiosis tuis; astitit regina a dextris tuis ornata auro ex Ophir. -
19O||45||11||146320	Audi, filia, et vide et inclina aurem tuam et obliviscere populum tuum et domum patris tui;
19O||45||12||146330	et concupiscet rex speciem tuam. Quoniam ipse est dominus tuus, et adora eum.
19O||45||13||146340	Filia Tyri cum muneribus; vultum tuum deprecabuntur divites plebis.
19O||45||14||146350	Gloriosa nimis filia regis intrinsecus, texturis aureis circumamicta.
19O||45||15||146360	In vestibus variegatis adducetur regi; virgines post eam, proximae eius, afferuntur tibi.
19O||45||16||146370	Afferuntur in laetitia et exsultatione, adducuntur in domum regis.
19O||45||17||146380	Pro patribus tuis erunt tibi filii; constitues eos principes super omnem terram.
19O||45||18||146390	Memor ero nominis tui in omni generatione et generatione; propterea populi confitebuntur tibi in aeternum et in saeculum saeculi.
19O||46||1||146400	Magistro chori. Filiorum Core. Secundum " Virgines... ". Canticum.
19O||46||2||146410	Deus est nobis refugium et virtus, adiutorium in tribulationibus inventus est nimis.
19O||46||3||146420	Propterea non timebimus, dum turbabitur terra, et transferentur montes in cor maris.
19O||46||4||146430	Fremant et intumescant aquae eius, conturbentur montes in elatione eius.
19O||46||5||146440	Fluminis rivi laetificant civitatem Dei, sancta tabernacula Altissimi.
19O||46||6||146450	Deus in medio eius, non commovebitur; adiuvabit eam Deus mane diluculo.
19O||46||7||146460	Fremuerunt gentes, commota sunt regna; dedit vocem suam, liquefacta est terra.
19O||46||8||146470	Dominus virtutum nobiscum, refugium nobis Deus Iacob.
19O||46||9||146480	Venite et videte opera Domini, quae posuit prodigia super terram. Auferet bella usque ad finem terrae,
19O||46||10||146490	arcum conteret et confringet arma et scuta comburet igne.
19O||46||11||146500	Vacate et videte quoniam ego sum Deus: exaltabor in gentibus et exaltabor in terra.
19O||46||12||146510	Dominus virtutum nobiscum, refugium nobis Deus Iacob.
19O||47||1||146520	Magistro chori. Filiorum Core. PSALMUS.
19O||47||2||146530	Omnes gentes, plaudite manibus, iubilate Deo in voce exsultationis,
19O||47||3||146540	quoniam Dominus Altissimus, terribilis, rex magnus super omnem terram.
19O||47||4||146550	Subiecit populos nobis et gentes sub pedibus nostris.
19O||47||5||146560	Elegit nobis hereditatem nostram, gloriam Iacob, quem dilexit.
19O||47||6||146570	Ascendit Deus in iubilo, et Dominus in voce tubae.
19O||47||7||146580	Psallite Deo, psallite; psallite regi nostro, psallite.
19O||47||8||146590	Quoniam rex omnis terrae Deus, psallite sapienter.
19O||47||9||146600	Regnavit Deus super gentes, Deus sedet super sedem sanctam suam.
19O||47||10||146610	Principes populorum congregati sunt cum populo Dei Abraham, quoniam Dei sunt scuta terrae: vehementer elevatus est.
19O||48||1||146620	Canticum. PSALMUS. Filiorum Core.
19O||48||2||146630	Magnus Dominus et laudabilis nimis in civitate Dei nostri.
19O||48||3||146640	Mons sanctus eius collis speciosus, exsultatio universae terrae. Mons Sion, extrema aquilonis, civitas regis magni.
19O||48||4||146650	Deus in domibus eius notus factus est ut refugium.
19O||48||5||146660	Quoniam ecce reges congregati sunt, convenerunt in unum.
19O||48||6||146670	Ipsi cum viderunt, sic admirati sunt, conturbati sunt, diffugerunt;
19O||48||7||146680	illic tremor apprehendit eos, dolores ut parturientis.
19O||48||8||146690	In spiritu orientis conteres naves Tharsis.
19O||48||9||146700	Sicut audivimus, sic vidimus in civitate Domini virtutum, in civitate Dei nostri; Deus fundavit eam in aeternum.
19O||48||10||146710	Recogitamus, Deus, misericordiam tuam in medio templi tui.
19O||48||11||146720	Secundum nomen tuum, Deus, sic et laus tua in fines terrae; iustitia plena est dextera tua.
19O||48||12||146730	Laetetur mons Sion, et exsultent filiae Iudae propter iudicia tua.
19O||48||13||146740	Circumdate Sion et complectimini eam, numerate turres eius.
19O||48||14||146750	Ponite corda vestra in virtute eius et percurrite domos eius, ut enarretis in progenie altera.
19O||48||15||146760	Quoniam hic est Deus, Deus noster in aeternum et in saeculum saeculi; ipse ducet nos in saecula.
19O||49||1||146770	Magistro chori. Filiorum Core. PSALMUS.
19O||49||2||146780	Audite haec, omnes gentes; auribus percipite, omnes, qui habitatis orbem:
19O||49||3||146790	quique humiles et viri nobiles, simul in unum dives et pauper!
19O||49||4||146800	Os meum loquetur sapientiam, et meditatio cordis mei prudentiam.
19O||49||5||146810	Inclinabo in parabolam aurem meam, aperiam in psalterio aenigma meum.
19O||49||6||146820	Cur timebo in diebus malis, cum iniquitas supplantantium circumdabit me?
19O||49||7||146830	Qui confidunt in virtute sua et in multitudine divitiarum suarum gloriantur.
19O||49||8||146840	Etenim seipsum non redimet homo; non dabit Deo propitiationem suam.
19O||49||9||146850	Nimium est pretium redemptionis animae eius: ad ultimum deficiet,
19O||49||10||146860	ut vivat usque in finem nec videat interitum.
19O||49||11||146870	Et videbit sapientes morientes; simul insipiens et stultus peribunt et relinquent alienis divitias suas.
19O||49||12||146880	Sepulcra eorum domus illorum in aeternum; tabernacula eorum in progeniem et progeniem, etsi vocaverunt nominibus suis terras suas.
19O||49||13||146890	Et homo, cum sit in honore, non permanebit; comparatus est iumentis, quae pereunt, et similis factus est illis.
19O||49||14||146900	Haec via illorum, quorum fiducia in semetipsis, et finis eorum, qui complacent in ore suo.
19O||49||15||146910	Sicut oves in inferno positi sunt, mors depascet eos; descendent praecipites ad sepulcrum, et figura eorum erit in consumptionem: infernus habitaculum eorum.
19O||49||16||146920	Verumtamen Deus redimet animam meam, de manu inferi vere suscipiet me.
19O||49||17||146930	Ne timueris, cum dives factus fuerit homo, et cum multiplicata fuerit gloria domus eius,
19O||49||18||146940	quoniam, cum interierit, non sumet omnia, neque descendet cum eo gloria eius.
19O||49||19||146950	Cum animae suae in vita ipsius benedixerit: “ Laudabunt te quod benefecisti tibi ”,
19O||49||20||146960	tamen introibit ad progeniem patrum suorum, qui in aeternum non videbunt lumen.
19O||49||21||146970	Homo, cum in honore esset, non intellexit; comparatus est iumentis, quae pereunt, et similis factus est illis.
19O||50||1||146980	PSALMUS. Asaph. Deus deorum, Dominus, locutus est et vocavit terram a solis ortu usque ad occasum.
19O||50||2||146990	Ex Sion speciosa decore Deus illuxit,
19O||50||3||147000	Deus noster veniet et non silebit: ignis consumens est in conspectu eius, et in circuitu eius tempestas valida.
19O||50||4||147010	Advocabit caelum desursum et terram discernere populum suum:
19O||50||5||147020	“ Congregate mihi sanctos meos, qui disposuerunt testamentum meum in sacrificio ”.
19O||50||6||147030	Et annuntiabunt caeli iustitiam eius, quoniam Deus iudex est.
19O||50||7||147040	“ Audi, populus meus, et loquar, Israel, et testificabor adversum te: Deus, Deus tuus, ego sum.
19O||50||8||147050	Non in sacrificiis tuis arguam te; holocausta enim tua in conspectu meo sunt semper.
19O||50||9||147060	Non accipiam de domo tua vitulos neque de gregibus tuis hircos.
19O||50||10||147070	Quoniam meae sunt omnes ferae silvarum, iumentorum mille in montibus.
19O||50||11||147080	Cognovi omnia volatilia caeli; et, quod movetur in agro, meum est.
19O||50||12||147090	Si esuriero non dicam tibi; meus est enim orbis terrae et plenitudo eius.
19O||50||13||147100	Numquid manducabo carnes taurorum aut sanguinem hircorum potabo?
19O||50||14||147110	Immola Deo sacrificium laudis et redde Altissimo vota tua;
19O||50||15||147120	et invoca me in die tribulationis: eruam te, et honorificabis me ”.
19O||50||16||147130	Peccatori autem dixit Deus: “ Quare tu enarras praecepta mea et assumis testamentum meum in os tuum?
19O||50||17||147140	Tu vero odisti disciplinam et proiecisti sermones meos retrorsum.
19O||50||18||147150	Si videbas furem, currebas cum eo; et cum adulteris erat portio tua.
19O||50||19||147160	Os tuum dimittebas ad malitiam, et lingua tua concinnabat dolos.
19O||50||20||147170	Sedens adversus fratrem tuum loquebaris et adversus filium matris tuae proferebas opprobrium.
19O||50||21||147180	Haec fecisti, et tacui. Existimasti quod eram tui similis. Arguam te et statuam illa contra faciem tuam.
19O||50||22||147190	Intellegite haec, qui obliviscimini Deum, ne quando rapiam, et non sit qui eripiat.
19O||50||23||147200	Qui immolabit sacrificium laudis, honorificabit me; et, qui immaculatus est in via, ostendam illi salutare Dei ”.
19O||51||1||147210	Magistro chori. PSALMUS. David,
19O||51||2||147220	cum venit ad eum Nathan propheta, postquam cum Bethsabee peccavit.
19O||51||3||147230	Miserere mei, Deus, secundum misericordiam tuam; et secundum multitudinem miserationum tuarum dele iniquitatem meam.
19O||51||4||147240	Amplius lava me ab iniquitate mea et a peccato meo munda me.
19O||51||5||147250	Quoniam iniquitatem meam ego cognosco, et peccatum meum contra me est semper.
19O||51||6||147260	Tibi, tibi soli peccavi et malum coram te feci, ut iustus inveniaris in sententia tua et aequus in iudicio tuo.
19O||51||7||147270	Ecce enim in iniquitate generatus sum, et in peccato concepit me mater mea.
19O||51||8||147280	Ecce enim veritatem in corde dilexisti et in occulto sapientiam manifestasti mihi.
19O||51||9||147290	Asperges me hyssopo, et mundabor; lavabis me, et super nivem dealbabor.
19O||51||10||147300	Audire me facies gaudium et laetitiam, et exsultabunt ossa, quae contrivisti.
19O||51||11||147310	Averte faciem tuam a peccatis meis et omnes iniquitates meas dele.
19O||51||12||147320	Cor mundum crea in me, Deus, et spiritum firmum innova in visceribus meis.
19O||51||13||147330	Ne proicias me a facie tua et spiritum sanctum tuum ne auferas a me.
19O||51||14||147340	Redde mihi laetitiam salutaris tui et spiritu promptissimo confirma me.
19O||51||15||147350	Docebo iniquos vias tuas, et impii ad te convertentur.
19O||51||16||147360	Libera me de sanguinibus, Deus, Deus salutis meae, et exsultabit lingua mea iustitiam tuam.
19O||51||17||147370	Domine, labia mea aperies, et os meum annuntiabit laudem tuam.
19O||51||18||147380	Non enim sacrificio delectaris; holocaustum, si offeram, non placebit.
19O||51||19||147390	Sacrificium Deo spiritus contribulatus; cor contritum et humiliatum, Deus, non despicies.
19O||51||20||147400	Benigne fac, Domine, in bona voluntate tua Sion, ut aedificentur muri Ierusalem.
19O||51||21||147410	Tunc acceptabis sacrificium iustitiae, oblationes et holocausta; tunc imponent super altare tuum vitulos.
19O||52||1||147420	Magistro chori. Maskil. David,
19O||52||2||147430	postquam Doeg Edomita ad Saul venit eique narravit dicens: " David intravit in domum Abimelech ".
19O||52||3||147440	Quid gloriaris in malitia, qui potens es iniquitate?
19O||52||4||147450	Tota die insidias cogitasti; lingua tua sicut novacula acuta, qui facis dolum.
19O||52||5||147460	Dilexisti malitiam super benignitatem, mendacium magis quam loqui aequitatem.
19O||52||6||147470	Dilexisti omnia verba perditionis, lingua dolosa.
19O||52||7||147480	Propterea Deus destruet te in finem; evellet te et emigrabit te de tabernaculo et radicem tuam de terra viventium.
19O||52||8||147490	Videbunt iusti et timebunt et super eum ridebunt:
19O||52||9||147500	“ Ecce homo, qui non posuit Deum refugium suum, sed speravit in multitudine divitiarum suarum et praevaluit in insidiis suis ”.
19O||52||10||147510	Ego autem sicut virens oliva in domo Dei. Speravi in misericordia Dei in aeternum et in saeculum saeculi.
19O||52||11||147520	Confitebor tibi in saeculum, quia fecisti; et exspectabo nomen tuum, quoniam bonum est, in conspectu sanctorum tuorum.
19O||53||1||147530	Magistro chori. Secundum " Mahalat ". Maskil. David. Dixit insipiens in corde suo: “ Non est Deus ”.
19O||53||2||147540	Corrupti sunt et abominationes operati sunt; non est qui faciat bonum.
19O||53||3||147550	Deus de caelo prospexit super filios hominum, ut videat si est intellegens, aut requirens Deum.
19O||53||4||147560	Omnes declinaverunt, simul corrupti sunt; non est qui faciat bonum, non est usque ad unum.
19O||53||5||147570	Nonne scient omnes, qui operantur iniquitatem, qui devorant plebem meam ut cibum panis? Deum non invocaverunt;
19O||53||6||147580	illic trepidaverunt timore, et non erat timor. Quoniam Deus dissipavit ossa eorum, qui te obsidebant, confusi sunt, quoniam Deus sprevit eos. -
19O||53||7||147590	Quis dabit ex Sion salutare Israel? Cum converterit Deus captivitatem plebis suae, exsultabit Iacob, et laetabitur Israel.
19O||54||1||147600	Magistro chori. Fidibus. Maskil. David,
19O||54||2||147610	postquam Ziphaei ad Saul venerunt dicentes: " Ecce David apud nos abditus latet ".
19O||54||3||147620	Deus, in nomine tuo salvum me fac et in virtute tua iudica me.
19O||54||4||147630	Deus, exaudi orationem meam, auribus percipe verba oris mei!
19O||54||5||147640	Quoniam superbi insurrexerunt adversum me, et fortes quaesierunt animam meam et non proposuerunt Deum ante conspectum suum.
19O||54||6||147650	Ecce enim Deus adiuvat me, et Dominus susceptor est animae meae.
19O||54||7||147660	Converte mala super inimicos meos et in veritate tua disperde illos.
19O||54||8||147670	Voluntarie sacrificabo tibi, confitebor nomini tuo, Domine, quoniam bonum est;
19O||54||9||147680	quoniam ex omni tribulatione eripuit me, et super inimicos meos despexit oculus meus.
19O||55||1||147690	Magistro chori. Fidibus. Maskil. David.
19O||55||2||147700	Auribus percipe, Deus, orationem meam et ne abscondaris a deprecatione mea;
19O||55||3||147710	intende mihi et exaudi me. Excussus sum in meditatione mea et conturbatus sum
19O||55||4||147720	a voce inimici et a tribulatione peccatoris. Quoniam devolverunt in me iniquitatem et in ira molesti erant mihi.
19O||55||5||147730	Cor meum torquetur intra me, et formido mortis cecidit super me.
19O||55||6||147740	Timor et tremor venerunt super me, et contexit me pavor. -
19O||55||7||147750	Et dixi: “ Quis dabit mihi pennas sicut columbae, et volabo et requiescam?
19O||55||8||147760	Ecce elongabo fugiens et manebo in solitudine.
19O||55||9||147770	Exspectabo eum, qui salvum me faciat a spiritu procellae et tempestate ”.
19O||55||10||147780	Dissipa, Domine, divide linguas eorum, quoniam vidi violentiam et contentionem in civitate.
19O||55||11||147790	Die ac nocte circumeunt eam super muros eius,
19O||55||12||147800	iniquitas et labor et insidiae in medio eius; et non defecit de plateis eius fraudulentia et dolus.
19O||55||13||147810	Quoniam si inimicus meus maledixisset mihi, sustinuissem utique; et si is qui oderat me, super me magnificatus fuisset, abscondissem me forsitan ab eo.
19O||55||14||147820	Tu vero, homo coaequalis meus, familiaris meus et notus meus,
19O||55||15||147830	qui simul habuimus dulce consortium: in domo Dei ambulavimus in concursu.
19O||55||16||147840	Veniat mors super illos, et descendant in infernum viventes, quoniam nequitiae in habitaculis eorum, in medio eorum.
19O||55||17||147850	Ego autem ad Deum clamabo, et Dominus salvabit me.
19O||55||18||147860	Vespere et mane et meridie meditabor et ingemiscam, et exaudiet vocem meam.
19O||55||19||147870	Redimet in pace animam meam ab his, qui impugnant me, quoniam in multis sunt adversum me.
19O||55||20||147880	Exaudiet Deus et humiliabit illos, qui est ante saecula. Non enim est illis commutatio, et non timuerunt Deum.
19O||55||21||147890	Extendit manum suam in socios; contaminavit foedus suum.
19O||55||22||147900	Lene super butyrum est os eius, pugna autem cor illius: molliti sunt sermones eius super oleum, et ipsi sunt gladii destricti. -
19O||55||23||147910	Iacta super Dominum curam tuam, et ipse te enutriet; non dabit in aeternum fluctuationem iusto.
19O||55||24||147920	Tu vero, Deus, deduces eos in puteum interitus. Viri sanguinum et dolosi non dimidiabunt dies suos; ego autem sperabo in te, Domine.
19O||56||1||147930	Magistro chori. Secundum " Ionat elem rehoqim ". David. Miktam. Cum Gath Philistaei eum tenerent.
19O||56||2||147940	Miserere mei, Deus, quoniam conculcavit me homo, tota die impugnans oppressit me.
19O||56||3||147950	Conculcaverunt me inimici mei tota die, quoniam multi pugnant adversum me, Altissime.
19O||56||4||147960	In quacumque die timebo, ego in te sperabo.
19O||56||5||147970	In Deo, cuius laudabo sermonem, in Deo speravi; non timebo: quid faciet mihi caro?
19O||56||6||147980	Tota die rem meam perturbabant, adversum me omnes cogitationes eorum in malum.
19O||56||7||147990	Concitabant iurgia, insidiabantur, ipsi calcaneum meum observabant. Sicut quaesierunt animam meam,
19O||56||8||148000	ita pro iniquitate retribue illis, in ira populos prosterne, Deus.
19O||56||9||148010	Peregrinationes meas tu numerasti: pone lacrimas meas in utre tuo; nonne in supputatione tua?
19O||56||10||148020	Tunc convertentur inimici mei retrorsum, in quacumque die invocavero: ecce cognovi quoniam Deus meus es.
19O||56||11||148030	In Deo, cuius laudabo sermonem, in Domino, cuius laudabo sermonem,
19O||56||12||148040	in Deo speravi; non timebo: quid faciet mihi homo?
19O||56||13||148050	Super me sunt, Deus, vota tua; reddam laudationes tibi,
19O||56||14||148060	quoniam eripuisti animam meam de morte et pedes meos de lapsu, ut ambulem coram Deo in lumine viventium.
19O||57||1||148070	Magistro chori. Secundum " Ne destruxeris ". David. Miktam. Quando a Saul in cavernam fugit.
19O||57||2||148080	Miserere mei, Deus, miserere mei, quoniam in te confugit anima mea; et in umbra alarum tuarum confugiam, donec transeant insidiae.
19O||57||3||148090	Clamabo ad Deum Altissimum, Deum, qui benefecit mihi.
19O||57||4||148100	Mittet de caelo et liberabit me; dabit in opprobrium conculcantes me. Mittet Deus misericordiam suam et veritatem suam.
19O||57||5||148110	Anima mea recumbit in medio catulorum leonum devorantium filios hominum. Dentes eorum arma et sagittae, et lingua eorum gladius acutus.
19O||57||6||148120	Exaltare super caelos, Deus, super omnem terram gloria tua.
19O||57||7||148130	Laqueum paraverunt pedibus meis, et incurvavit se anima mea; foderunt ante faciem meam foveam, et ipsi inciderunt in eam.
19O||57||8||148140	Paratum cor meum, Deus, paratum cor meum;
19O||57||9||148150	cantabo et psalmum dicam. Exsurge, gloria mea; exsurge, psalterium et cithara, excitabo auroram.
19O||57||10||148160	Confitebor tibi in populis, Domine, et psalmum dicam tibi in nationibus,
19O||57||11||148170	quoniam magnificata est usque ad caelos misericordia tua, et usque ad nubes veritas tua.
19O||57||12||148180	Exaltare super caelos, Deus, super omnem terram gloria tua.
19O||58||1||148190	Magistro chori. Secundum " Ne destruxeris ". David. Miktam.
19O||58||2||148200	Numquid vere, potentes, iustitiam loquimini, recte iudicatis filios hominum?
19O||58||3||148210	Etenim in corde iniquitates operamini, in terra violentiam manus vestrae concinnant.
19O||58||4||148220	Alienati sunt peccatores ab utero; erraverunt a ventre, qui loquuntur falsa.
19O||58||5||148230	Venenum illis in similitudinem serpentis, sicut aspidis surdae et obturantis aures suas,
19O||58||6||148240	quae non exaudiet vocem incantantium et venefici incantantis sapienter.
19O||58||7||148250	Deus, contere dentes eorum in ore ipsorum; molas leonum confringe, Domine.
19O||58||8||148260	Diffluant tamquam aqua decurrens, sicut fenum conculcatum arescant.
19O||58||9||148270	Sicut limax, quae tabescens transit, sicut abortivum mulieris, quod non vidit solem.
19O||58||10||148280	Priusquam sentiant ollae vestrae rhamnum, sicut viventes, sicut ardor irae absorbet eos.
19O||58||11||148290	Laetabitur iustus, cum viderit vindictam, pedes suos lavabit in sanguine peccatoris.
19O||58||12||148300	Et dicet homo: “ Utique est fructus iusto, utique est Deus iudicans eos in terra ”.
19O||59||1||148310	Magistro chori. Secundum " Ne destruxeris ". David. Miktam. Quando Saul viros misit, qui domum observarent et eum occiderent.
19O||59||2||148320	Eripe me de inimicis meis, Deus meus, et ab insurgentibus in me protege me.
19O||59||3||148330	Eripe me de operantibus iniquitatem et de viris sanguinum salva me.
19O||59||4||148340	Quia ecce insidiati sunt animae meae, irruerunt in me fortes.
19O||59||5||148350	Neque delictum neque peccatum in me est, Domine; sine iniquitate mea currunt et praeparantur. Exsurge in occursum meum et vide;
19O||59||6||148360	et tu, Domine, Deus virtutum, Deus Israel, evigila ad visitandas omnes gentes; non miserearis omnibus, qui infideliter operantur.
19O||59||7||148370	Revertentur ad vesperam et latrabunt ut canes et circuibunt civitatem.
19O||59||8||148380	Ecce eructabunt ore suo, et gladius in labiis eorum: “ Quis enim audit? ”.
19O||59||9||148390	Et tu, Domine, deridebis eos, subsannabis omnes gentes.
19O||59||10||148400	Fortitudo mea, tibi attendam, quia, Deus, praesidium meum es.
19O||59||11||148410	Deus meus, misericordia eius praeveniet me. Deus faciet, ut despiciam inimicos meos.
19O||59||12||148420	Ne occidas eos, ne quando obliviscatur populus meus; disperge illos in virtute tua et prosterne eos, protector meus, Domine.
19O||59||13||148430	Peccatum oris eorum, sermo labiorum ipsorum, et comprehendantur in superbia sua. Propter exsecrationem et mendacium, quod loquuntur,
19O||59||14||148440	consume eos in furore, consume, et non erunt; et scient quia Deus dominabitur Iacob et finium terrae.
19O||59||15||148450	Revertentur ad vesperam et latrabunt ut canes et circuibunt civitatem.
19O||59||16||148460	Ipsi errabunt ad manducandum; si vero non fuerint saturati, murmurabunt.
19O||59||17||148470	Ego autem cantabo fortitudinem tuam et exsultabo mane misericordiam tuam, quia factus es praesidium meum et refugium meum in die tribulationis meae.
19O||59||18||148480	Fortitudo mea, tibi psallam, quia, Deus, praesidium meum es: Deus meus misericordia mea.
19O||60||1||148490	Magistro chori. Secundum " Lilium praecepti ". Miktam. David. Ad docendum.
19O||60||2||148500	Quando contra Aram Naharaim et Aram Soba egressus est, et quando Ioab reversus devicit Edom in valle Salis: duodecim milia (hominum).
19O||60||3||148510	Deus, reppulisti nos, destruxisti nos. Iratus es. Convertere ad nos!
19O||60||4||148520	Concussisti terram, confregisti eam; sana contritiones eius, quia commota est.
19O||60||5||148530	Ostendisti populo tuo dura, potasti nos vino vertiginis.
19O||60||6||148540	Dedisti metuentibus te signum, ut fugiant a facie arcus.
19O||60||7||148550	Ut liberentur dilecti tui, salvos fac dextera tua et exaudi nos.
19O||60||8||148560	Deus locutus est in sancto suo: “ Laetabor et partibor Sichimam et convallem Succoth metibor.
19O||60||9||148570	Meus est Galaad, et meus est Manasses, et Ephraim fortitudo capitis mei. Iuda sceptrum meum,
19O||60||10||148580	Moab olla lavacri mei. Super Idumaeam extendam calceamentum meum, super Philistaeam vociferabor ”.
19O||60||11||148590	Quis adducet me in civitatem munitam? Quis deducet me usque in Idumaeam?
19O||60||12||148600	Nonne tu, Deus, qui reppulisti nos; et non egredieris, Deus, in virtutibus nostris? Da nobis auxilium de tribulatione, quia vana salus hominis.
19O||60||13||148610	In Deo faciemus virtutem, et ipse conculcabit tribulantes nos.
19O||61||1||148620	Magistro chori. Fidibus. David.
19O||61||2||148630	Exaudi, Deus, deprecationem meam, intende orationi meae.
19O||61||3||148640	A finibus terrae ad te clamavi, dum anxiaretur cor meum. In petram inaccessam mihi deduc me!
19O||61||4||148650	Quia factus es spes mea, turris fortitudinis a facie inimici.
19O||61||5||148660	Inhabitabo in tabernaculo tuo in saecula, protegar in velamento alarum tuarum,
19O||61||6||148670	quoniam tu, Deus meus, exaudisti vota mea, dedisti hereditatem timentium nomen tuum.
19O||61||7||148680	Dies super dies regis adicies, annos eius usque in diem generationis et generationis.
19O||61||8||148690	Sedeat in aeternum in conspectu Dei; misericordia et veritas servent eum.
19O||61||9||148700	Sic psalmum dicam nomini tuo in saeculum saeculi, ut reddam vota mea de die in diem.
19O||62||1||148710	Magistro chori. Secundum Iduthun. PSALMUS. David.
19O||62||2||148720	In Deo tantum quiesce, anima mea, ab ipso enim salutare meum.
19O||62||3||148730	Verumtamen ipse refugium meum et salutare meum, praesidium meum; non movebor amplius.
19O||62||4||148740	Quousque irruitis in hominem, contunditis universi vos tamquam parietem inclinatum et maceriam depulsam?
19O||62||5||148750	Verumtamen de excelso suo cogitaverunt depellere; delectabantur mendacio. Ore suo benedicebant et corde suo maledicebant.
19O||62||6||148760	In Deo tantum quiesce, anima mea, quoniam ab ipso patientia mea.
19O||62||7||148770	Verumtamen ipse Deus meus et salutare meum, praesidium meum; non movebor.
19O||62||8||148780	In Deo salutare meum et gloria mea; Deus fortitudinis meae, et refugium meum in Deo est.
19O||62||9||148790	Sperate in eo, omnis congregatio populi, effundite coram illo corda vestra; Deus refugium nobis.
19O||62||10||148800	Verumtamen vanitas filii Adam, mendacium filii hominum. In stateram si conscendant, super fumum leves sunt omnes.
19O||62||11||148810	Nolite sperare in violentia et in rapina nolite decipi; divitiae si affluant, nolite cor apponere.
19O||62||12||148820	Semel locutus est Deus, duo haec audivi: quia potestas Deo est,
19O||62||13||148830	et tibi, Domine, misericordia; quia tu reddes unicuique iuxta opera sua.
19O||63||1||148840	PSALMUS. David, cum in deserto Iudae commoraretur.
19O||63||2||148850	Deus, Deus meus es tu, ad te de luce vigilo. Sitivit in te anima mea, te desideravit caro mea. In terra deserta et arida et inaquosa,
19O||63||3||148860	sic in sancto apparui tibi, ut viderem virtutem tuam et gloriam tuam.
19O||63||4||148870	Quoniam melior est misericordia tua super vitas, labia mea laudabunt te.
19O||63||5||148880	Sic benedicam te in vita mea et in nomine tuo levabo manus meas.
19O||63||6||148890	Sicut adipe et pinguedine repleatur anima mea, et labiis exsultationis laudabit os meum.
19O||63||7||148900	Cum memor ero tui super stratum meum, in matutinis meditabor de te,
19O||63||8||148910	quia fuisti adiutor meus, et in velamento alarum tuarum exsultabo.
19O||63||9||148920	Adhaesit anima mea post te, me suscepit dextera tua.
19O||63||10||148930	Ipsi vero in ruinam quaesierunt animam meam, introibunt in inferiora terrae,
19O||63||11||148940	tradentur in potestatem gladii, partes vulpium erunt.
19O||63||12||148950	Rex vero laetabitur in Deo; gloriabuntur omnes, qui iurant in eo, quia obstructum est os loquentium iniqua.
19O||64||1||148960	Magistro chori. PSALMUS. David.
19O||64||2||148970	Exaudi, Deus, vocem meam in meditatione mea; a timore inimici custodi animam meam.
19O||64||3||148980	Protege me a conventu malignantium, a multitudine operantium iniquitatem.
19O||64||4||148990	Qui exacuerunt ut gladium linguas suas, intenderunt sagittas suas, venefica verba,
19O||64||5||149000	ut sagittent in occultis immaculatum. Subito sagittabunt eum et non timebunt,
19O||64||6||149010	firmaverunt sibi consilium nequam. Disputaverunt, ut absconderent laqueos, dixerunt: “ Quis videbit eos? ”.
19O||64||7||149020	Excogitaverunt iniqua, perfecerunt excogitata consilia. Interiora hominis et cor eius abyssus.
19O||64||8||149030	Et sagittavit illos Deus; subito factae sunt plagae eorum,
19O||64||9||149040	et infirmavit eos lingua eorum. Caput movebunt omnes, qui videbunt eos,
19O||64||10||149050	et timebit omnis homo; et annuntiabunt opera Dei et facta eius intellegent.
19O||64||11||149060	Laetabitur iustus in Domino et sperabit in eo, et gloriabuntur omnes recti corde.
19O||65||1||149070	Magistro chori. PSALMUS. David. Canticum.
19O||65||2||149080	Te decet hymnus, Deus, in Sion; et tibi reddetur votum in Ierusalem.
19O||65||3||149090	Qui audis orationem, ad te omnis caro veniet propter iniquitatem.
19O||65||4||149100	Etsi praevaluerunt super nos impietates nostrae, tu propitiaberis eis.
19O||65||5||149110	Beatus, quem elegisti et assumpsisti; inhabitabit in atriis tuis. Replebimur bonis domus tuae, sanctitate templi tui.
19O||65||6||149120	Mirabiliter in aequitate exaudies nos, Deus salutis nostrae, spes omnium finium terrae et maris longinqui.
19O||65||7||149130	Firmans montes in virtute tua, accinctus potentia.
19O||65||8||149140	Compescens sonitum maris, sonitum fluctuum eius et tumultum populorum.
19O||65||9||149150	Et timebunt, qui habitant terminos terrae, a signis tuis; exitus orientis et occidentis delectabis.
19O||65||10||149160	Visitasti terram et inebriasti eam; multiplicasti locupletare eam. Flumen Dei repletum est aquis; parasti frumenta illorum, quoniam ita parasti eam.
19O||65||11||149170	Sulcos eius irrigans, glebas eius complanans; imbribus emollis eam, benedicis germini eius.
19O||65||12||149180	Coronasti annum benignitate tua, et vestigia tua stillabunt pinguedinem.
19O||65||13||149190	Stillabunt pascua deserti, et exsultatione colles accingentur.
19O||65||14||149200	Induta sunt ovibus prata, et valles abundabunt frumento; clamabunt, etenim hymnum dicent.
19O||66||1||149210	Magistro chori. Canticum. PSALMUS. Iubilate Deo, omnis terra,
19O||66||2||149220	psalmum dicite gloriae nominis eius, glorificate laudem eius.
19O||66||3||149230	Dicite Deo: “ Quam terribilia sunt opera tua. Prae multitudine virtutis tuae blandientur tibi inimici tui.
19O||66||4||149240	Omnis terra adoret te et psallat tibi, psalmum dicat nomini tuo ”.
19O||66||5||149250	Venite et videte opera Dei, terribilis in adinventionibus super filios hominum.
19O||66||6||149260	Convertit mare in aridam, et in flumine pertransibunt pede; ibi laetabimur in ipso.
19O||66||7||149270	Qui dominatur in virtute sua in aeternum, oculi eius super gentes respiciunt; rebelles non exaltentur in semetipsis.
19O||66||8||149280	Benedicite, gentes, Deum nostrum et auditam facite vocem laudis eius;
19O||66||9||149290	qui posuit animam nostram ad vitam et non dedit in commotionem pedes nostros.
19O||66||10||149300	Quoniam probasti nos, Deus; igne nos examinasti, sicut examinatur argentum.
19O||66||11||149310	Induxisti nos in laqueum, posuisti tribulationes in dorso nostro.
19O||66||12||149320	Imposuisti homines super capita nostra, transivimus per ignem et aquam, et eduxisti nos in refrigerium.
19O||66||13||149330	Introibo in domum tuam in holocaustis; reddam tibi vota mea,
19O||66||14||149340	quae protulerunt labia mea, et locutum est os meum in tribulatione mea.
19O||66||15||149350	Holocausta medullata offeram tibi cum incenso arietum, offeram tibi boves cum hircis.
19O||66||16||149360	Venite, audite, et narrabo, omnes, qui timetis Deum, quanta fecit animae meae.
19O||66||17||149370	Ad ipsum ore meo clamavi et exaltavi in lingua mea.
19O||66||18||149380	Iniquitatem si aspexi in corde meo, non exaudiet Dominus.
19O||66||19||149390	Propterea exaudivit Deus, attendit voci deprecationis meae.
19O||66||20||149400	Benedictus Deus, qui non amovit orationem meam et misericordiam suam a me.
19O||67||1||149410	Magistro chori. Fidibus. PSALMUS. Canticum.
19O||67||2||149420	Deus misereatur nostri et benedicat nobis; illuminet vultum suum super nos,
19O||67||3||149430	ut cognoscatur in terra via tua, in omnibus gentibus salutare tuum.
19O||67||4||149440	Confiteantur tibi populi, Deus; confiteantur tibi populi omnes.
19O||67||5||149450	Laetentur et exsultent gentes, quoniam iudicas populos in aequitate et gentes in terra dirigis.
19O||67||6||149460	Confiteantur tibi populi, Deus; confiteantur tibi populi omnes.
19O||67||7||149470	Terra dedit fructum suum; benedicat nos Deus, Deus noster,
19O||67||8||149480	benedicat nos Deus, et metuant eum omnes fines terrae.
19O||68||1||149490	Magistro chori. David. PSALMUS. Canticum.
19O||68||2||149500	Exsurgit Deus, et dissipantur inimici eius; et fugiunt, qui oderunt eum, a facie eius.
19O||68||3||149510	Sicut dissipatur fumus, tu dissipas; sicut fluit cera a facie ignis, sic pereunt peccatores a facie Dei.
19O||68||4||149520	Et iusti laetentur et exsultent in conspectu Dei et delectentur in laetitia.
19O||68||5||149530	Cantate Deo, psalmum dicite nomini eius; iter facite ei, qui fertur super nubes: Dominus nomen illi. Iubilate in conspectu eius;
19O||68||6||149540	pater orphanorum et iudex viduarum, Deus in habitaculo sancto suo.
19O||68||7||149550	Deus, qui inhabitare facit desolatos in domo, qui educit vinctos in prosperitatem; verumtamen rebelles habitabunt in arida terra. -
19O||68||8||149560	Deus, cum egredereris in conspectu populi tui, cum pertransires in deserto,
19O||68||9||149570	terra mota est, etiam caeli distillaverunt a facie Dei Sinai, a facie Dei Israel.
19O||68||10||149580	Pluviam voluntariam effundebas, Deus; hereditatem tuam infirmatam, tu refecisti eam.
19O||68||11||149590	Animalia tua habitabant in ea, parasti in bonitate tua pauperi, Deus.
19O||68||12||149600	Dominus dat verbum; virgines annuntiantes bona sunt agmen ingens:
19O||68||13||149610	“ Reges exercituum fugiunt, fugiunt, et species domus dividit spolia.
19O||68||14||149620	Et vos dormitis inter medias caulas: alae columbae nitent argento, et pennae eius pallore auri.
19O||68||15||149630	Dum dispergit Omnipotens reges super eam, nive dealbatur Selmon ”.
19O||68||16||149640	Mons Dei mons Basan, mons cacuminum mons Basan.
19O||68||17||149650	Ut quid invidetis, montes cacuminum, monti, in quo beneplacitum est Deo inhabitare? Etenim Dominus habitabit in finem.
19O||68||18||149660	Currus Dei decem milia milium: Dominus venit de Sinai in sancta.
19O||68||19||149670	Ascendisti in altum, captivam duxisti captivitatem; accepisti in donum homines, ut etiam rebelles habitent apud Dominum Deum.
19O||68||20||149680	Benedictus Dominus die cotidie; portabit nos Deus salutarium nostrorum.
19O||68||21||149690	Deus noster, Deus ad salvandum; et Domini, Domini exitus mortis.
19O||68||22||149700	Verumtamen Deus confringet capita inimicorum suorum, verticem capillatum perambulantium in delictis suis.
19O||68||23||149710	Dixit Dominus: “ Ex Basan reducam, reducam de profundo maris,
19O||68||24||149720	ut intingatur pes tuus in sanguine, lingua canum tuorum ex inimicis portionem inveniat ”.
19O||68||25||149730	Viderunt ingressus tuos, Deus, ingressus Dei mei, regis mei in sancta.
19O||68||26||149740	Praecedunt cantores, postremi veniunt psallentes. in medio iuvenculae tympanistriae.
19O||68||27||149750	“ In ecclesiis benedicite Deo, Domino, vos de fontibus Israel ”.
19O||68||28||149760	Ibi Beniamin adulescentulus ducens eos, principes Iudae cum turma sua, principes Zabulon, principes Nephthali.
19O||68||29||149770	Manda, Deus, virtuti tuae; confirma hoc, Deus, quod operatus es in nobis.
19O||68||30||149780	A templo tuo in Ierusalem tibi afferent reges munera.
19O||68||31||149790	Increpa feram arundinis, congregationem taurorum in vitulis populorum: prosternant se cum laminis argenti. Dissipa gentes, quae bella volunt.
19O||68||32||149800	Venient optimates ex Aegypto, Aethiopia praeveniet manus suas Deo.
19O||68||33||149810	Regna terrae, cantate Deo, psallite Domino, psallite Deo,
19O||68||34||149820	qui fertur super caelum caeli ad orientem; ecce dabit vocem suam, vocem virtutis.
19O||68||35||149830	Tribuite virtutem Deo. Super Israel magnificentia eius, et virtus eius in nubibus.
19O||68||36||149840	Mirabilis, Deus, de sanctuario tuo! Deus Israel ipse tribuet virtutem et fortitudinem plebi suae. Benedictus Deus!
19O||69||1||149850	Magistro chori. Secundum " Lilia... ". David.
19O||69||2||149860	Salvum me fac, Deus, quoniam venerunt aquae usque ad guttur meum.
19O||69||3||149870	Infixus sum in limo profundi, et non est substantia; veni in profunda aquarum, et fluctus demersit me.
19O||69||4||149880	Laboravi clamans, raucae factae sunt fauces meae; defecerunt oculi mei, dum spero in Deum meum.
19O||69||5||149890	Multiplicati sunt super capillos capitis mei, qui oderunt me gratis. Confortati sunt, qui persecuti sunt me inimici mei mendaces; quae non rapui, tunc exsolvebam.
19O||69||6||149900	Deus, tu scis insipientiam meam, et delicta mea a te non sunt abscondita.
19O||69||7||149910	Non erubescant in me, qui exspectant te, Domine, Domine virtutum. Non confundantur super me, qui quaerunt te, Deus Israel.
19O||69||8||149920	Quoniam propter te sustinui opprobrium, operuit confusio faciem meam;
19O||69||9||149930	extraneus factus sum fratribus meis et peregrinus filiis matris meae.
19O||69||10||149940	Quoniam zelus domus tuae comedit me, et opprobria exprobrantium tibi ceciderunt super me.
19O||69||11||149950	Et flevi in ieiunio animam meam, et factum est in opprobrium mihi.
19O||69||12||149960	Et posui vestimentum meum cilicium, et factus sum illis in parabolam.
19O||69||13||149970	Adversum me loquebantur, qui sedebant in porta, et in me canebant, qui bibebant vinum.
19O||69||14||149980	Ego vero orationem meam ad te, Domine, in tempore beneplaciti, Deus. In multitudine misericordiae tuae exaudi me, in veritate salutis tuae.
19O||69||15||149990	Eripe me de luto, ut non infigar, eripiar ab iis, qui oderunt me, et de profundis aquarum.
19O||69||16||150000	Non me demergat fluctus aquarum, neque absorbeat me profundum, neque urgeat super me puteus os suum.
19O||69||17||150010	Exaudi me, Domine, quoniam benigna est misericordia tua; secundum multitudinem miserationum tuarum respice in me.
19O||69||18||150020	Et ne avertas faciem tuam a puero tuo; quoniam tribulor, velociter exaudi me.
19O||69||19||150030	Accede ad animam meam, vindica eam, propter inimicos meos redime me.
19O||69||20||150040	Tu scis opprobrium meum et confusionem meam et reverentiam meam. - In conspectu tuo sunt omnes, qui tribulant me;
19O||69||21||150050	opprobrium contrivit cor meum, et elangui. Et sustinui, qui simul contristaretur, et non fuit, et qui consolaretur, et non inveni.
19O||69||22||150060	Et dederunt in escam meam fel et in siti mea potaverunt me aceto.
19O||69||23||150070	Fiat mensa eorum coram ipsis in laqueum et in retributiones et in scandalum.
19O||69||24||150080	Obscurentur oculi eorum, ne videant, et lumbos eorum semper infirma.
19O||69||25||150090	Effunde super eos iram tuam, et furor irae tuae comprehendat eos.
19O||69||26||150100	Fiat commoratio eorum deserta, et in tabernaculis eorum non sit qui inhabitet.
19O||69||27||150110	Quoniam, quem tu percussisti, persecuti sunt, et super dolorem eius, quem vulnerasti, addiderunt.
19O||69||28||150120	Appone iniquitatem super iniquitatem eorum, et non veniant ad iustitiam tuam.
19O||69||29||150130	Deleantur de libro viventium et cum iustis non scribantur.
19O||69||30||150140	Ego autem sum pauper et dolens; salus tua, Deus, suscipit me.
19O||69||31||150150	Laudabo nomen Dei cum cantico et magnificabo eum in laude.
19O||69||32||150160	Et placebit Domino super taurum, super vitulum cornua producentem et ungulas.
19O||69||33||150170	Videant humiles et laetentur; quaerite Deum, et vivet cor vestrum,
19O||69||34||150180	quoniam exaudivit pauperes Dominus et vinctos suos non despexit.
19O||69||35||150190	Laudent illum caeli et terra, maria et omnia reptilia in eis.
19O||69||36||150200	Quoniam Deus salvam faciet Sion et aedificabit civitates Iudae; et inhabitabunt ibi et possidebunt eam.
19O||69||37||150210	Et semen servorum eius hereditabunt eam; et, qui diligunt nomen eius, habitabunt in ea.
19O||70||1||150220	Magistro chori. David. Ad commemorandum.
19O||70||2||150230	Deus, in adiutorium meum intende; Domine, ad adiuvandum me festina.
19O||70||3||150240	Confundantur et revereantur, qui quaerunt animam meam. Avertantur retrorsum et erubescant, qui volunt mihi mala.
19O||70||4||150250	Convertantur propter confusionem suam, qui dicunt mihi: “ Euge, euge ”.
19O||70||5||150260	Exsultent et laetentur in te omnes, qui quaerunt te; et dicant semper: “ Magnificetur Deus ”, qui diligunt salutare tuum.
19O||70||6||150270	Ego vero egenus et pauper sum; Deus, ad me festina. Adiutor meus et liberator meus es tu; Domine, ne moreris.
19O||71||1||150280	In te, Domine, speravi, non confundar in aeternum.
19O||71||2||150290	In iustitia tua libera me et eripe me; inclina ad me aurem tuam et salva me.
19O||71||3||150300	Esto mihi in rupem praesidii et in domum munitam, ut salvum me facias, quoniam fortitudo mea et refugium meum es tu.
19O||71||4||150310	Deus meus, eripe me de manu peccatoris et de manu contra legem agentis et iniqui.
19O||71||5||150320	Quoniam tu es exspectatio mea, Domine; Domine, spes mea a iuventute mea.
19O||71||6||150330	Super te innixus sum ex utero, de ventre matris meae tu es susceptor meus; in te laus mea semper.
19O||71||7||150340	Tamquam prodigium factus sum multis, et tu adiutor fortis. -
19O||71||8||150350	Repleatur os meum laude tua, tota die magnitudine tua.
19O||71||9||150360	Ne proicias me in tempore senectutis; cum defecerit virtus mea, ne derelinquas me.
19O||71||10||150370	Quia dixerunt inimici mei mihi, et, qui observabant animam meam, consilium fecerunt in unum
19O||71||11||150380	dicentes: “ Deus dereliquit eum! Persequimini et comprehendite eum, quia non est qui eripiat ”.
19O||71||12||150390	Deus, ne elongeris a me; Deus meus, in auxilium meum festina.
19O||71||13||150400	Confundantur et deficiant adversantes animae meae; operiantur confusione et pudore, qui quaerunt mala mihi.
19O||71||14||150410	Ego autem semper sperabo et adiciam super omnem laudem tuam.
19O||71||15||150420	Os meum annuntiabit iustitiam tuam, tota die salutare tuum: quae dinumerare nescivi.
19O||71||16||150430	Veniam ad potentias Domini; Domine, memorabor iustitiae tuae solius.
19O||71||17||150440	Deus, docuisti me a iuventute mea; et usque nunc annuntiabo mirabilia tua.
19O||71||18||150450	Et usque in senectam et senium, Deus, ne derelinquas me, donec annuntiem brachium tuum generationi omni, quae ventura est. Potentia tua 
19O||71||19||150460	et iustitia tua, Deus, usque in altissima, qui fecisti magnalia: Deus, quis similis tibi?
19O||71||20||150470	Quantas ostendisti mihi tribulationes multas et malas; iterum vivificasti me et de abyssis terrae iterum reduxisti me.
19O||71||21||150480	Multiplicabis magnitudinem meam et conversus consolaberis me.
19O||71||22||150490	Nam et ego confitebor tibi in psalterio veritatem tuam, Deus meus; psallam tibi in cithara, Sanctus Israel.
19O||71||23||150500	Exsultabunt labia mea, cum cantavero tibi, et anima mea, quam redemisti;
19O||71||24||150510	sed et lingua mea tota die meditabitur iustitiam tuam, cum confusi et reveriti fuerint, qui quaerunt mala mihi.
19O||72||1||150520	Salomonis. Deus, iudicium tuum regi da et iustitiam tuam filio regis;
19O||72||2||150530	iudicet populum tuum in iustitia et pauperes tuos in iudicio.
19O||72||3||150540	Afferant montes pacem populo, et colles iustitiam.
19O||72||4||150550	Iudicabit pauperes populi et salvos faciet filios inopis et humiliabit calumniatorem.
19O||72||5||150560	Et permanebit cum sole et ante lunam in generatione et generationem.
19O||72||6||150570	Descendet sicut pluvia in gramen, et sicut imber irrigans terram.
19O||72||7||150580	Florebit in diebus eius iustitia et abundantia pacis, donec auferatur luna.
19O||72||8||150590	Et dominabitur a mari usque ad mare et a flumine usque ad terminos orbis terrarum.
19O||72||9||150600	Coram illo procident incolae deserti, et inimici eius terram lingent.
19O||72||10||150610	Reges Tharsis et insulae munera offerent, reges Arabum et Saba dona adducent.
19O||72||11||150620	Et adorabunt eum omnes reges, omnes gentes servient ei.
19O||72||12||150630	Quia liberabit inopem clamantem et pauperem, cui non erat adiutor.
19O||72||13||150640	Parcet pauperi et inopi et animas pauperum salvas faciet.
19O||72||14||150650	Ex oppressione et violentia redimet animas eorum, et pretiosus erit sanguis eorum coram illo. -
19O||72||15||150660	Et vivet, et dabitur ei de auro Arabiae, et orabunt pro ipso semper; tota die benedicent ei.
19O||72||16||150670	Et erit ubertas frumenti in terra, in summis montium fluctuabit, sicut Libanus fructus eius; et florebunt de civitate sicut fenum terrae.
19O||72||17||150680	Sit nomen eius benedictum in saecula, ante solem permanebit nomen eius. Et benedicentur in ipso omnes tribus terrae, omnes gentes magnificabunt eum.
19O||72||18||150690	Benedictus Dominus Deus, Deus Israel, qui facit mirabilia solus.
19O||72||19||150700	Et benedictum nomen maiestatis eius in aeternum; et replebitur maiestate eius omnis terra. Fiat, fiat. 
19O||73||1||150710	PSALMUS. Asaph. Quam bonus rectis est Deus, Deus his, qui mundo sunt corde!
19O||73||2||150720	Mei autem paene moti sunt pedes, paene effusi sunt gressus mei,
19O||73||3||150730	quia zelavi super gloriantes, pacem peccatorum videns.
19O||73||4||150740	Quia non sunt eis impedimenta, sanus et pinguis est venter eorum.
19O||73||5||150750	In labore mortalium non sunt et cum hominibus non flagellantur.
19O||73||6||150760	Ideo quasi torques est eis superbia, et tamquam indumentum operuit eos violentia.
19O||73||7||150770	Prodit quasi ex adipe iniquitas eorum, erumpunt cogitationes cordis.
19O||73||8||150780	Subsannaverunt et locuti sunt nequitiam, iniquitatem ab excelso locuti sunt.
19O||73||9||150790	Posuerunt in caelo os suum, et lingua eorum transivit in terra.
19O||73||10||150800	Ideo in alto sedent, et aquae plenae non pervenient ad eos.
19O||73||11||150810	Et dixerunt: “ Quomodo scit Deus, et si est scientia in Excelso? ”.
19O||73||12||150820	Ecce ipsi peccatores et abundantes in saeculo multiplicaverunt divitias.
19O||73||13||150830	Et dixi: “ Ergo sine causa mundavi cor meum et lavi in innocentia manus meas;
19O||73||14||150840	et fui flagellatus tota die, et castigatio mea in matutinis ”.
19O||73||15||150850	Si dixissem: “ Loquar ut illi ”, ecce generationem filiorum tuorum prodidissem.
19O||73||16||150860	Et cogitabam, ut cognoscerem hoc; labor erat in oculis meis,
19O||73||17||150870	donec intravi in sanctuarium Dei et intellexi novissima eorum.
19O||73||18||150880	Verumtamen in lubrico posuisti eos, deiecisti eos in ruinas.
19O||73||19||150890	Quomodo facti sunt in desolationem! Subito defecerunt, perierunt prae horrore.
19O||73||20||150900	Velut somnium evigilantis, Domine, surgens imaginem ipsorum contemnes.
19O||73||21||150910	Quia exacerbatum est cor meum, et renes mei compuncti sunt;
19O||73||22||150920	et ego insipiens factus sum et nescivi: ut iumentum factus sum apud te.
19O||73||23||150930	Ego autem semper tecum; tenuisti manum dexteram meam.
19O||73||24||150940	In consilio tuo deduces me et postea cum gloria suscipies me.
19O||73||25||150950	Quis enim mihi est in caelo? Et tecum nihil volui super terram.
19O||73||26||150960	Defecit caro mea et cor meum; Deus cordis mei, et pars mea Deus in aeternum.
19O||73||27||150970	Quia ecce, qui elongant se a te, peribunt; perdidisti omnes, qui fornicantur abs te.
19O||73||28||150980	Mihi autem adhaerere Deo bonum est, ponere in Domino Deo spem meam, ut annuntiem omnes operationes tuas in portis filiae Sion.
19O||74||1||150990	Maskil. Asaph. Ut quid, Deus, reppulisti in finem, iratus est furor tuus super oves pascuae tuae?
19O||74||2||151000	Memor esto congregationis tuae, quam possedisti ab initio. Redemisti virgam hereditatis tuae: mons Sion, in quo habitasti.
19O||74||3||151010	Leva gressus tuos in ruinas sempiternas: omnia vastavit inimicus in sancto.
19O||74||4||151020	Rugierunt, qui oderunt te, in medio congregationis tuae; posuerunt signa sua in signa.
19O||74||5||151030	Visi sunt quasi in altum securim vibrantes in silva condensa.
19O||74||6||151040	Exciderunt ianuas eius in idipsum; in securi et ascia deiecerunt.
19O||74||7||151050	Incenderunt igni sanctuarium tuum, in terram polluerunt tabernaculum nominis tui;
19O||74||8||151060	dixerunt in corde suo: “ Opprimamus eos simul ”. Combusserunt omnes congregationes Dei in terra.
19O||74||9||151070	Signa nostra non vidimus; iam non est propheta, et apud nos non est qui cognoscat amplius.
19O||74||10||151080	Usquequo, Deus, improperabit inimicus, spernet adversarius nomen tuum in finem?
19O||74||11||151090	Ut quid avertis manum tuam et tenes dexteram tuam in medio sinu tuo?
19O||74||12||151100	Deus autem rex noster ante saecula, operatus est salutes in medio terrae.
19O||74||13||151110	Tu conscidisti in virtute tua mare, contribulasti capita draconum in aquis.
19O||74||14||151120	Tu confregisti capita Leviathan, dedisti eum escam monstris maris.
19O||74||15||151130	Tu dirupisti fontes et torrentes; tu siccasti fluvios perennes.
19O||74||16||151140	Tuus est dies, et tua est nox, tu fabricatus es luminaria et solem.
19O||74||17||151150	Tu statuisti omnes terminos terrae, aestatem et hiemem, tu plasmasti ea.
19O||74||18||151160	Memor esto huius: inimicus improperavit Domino, et populus insipiens sprevit nomen tuum.
19O||74||19||151170	Ne tradas bestiis animas confitentes tibi et animas pauperum tuorum ne obliviscaris in finem.
19O||74||20||151180	Respice in testamentum, quia repleta sunt latibula terrae tentoriis violentiae.
19O||74||21||151190	Ne revertatur humilis factus confusus; pauper et inops laudabunt nomen tuum.
19O||74||22||151200	Exsurge, Deus, iudica causam tuam; memor esto improperiorum tuorum, quae ab insipiente fiunt tota die.
19O||74||23||151210	Ne obliviscaris voces inimicorum tuorum; tumultus adversariorum tuorum ascendit semper.
19O||75||1||151220	Magistro chori. Secundum " Ne destruxeris ". PSALMUS. Asaph. Canticum.
19O||75||2||151230	Confitebimur tibi, Deus; confitebimur et invocabimus nomen tuum: narrabimus mirabilia tua.
19O||75||3||151240	Cum statuero tempus, ego iustitias iudicabo.
19O||75||4||151250	Si liquefacta est terra et omnes, qui habitant in ea, ego confirmavi columnas eius.
19O||75||5||151260	Dixi gloriantibus: “ Nolite gloriari! ” et delinquentibus: “Nolite exaltare cornu!
19O||75||6||151270	Nolite exaltare in altum cornu vestrum; nolite loqui adversus Deum proterva ”.
19O||75||7||151280	Quia neque ab oriente neque ab occidente neque a desertis exaltatio.
19O||75||8||151290	Quoniam Deus iudex est: hunc humiliat et hunc exaltat.
19O||75||9||151300	Quia calix in manu Domini vini meri plenus mixto. Et inclinavit ex hoc in hoc; verumtamen usque ad faeces epotabunt, bibent omnes peccatores terrae.
19O||75||10||151310	Ego autem annuntiabo in saeculum, cantabo Deo Iacob.
19O||75||11||151320	Et omnia cornua peccatorum confringam, et exaltabuntur cornua iusti.
19O||76||1||151330	Magistro chori. Fidibus. PSALMUS. Asaph. Canticum.
19O||76||2||151340	Notus in Iudaea Deus, in Israel magnum nomen eius.
19O||76||3||151350	Et est in Salem tabernaculum eius, et habitatio eius in Sion.
19O||76||4||151360	Ibi confregit coruscationes arcus, scutum, gladium et bellum.
19O||76||5||151370	Illuminans tu, Mirabilis, a montibus direptionis.
19O||76||6||151380	Spoliati sunt potentes corde, dormierunt somnum suum, et non invenerunt omnes viri fortes manus suas.
19O||76||7||151390	Ab increpatione tua, Deus Iacob, dormitaverunt auriga et equus.
19O||76||8||151400	Tu terribilis es, et quis resistet tibi? Ex tunc ira tua.
19O||76||9||151410	De caelo auditum fecisti iudicium; terra tremuit et quievit,
19O||76||10||151420	cum exsurgeret in iudicium Deus, ut salvos faceret omnes mansuetos terrae.
19O||76||11||151430	Quoniam furor hominis confitebitur tibi, et reliquiae furoris diem festum agent tibi.
19O||76||12||151440	Vovete et reddite Domino Deo vestro; omnes in circuitu eius afferant munera Terribili,
19O||76||13||151450	ei, qui aufert spiritum principum, terribili apud reges terrae.
19O||77||1||151460	Magistro chori. Secundum Idithun. Asaph. PSALMUS.
19O||77||2||151470	Voce mea ad Dominum clamavi; voce mea ad Deum, et intendit mihi.
19O||77||3||151480	In die tribulationis meae Deum exquisivi, manus meae nocte expansae sunt et non fatigantur. Renuit consolari anima mea;
19O||77||4||151490	memor sum Dei et ingemisco, exerceor, et deficit spiritus meus.
19O||77||5||151500	Vigiles tenuisti palpebras oculi mei; turbatus sum et non sum locutus.
19O||77||6||151510	Cogitavi dies antiquos et annos aeternos in mente habui.
19O||77||7||151520	Meditatus sum nocte cum corde meo et exercitabar et scobebam spiritum meum.
19O||77||8||151530	Numquid in aeternum proiciet Deus, aut non apponet, ut complacitior sit adhuc?
19O||77||9||151540	Aut deficiet in finem misericordia sua, cessabit verbum a generatione in generationem?
19O||77||10||151550	Aut obliviscetur misereri Deus, aut continebit in ira sua misericordias suas?
19O||77||11||151560	Et dixi: “ Hoc vulnus meum: mutatio dexterae Excelsi ”.
19O||77||12||151570	Memor ero operum Domini, memor ero ab initio mirabilium tuorum.
19O||77||13||151580	Et meditabor in omnibus operibus tuis et in adinventionibus tuis exercebor.
19O||77||14||151590	Deus, in sancto via tua; quis deus magnus sicut Deus noster?
19O||77||15||151600	Tu es Deus, qui facis mirabilia, notam fecisti in populis virtutem tuam.
19O||77||16||151610	Redemisti in brachio tuo populum tuum, filios Iacob et Ioseph.
19O||77||17||151620	Viderunt te aquae, Deus, viderunt te aquae et doluerunt; etenim commotae sunt abyssi.
19O||77||18||151630	Effuderunt aquas nubila, vocem dederunt nubes, etenim sagittae tuae transeunt.
19O||77||19||151640	Vox tonitrui tui in rota; illuxerunt coruscationes tuae orbi terrae, commota est et contremuit terra.
19O||77||20||151650	In mari via tua, et semitae tuae in aquis multis; et vestigia tua non cognoscuntur.
19O||77||21||151660	Deduxisti sicut oves populum tuum in manu Moysi et Aaron.
19O||78||1||151670	Maskil. Asaph. Attendite, popule meus, doctrinam meam; inclinate aurem vestram in verba oris mei.
19O||78||2||151680	Aperiam in parabolis os meum, eloquar arcana aetatis antiquae.
19O||78||3||151690	Quanta audivimus et cognovimus ea, et patres nostri narraverunt nobis,
19O||78||4||151700	non occultabimus a filiis eorum, generationi alteri narrantes laudes Domini et virtutes eius et mirabilia eius, quae fecit.
19O||78||5||151710	Constituit testimonium in Iacob et legem posuit in Israel; quanta mandaverat patribus nostris nota facere ea filiis suis,
19O||78||6||151720	ut cognoscat generatio altera, filii, qui nascentur. Exsurgent et narrabunt filiis suis,
19O||78||7||151730	ut ponant in Deo spem suam et non obliviscantur operum Dei et mandata eius custodiant.
19O||78||8||151740	Ne fiant sicut patres eorum, generatio rebellis et exasperans; generatio, quae non firmavit cor suum, et non fuit fidelis Deo spiritus eius.
19O||78||9||151750	Filii Ephraim, intendentes et mittentes arcum, conversi sunt in die belli.
19O||78||10||151760	Non custodierunt testamentum Dei et in lege eius renuerunt ambulare.
19O||78||11||151770	Et obliti sunt factorum eius et mirabilium eius, quae ostendit eis.
19O||78||12||151780	Coram patribus eorum fecit mirabilia in terra Aegypti, in campo Taneos.
19O||78||13||151790	Scidit mare et perduxit eos et statuit aquas quasi in utre.
19O||78||14||151800	Et deduxit eos in nube per diem et per totam noctem in illuminatione ignis.
19O||78||15||151810	Scidit petram in eremo et adaquavit eos velut abyssus multa.
19O||78||16||151820	Et eduxit rivulos de petra et deduxit tamquam flumina aquas.
19O||78||17||151830	Et apposuerunt adhuc peccare ei, in iram excitaverunt Excelsum in inaquoso.
19O||78||18||151840	Et tentaverunt Deum in cordibus suis, petentes escas animabus suis;
19O||78||19||151850	et contra Deum locuti sunt, dixerunt: “ Numquid poterit Deus parare mensam in deserto? ”.
19O||78||20||151860	Ecce percussit petram, et fluxerunt aquae, et torrentes inundaverunt. “ Numquid et panem poterit dare aut parare carnes populo suo? ”.
19O||78||21||151870	Ideo audivit Dominus et exarsit, et ignis accensus est in Iacob, et ira ascendit in Israel.
19O||78||22||151880	Quia non crediderunt in Deo nec speraverunt in salutari eius.
19O||78||23||151890	Verumtamen mandavit nubibus desuper et ianuas caeli aperuit;
19O||78||24||151900	et pluit illis manna ad manducandum et panem caeli dedit eis:
19O||78||25||151910	panem angelorum manducavit homo; cibaria misit eis ad abundantiam.
19O||78||26||151920	Excitavit austrum in caelo et induxit in virtute sua africum;
19O||78||27||151930	et pluit super eos sicut pulverem carnes et sicut arenam maris volatilia pennata:
19O||78||28||151940	et ceciderunt in medio castrorum eorum, circa tabernacula eorum.
19O||78||29||151950	Et manducaverunt et saturati sunt nimis, et desiderium eorum attulit eis.
19O||78||30||151960	Nondum recesserant a desiderio suo, adhuc escae eorum erant in ore ipsorum,
19O||78||31||151970	et ira Dei ascendit super eos et occidit pingues eorum et electos Israel prostravit.
19O||78||32||151980	In omnibus his peccaverunt adhuc et non crediderunt in mirabilibus eius;
19O||78||33||151990	et consumpsit in halitu dies eorum et annos eorum cum festinatione.
19O||78||34||152000	Cum occideret eos, quaerebant eum et conversi veniebant diluculo ad eum;
19O||78||35||152010	et rememorati sunt quia Deus adiutor est eorum, et Deus Excelsus redemptor eorum est.
19O||78||36||152020	Et suaserunt ei in ore suo et lingua sua mentiti sunt ei;
19O||78||37||152030	cor autem eorum non erat rectum cum eo, nec fideles erant in testamento eius.
19O||78||38||152040	Ipse autem est misericors et propitiatur iniquitati et non disperdit. Saepe avertit iram suam et non accendit omnem furorem suum.
19O||78||39||152050	Et recordatus est quia caro sunt, spiritus vadens et non rediens.
19O||78||40||152060	Quoties exacerbaverunt eum in deserto, in iram concitaverunt eum in inaquoso!
19O||78||41||152070	Et reversi sunt et tentaverunt Deum et Sanctum Israel exacerbaverunt.
19O||78||42||152080	Non sunt recordati manus eius, diei, qua redemit eos de manu tribulantis.
19O||78||43||152090	Cum posuit in Aegypto signa sua et prodigia sua in campo Taneos.
19O||78||44||152100	Convertit in sanguinem flumina eorum et rivulos eorum, ne biberent.
19O||78||45||152110	Misit in eos coenomyiam et comedit eos, ranam et perdidit eos.
19O||78||46||152120	Dedit brucho fructus eorum, labores eorum locustae.
19O||78||47||152130	Occidit in grandine vineas eorum, moros eorum in pruina.
19O||78||48||152140	Tradidit grandini iumenta eorum et greges eorum flammae ignis.
19O||78||49||152150	Misit in eos ardorem irae suae, indignationem et comminationem et angustiam, immissionem angelorum malorum.
19O||78||50||152160	Complanavit semitam irae suae; non pepercit a morte animabus eorum et vitam eorum in peste conclusit.
19O||78||51||152170	Percussit omne primogenitum in terra Aegypti, primitias roboris eorum in tabernaculis Cham.
19O||78||52||152180	Abstulit sicut oves populum suum et perduxit eos tamquam gregem in deserto.
19O||78||53||152190	Deduxit eos in spe, et non timuerunt, et inimicos eorum operuit mare.
19O||78||54||152200	Et induxit eos in fines sanctificationis suae, in montem, quem acquisivit dextera eius.
19O||78||55||152210	Et eiecit a facie eorum gentes et divisit eis terram in funiculo hereditatis et habitare fecit in tabernaculis eorum tribus Israel.
19O||78||56||152220	Et tentaverunt et exacerbaverunt Deum Excelsum et testimonia eius non custodierunt.
19O||78||57||152230	Recesserunt et praevaricati sunt, quemadmodum patres eorum; conversi sunt retro ut arcus pravus.
19O||78||58||152240	In iram concitaverunt eum in collibus suis et in sculptilibus suis ad aemulationem eum provocaverunt.
19O||78||59||152250	Audivit Deus et exarsit et sprevit valde Israel.
19O||78||60||152260	Et reppulit habitaculum Silo, tabernaculum, ubi habitavit in hominibus.
19O||78||61||152270	Et tradidit in captivitatem virtutem suam et pulchritudinem suam in manus inimici.
19O||78||62||152280	Et conclusit in gladio populum suum et in hereditatem suam exarsit.
19O||78||63||152290	Iuvenes eorum comedit ignis, et virgines eorum non sunt desponsatae.
19O||78||64||152300	Sacerdotes eorum in gladio ceciderunt, et viduae eorum non plorabantur.
19O||78||65||152310	Et excitatus est tamquam dormiens Dominus, tamquam potens crapulatus a vino.
19O||78||66||152320	Et percussit inimicos suos in posteriora, opprobrium sempiternum dedit illis.
19O||78||67||152330	Et reppulit tabernaculum Ioseph et tribum Ephraim non elegit,
19O||78||68||152340	sed elegit tribum Iudae, montem Sion, quem dilexit.
19O||78||69||152350	Et aedificavit sicut excelsum sanctuarium suum, sicut terram, quam fundavit in saecula.
19O||78||70||152360	Et elegit David servum suum et sustulit eum de gregibus ovium,
19O||78||71||152370	de post fetantes accepit eum: pascere Iacob populum suum et Israel hereditatem suam.
19O||78||72||152380	Et pavit eos in innocentia cordis sui et in prudentia manuum suarum deduxit eos.
19O||79||1||152390	PSALMUS. Asaph. Deus, venerunt gentes in hereditatem tuam, polluerunt templum sanctum tuum, posuerunt Ierusalem in ruinas.
19O||79||2||152400	Dederunt morticina servorum tuorum escas volatilibus caeli, carnes sanctorum tuorum bestiis terrae.
19O||79||3||152410	Effuderunt sanguinem eorum tamquam aquam in circuitu Ierusalem, et non erat qui sepeliret.
19O||79||4||152420	Facti sumus opprobrium vicinis nostris, subsannatio et illusio his, qui in circuitu nostro sunt.
19O||79||5||152430	Usquequo, Domine? Irasceris in finem? Accendetur velut ignis zelus tuus?
19O||79||6||152440	Effunde iram tuam in gentes, quae te non noverunt, et in regna, quae nomen tuum non invocaverunt,
19O||79||7||152450	quia comederunt Iacob et sedem eius desolaverunt.
19O||79||8||152460	Ne memineris iniquitatum patrum nostrorum, cito anticipent nos misericordiae tuae, quia pauperes facti sumus nimis.
19O||79||9||152470	Adiuva nos, Deus salutaris nostri, propter gloriam nominis tui et libera nos; et propitius esto peccatis nostris propter nomen tuum.
19O||79||10||152480	Quare dicent in gentibus: “ Ubi est Deus eorum? ”. Innotescat in nationibus coram oculis nostris ultio sanguinis servorum tuorum, qui effusus est.
19O||79||11||152490	Introeat in conspectu tuo gemitus compeditorum; secundum magnitudinem brachii tui superstites relinque filios mortis.
19O||79||12||152500	Et redde vicinis nostris septuplum in sinu eorum, improperium ipsorum, quod exprobraverunt tibi, Domine.
19O||79||13||152510	Nos autem, populus tuus et oves pascuae tuae, confitebimur tibi in saeculum; in generationem et generationem annuntiabimus laudem tuam.
19O||80||1||152520	Magistro chori. Secundum " Lilium praecepti ". Asaph. PSALMUS.
19O||80||2||152530	Qui pascis Israel, intende, qui deducis velut ovem Ioseph. Qui sedes super cherubim, effulge
19O||80||3||152540	coram Ephraim, Beniamin et Manasse. Excita potentiam tuam et veni, ut salvos facias nos.
19O||80||4||152550	Deus, converte nos, illustra faciem tuam, et salvi erimus.
19O||80||5||152560	Domine, Deus virtutum, quousque irasceris super orationem populi tui?
19O||80||6||152570	Cibasti nos pane lacrimarum et potum dedisti nobis in lacrimis copiose.
19O||80||7||152580	Posuisti nos in contradictionem vicinis nostris, et inimici nostri subsannaverunt nos.
19O||80||8||152590	Deus virtutum, converte nos, illustra faciem tuam, et salvi erimus.
19O||80||9||152600	Vineam de Aegypto transtulisti, eiecisti gentes et plantasti eam.
19O||80||10||152610	Purgasti locum in conspectu eius, plantasti radices eius, et implevit terram.
19O||80||11||152620	Operti sunt montes umbra eius, et ramis eius cedri Dei;
19O||80||12||152630	extendit palmites suos usque ad mare et usque ad flumen propagines suas.
19O||80||13||152640	Ut quid destruxisti maceriam eius, et vindemiant eam omnes, qui praetergrediuntur viam?
19O||80||14||152650	Exterminavit eam aper de silva, et singularis ferus depastus est eam.
19O||80||15||152660	Deus virtutum, convertere, respice de caelo et vide et visita vineam istam.
19O||80||16||152670	Et protege eam, quam plantavit dextera tua, et super filium hominis, quem confirmasti tibi.
19O||80||17||152680	Incensa est igni et suffossa; ab increpatione vultus tui peribunt.
19O||80||18||152690	Fiat manus tua super virum dexterae tuae, super filium hominis, quem confirmasti tibi.
19O||80||19||152700	Et non discedemus a te, vivificabis nos, et nomen tuum invocabimus.
19O||80||20||152710	Domine, Deus virtutum, converte nos et illustra faciem tuam, et salvi erimus.
19O||81||1||152720	Magistro chori. Secundum " Torcularia... ". Asaph.
19O||81||2||152730	Exsultate Deo adiutori nostro; iubilate Deo Iacob.
19O||81||3||152740	Sumite psalmum et date tympanum, psalterium iucundum cum cithara.
19O||81||4||152750	Bucinate in neomenia tuba, in die plenae lunae, in sollemnitate nostra.
19O||81||5||152760	Quia praeceptum in Israel est, et iudicium Deo Iacob.
19O||81||6||152770	Testimonium in Ioseph posuit illud, cum exiret de terra Aegypti; sermonem, quem non noveram, audivi:
19O||81||7||152780	“ Diverti ab oneribus dorsum eius; manus eius a cophino recesserunt.
19O||81||8||152790	In tribulatione invocasti me, et liberavi te, exaudivi te in abscondito tempestatis, probavi te apud aquam Meriba.
19O||81||9||152800	Audi, populus meus, et contestabor te; Israel, utinam audias me!
19O||81||10||152810	Non erit in te deus alienus, neque adorabis deum extraneum.
19O||81||11||152820	Ego enim sum Dominus Deus tuus, qui eduxi te de terra Aegypti; dilata os tuum, et implebo illud.
19O||81||12||152830	Et non audivit populus meus vocem meam, et Israel non intendit mihi.
19O||81||13||152840	Et dimisi eos secundum duritiam cordis eorum, ibunt in adinventionibus suis.
19O||81||14||152850	Si populus meus audisset me, Israel si in viis meis ambulasset!
19O||81||15||152860	In brevi inimicos eorum humiliassem et super tribulantes eos misissem manum meam.
19O||81||16||152870	Inimici Domini blandirentur ei, et esset sors eorum in saecula;
19O||81||17||152880	et cibarem eos ex adipe frumenti et de petra melle saturarem eos ”.
19O||82||1||152890	PSALMUS. Asaph. Deus stetit in concilio divino, in medio deorum iudicat.
19O||82||2||152900	“ Usquequo iudicabitis inique et facies peccatorum sumetis?
19O||82||3||152910	Iudicate egeno et pupillo, humilem et pauperem iustificate.
19O||82||4||152920	Eripite pauperem et egenum de manu peccatoris liberate ”.
19O||82||5||152930	Nescierunt neque intellexerunt, in tenebris ambulant; movebuntur omnia fundamenta terrae.
19O||82||6||152940	Ego dixi: “ Dii estis, et filii Excelsi omnes ”.
19O||82||7||152950	Vos autem sicut homines moriemini et sicut unus de principibus cadetis.
19O||82||8||152960	Surge, Deus, iudica terram, quoniam tu hereditabis in omnibus gentibus.
19O||83||1||152970	Canticum. PSALMUS. Asaph.
19O||83||2||152980	Deus, ne quiescas, ne taceas neque compescaris, Deus,
19O||83||3||152990	quoniam ecce inimici tui fremuerunt, et, qui oderunt te, extulerunt caput.
19O||83||4||153000	Adversus populum tuum malignaverunt consilium et cogitaverunt adversus eos, quos abscondisti tibi.
19O||83||5||153010	Dixerunt: “ Venite, et disperdamus eos de gente, et non memoretur nomen Israel ultra! ”.
19O||83||6||153020	Quoniam cogitaverunt unanimiter, adversum te testamentum statuerunt:
19O||83||7||153030	tabernacula Idumaeorum et Ismaelitae, Moab et Agareni,
19O||83||8||153040	Gebal et Ammon et Amalec, Philistaea cum habitantibus Tyrum.
19O||83||9||153050	Etenim Assur sociabatur cum illis; facti sunt in adiutorium filiis Lot.
19O||83||10||153060	Fac illis sicut Madian et Sisarae, sicut Iabin in torrente Cison.
19O||83||11||153070	Disperierunt in Endor, facti sunt ut stercus super terram.
19O||83||12||153080	Pone duces eorum sicut Oreb et Zeb et Zebee et Salmana, omnes principes eorum,
19O||83||13||153090	qui dixerunt: “ Hereditate possideamus pascua Dei! ”.
19O||83||14||153100	Deus meus, pone illos ut rotam et sicut stipulam ante ventum.
19O||83||15||153110	Sicut ignis, qui comburit silvam, et sicut flamma devorans montes,
19O||83||16||153120	ita persequeris illos in tempestate tua et in procella tua turbabis eos.
19O||83||17||153130	Imple facies eorum ignominia, et quaerent nomen tuum, Domine.
19O||83||18||153140	Erubescant et conturbentur in saeculum saeculi et confundantur et pereant;
19O||83||19||153150	et cognoscant quia nomen tibi Dominus: tu solus Altissimus super omnem terram.
19O||84||1||153160	Magistro chori. Secundum " Torcularia ". Filiorum Core. PSALMUS.
19O||84||2||153170	Quam dilecta tabernacula tua, Domine virtutum!
19O||84||3||153180	Concupiscit et deficit anima mea in atria Domini. Cor meum et caro mea exsultaverunt in Deum vivum.
19O||84||4||153190	Etenim passer invenit sibi domum, et turtur nidum sibi, ubi ponat pullos suos: altaria tua, Domine virtutum, rex meus et Deus meus.
19O||84||5||153200	Beati, qui habitant in domo tua: in perpetuum laudabunt te.
19O||84||6||153210	Beatus vir, cuius est auxilium abs te, ascensiones in corde suo disposuit.
19O||84||7||153220	Transeuntes per vallem sitientem in fontem ponent eam, etenim benedictionibus vestiet eam pluvia matutina.
19O||84||8||153230	Ibunt de virtute in virtutem, videbitur Deus deorum in Sion.
19O||84||9||153240	Domine, Deus virtutum, exaudi orationem meam; auribus percipe, Deus Iacob.
19O||84||10||153250	Protector noster aspice, Deus, et respice in faciem christi tui.
19O||84||11||153260	Quia melior est dies una in atriis tuis super milia, elegi ad limen esse in domo Dei mei magis quam habitare in tabernaculis peccatorum.
19O||84||12||153270	Quia sol et scutum est Dominus Deus, gratiam et gloriam dabit Dominus; non privabit bonis eos, qui ambulant in innocentia.
19O||84||13||153280	Domine virtutum, beatus homo, qui sperat in te.
19O||85||1||153290	Magistro chori. Filiorum Core. PSALMUS.
19O||85||2||153300	Complacuisti tibi, Domine, in terra tua, convertisti captivitatem Iacob.
19O||85||3||153310	Remisisti iniquitatem plebis tuae, operuisti omnia peccata eorum.
19O||85||4||153320	Contraxisti omnem iram tuam, revertisti a furore indignationis tuae.
19O||85||5||153330	Converte nos, Deus, salutaris noster, et averte iram tuam a nobis.
19O||85||6||153340	Numquid in aeternum irasceris nobis aut extendes iram tuam a generatione in generationem?
19O||85||7||153350	Nonne tu conversus vivificabis nos, et plebs tua laetabitur in te?
19O||85||8||153360	Ostende nobis, Domine, misericordiam tuam et salutare tuum da nobis.
19O||85||9||153370	Audiam, quid loquatur Dominus Deus, quoniam loquetur pacem ad plebem suam et sanctos suos et ad eos, qui convertuntur corde.
19O||85||10||153380	Vere prope timentes eum salutare ipsius, ut inhabitet gloria in terra nostra.
19O||85||11||153390	Misericordia et veritas obviaverunt sibi, iustitia et pax osculatae sunt.
19O||85||12||153400	Veritas de terra orta est, et iustitia de caelo prospexit.
19O||85||13||153410	Etenim Dominus dabit benignitatem, et terra nostra dabit fructum suum.
19O||85||14||153420	Iustitia ante eum ambulabit et ponet in via gressus suos.
19O||86||1||153430	Precatio. David. Inclina, Domine, aurem tuam et exaudi me, quoniam inops et pauper sum ego.
19O||86||2||153440	Custodi animam meam, quoniam sanctus sum; salvum fac servum tuum, Deus meus, sperantem in te
19O||86||3||153450	Miserere mei, Domine, quoniam ad te clamavi tota die.
19O||86||4||153460	Laetifica animam servi tui, quoniam ad te, Domine, animam meam levavi.
19O||86||5||153470	Quoniam tu, Domine, suavis et mitis et multae misericordiae omnibus invocantibus te. -
19O||86||6||153480	Auribus percipe, Domine, orationem meam et intende voci deprecationis meae.
19O||86||7||153490	In die tribulationis meae clamavi ad te, quia exaudies me.
19O||86||8||153500	Non est similis tui in diis, Domine, et nihil sicut opera tua.
19O||86||9||153510	Omnes gentes, quascumque fecisti, venient et adorabunt coram te, Domine, et glorificabunt nomen tuum,
19O||86||10||153520	quoniam magnus es tu et faciens mirabilia: tu es Deus solus.
19O||86||11||153530	Doce me, Domine, viam tuam, et ingrediar in veritate tua; simplex fac cor meum, ut timeat nomen tuum.
19O||86||12||153540	Confitebor tibi, Domine Deus meus, in toto corde meo et glorificabo nomen tuum in aeternum,
19O||86||13||153550	quia misericordia tua magna est super me, et eruisti animam meam ex inferno inferiori.
19O||86||14||153560	Deus, superbi insurrexerunt super me, et synagoga potentium quaesierunt animam meam et non proposuerunt te in conspectu suo.
19O||86||15||153570	Et tu, Domine, Deus miserator et misericors, patiens et multae misericordiae et veritatis,
19O||86||16||153580	respice in me et miserere mei; da fortitudinem tuam puero tuo et salvum fac filium ancillae tuae.
19O||86||17||153590	Fac mecum signum in bonum, ut videant, qui oderunt me, et confundantur, quoniam tu, Domine, adiuvisti me et consolatus es me.
19O||87||1||153600	Filiorum Core. PSALMUS. Canticum. Fundamenta eius in montibus sanctis;
19O||87||2||153610	diligit Dominus portas Sion super omnia tabernacula Iacob.
19O||87||3||153620	Gloriosa dicta sunt de te, civitas Dei! -
19O||87||4||153630	Memor ero Rahab et Babylonis inter scientes me; ecce Philistaea et Tyrus cum Aethiopia: hi nati sunt illic.
19O||87||5||153640	Et de Sion dicetur: “ Hic et ille natus est in ea; et ipse firmavit eam Altissimus ”.
19O||87||6||153650	Dominus referet in librum populorum: “ Hi nati sunt illic ”.
19O||87||7||153660	Et cantant sicut choros ducentes: “ Omnes fontes mei in te ”.
19O||88||1||153670	Canticum. PSALMUS. Filiorum Core. Magistro chori. Secundum " Mahalat ". Ad cantandum. Maskil. Heman Ezrahitae.
19O||88||2||153680	Domine, Deus salutis meae, in die clamavi et nocte coram te.
19O||88||3||153690	Intret in conspectu tuo oratio mea; inclina aurem tuam ad precem meam.
19O||88||4||153700	Quia repleta est malis anima mea, et vita mea inferno appropinquavit.
19O||88||5||153710	Aestimatus sum cum descendentibus in lacum, factus sum sicut homo sine adiutorio.
19O||88||6||153720	Inter mortuos liber, sicut vulnerati dormientes in sepulcris; quorum non es memor amplius, et ipsi de manu tua abscissi sunt.
19O||88||7||153730	Posuisti me in lacu inferiori, in tenebrosis et in umbra mortis.
19O||88||8||153740	Super me gravatus est furor tuus, et omnes fluctus tuos induxisti super me.
19O||88||9||153750	Longe fecisti notos meos a me, posuisti me abominationem eis; conclusus sum et non egrediar.
19O||88||10||153760	Oculi mei languerunt prae afflictione. Clamavi ad te, Domine, tota die, expandi ad te manus meas. -
19O||88||11||153770	Numquid mortuis facies mirabilia, aut surgent umbrae et confitebuntur tibi?
19O||88||12||153780	Numquid narrabit aliquis in sepulcro misericordiam tuam et veritatem tuam in loco perditionis?
19O||88||13||153790	Numquid cognoscentur in tenebris mirabilia tua, et iustitia tua in terra oblivionis?
19O||88||14||153800	Et ego ad te, Domine, clamavi, et mane oratio mea praeveniet te.
19O||88||15||153810	Ut quid, Domine, repellis animam meam, abscondis faciem tuam a me?
19O||88||16||153820	Pauper sum ego et moriens a iuventute mea; portavi pavores tuos et conturbatus sum.
19O||88||17||153830	Super me transierunt irae tuae, et terrores tui exciderunt me.
19O||88||18||153840	Circuierunt me sicut aqua tota die, circumdederunt me simul.
19O||88||19||153850	Elongasti a me amicum et proximum, et noti mei sunt tenebrae.
19O||89||1||153860	Maskil. Ethan Ezrahitae.
19O||89||2||153870	Misericordias Domini in aeternum cantabo; in generationem et generationem annuntiabo veritatem tuam in ore meo.
19O||89||3||153880	Quoniam dixisti: “ In aeternum misericordia aedificabitur ”, in caelis firmabitur veritas tua.
19O||89||4||153890	“ Disposui testamentum electo meo, iuravi David servo meo:
19O||89||5||153900	Usque in aeternum confirmabo semen tuum et aedificabo in generationem et generationem sedem tuam ”.
19O||89||6||153910	Confitebuntur caeli mirabilia tua, Domine, etenim veritatem tuam in ecclesia sanctorum.
19O||89||7||153920	Quoniam quis in nubibus aequabitur Domino, similis erit Domino in filiis Dei?
19O||89||8||153930	Deus, metuendus in consilio sanctorum, magnus et terribilis super omnes, qui in circuitu eius sunt.
19O||89||9||153940	Domine, Deus virtutum, quis similis tibi? Potens es, Domine, et veritas tua in circuitu tuo.
19O||89||10||153950	Tu dominaris superbiae maris, elationes fluctuum eius tu mitigas.
19O||89||11||153960	Tu conculcasti sicut vulneratum Rahab, in brachio virtutis tuae dispersisti inimicos tuos.
19O||89||12||153970	Tui sunt caeli, et tua est terra, orbem terrae et plenitudinem eius tu fundasti;
19O||89||13||153980	Aquilonem et austrum tu creasti, Thabor et Hermon in nomine tuo exsultabunt.
19O||89||14||153990	Tibi brachium cum potentia; firma est manus tua, et exaltata dextera tua.
19O||89||15||154000	Iustitia et iudicium firmamentum sedis tuae. Misericordia et veritas praecedent faciem tuam.
19O||89||16||154010	Beatus populus, qui scit iubilationem. Domine, in lumine vultus tui ambulabunt
19O||89||17||154020	et in nomine tuo exsultabunt tota die et in iustitia tua exaltabuntur,
19O||89||18||154030	quoniam decor virtutis eorum tu es, et in beneplacito tuo exaltabitur cornu nostrum.
19O||89||19||154040	Quia Domini est scutum nostrum, et Sancti Israel rex noster.
19O||89||20||154050	Tunc locutus es in visione sanctis tuis et dixisti: “ Posui adiutorium in potente et exaltavi electum de plebe.
19O||89||21||154060	Inveni David servum meum; oleo sancto meo unxi eum.
19O||89||22||154070	Manus enim mea firma erit cum eo, et brachium meum confortabit eum.
19O||89||23||154080	Nihil proficiet inimicus in eo, et filius iniquitatis non opprimet eum.
19O||89||24||154090	Et concidam a facie ipsius inimicos eius et odientes eum percutiam.
19O||89||25||154100	Et veritas mea et misericordia mea cum ipso, et in nomine meo exaltabitur cornu eius.
19O||89||26||154110	Et ponam super mare manum eius et super flumina dexteram eius.
19O||89||27||154120	Ipse invocabit me: “Pater meus es tu, Deus meus et refugium salutis meae”.
19O||89||28||154130	Et ego primogenitum ponam illum, excelsum prae regibus terrae.
19O||89||29||154140	In aeternum servabo illi misericordiam meam; et testamentum meum fidele ipsi.
19O||89||30||154150	Et ponam in saeculum saeculi semen eius; et thronum eius sicut dies caeli.
19O||89||31||154160	Si autem dereliquerint filii eius legem meam et in iudiciis meis non ambulaverint,
19O||89||32||154170	si iustificationes meas profanaverint et mandata mea non custodierint,
19O||89||33||154180	visitabo in virga delictum eorum et in verberibus iniquitatem eorum.
19O||89||34||154190	Misericordiam autem meam non avertam ab eo neque mentiar in veritate mea.
19O||89||35||154200	Non profanabo testamentum meum et, quae procedunt de labiis meis, non faciam irrita.
19O||89||36||154210	Semel iuravi in sancto meo: David non mentiar.
19O||89||37||154220	Semen eius in aeternum manebit, et thronus eius sicut sol in conspectu meo
19O||89||38||154230	et sicut luna firmus stabit in aeternum et testis in caelo fidelis ”.
19O||89||39||154240	Tu vero reppulisti et reiecisti, iratus es contra christum tuum;
19O||89||40||154250	evertisti testamentum servi tui, profanasti in terram diadema eius.
19O||89||41||154260	Destruxisti omnes muros eius, posuisti munitiones eius in ruinas.
19O||89||42||154270	Diripuerunt eum omnes transeuntes viam, factus est opprobrium vicinis suis.
19O||89||43||154280	Exaltasti dexteram deprimentium eum, laetificasti omnes inimicos eius.
19O||89||44||154290	Avertisti aciem gladii eius et non es auxiliatus ei in bello.
19O||89||45||154300	Finem posuisti splendori eius et sedem eius in terram collisisti.
19O||89||46||154310	Minorasti dies iuventutis eius, perfudisti eum confusione.
19O||89||47||154320	Usquequo, Domine, absconderis in finem, exardescet sicut ignis ira tua?
19O||89||48||154330	Memorare, quam brevis mea substantia. Ad quam vanitatem creasti omnes filios hominum?
19O||89||49||154340	Quis est homo, qui vivet et non videbit mortem, eruet animam suam de manu inferi?
19O||89||50||154350	Ubi sunt misericordiae tuae antiquae, Domine, sicut iurasti David in veritate tua?
19O||89||51||154360	Memor esto, Domine, opprobrii servorum tuorum, quod continui in sinu meo, multarum gentium,
19O||89||52||154370	quo exprobraverunt inimici tui, Domine, quo exprobraverunt vestigia christi tui.
19O||89||53||154380	Benedictus Dominus in aeternum. Fiat, fiat.
19O||90||1||154390	Precatio. Moysis viri Dei. Domine, refugium factus es nobis a generatione in generationem.
19O||90||2||154400	Priusquam montes nascerentur, aut gigneretur terra et orbis, a saeculo et usque in saeculum tu es Deus.
19O||90||3||154410	Reducis hominem in pulverem; et dixisti: “ Revertimini, filii hominum ”.
19O||90||4||154420	Quoniam mille anni ante oculos tuos tamquam dies hesterna, quae praeteriit, et custodia in nocte.
19O||90||5||154430	Auferes eos, somnium erunt:
19O||90||6||154440	mane sicut herba succrescens, mane floret et crescit, vespere decidit et arescit.
19O||90||7||154450	Quia defecimus in ira tua et in furore tuo turbati sumus.
19O||90||8||154460	Posuisti iniquitates nostras in conspectu tuo, occulta nostra in illuminatione vultus tui.
19O||90||9||154470	Quoniam omnes dies nostri evanuerunt in ira tua, consumpsimus ut suspirium annos nostros.
19O||90||10||154480	Dies annorum nostrorum sunt septuaginta anni aut in valentibus octoginta anni, et maior pars eorum labor et dolor, quoniam cito transeunt, et avolamus.
19O||90||11||154490	Quis novit potestatem irae tuae et secundum timorem tuum indignationem tuam?
19O||90||12||154500	Dinumerare dies nostros sic doce nos, ut inducamus cor ad sapientiam.
19O||90||13||154510	Convertere, Domine, usquequo? Et deprecabilis esto super servos tuos.
19O||90||14||154520	Reple nos mane misericordia tua, et exsultabimus et delectabimur omnibus diebus nostris.
19O||90||15||154530	Laetifica nos pro diebus, quibus nos humiliasti, pro annis, quibus vidimus mala.
19O||90||16||154540	Appareat servis tuis opus tuum, et decor tuus filiis eorum.
19O||90||17||154550	Et sit splendor Domini Dei nostri super nos, et opera manuum nostrarum confirma super nos et opus manuum nostrarum confirma.
19O||91||1||154560	Qui habitat in protectione Altissimi, sub umbra Omnipotentis commorabitur.
19O||91||2||154570	Dicet Domino: “ Refugium meum et fortitudo mea, Deus meus, sperabo in eum ”.
19O||91||3||154580	Quoniam ipse liberabit te de laqueo venantium et a verbo maligno.
19O||91||4||154590	Alis suis obumbrabit tibi, et sub pennas eius confugies; scutum et lorica veritas eius.
19O||91||5||154600	Non timebis a timore nocturno, a sagitta volante in die,
19O||91||6||154610	a peste perambulante in tenebris, ab exterminio vastante in meridie.
19O||91||7||154620	Cadent a latere tuo mille et decem milia a dextris tuis; ad te autem non appropinquabit.
19O||91||8||154630	Verumtamen oculis tuis considerabis et retributionem peccatorum videbis.
19O||91||9||154640	Quoniam tu es, Domine, refugium meum. Altissimum posuisti habitaculum tuum.
19O||91||10||154650	Non accedet ad te malum, et flagellum non appropinquabit tabernaculo tuo,
19O||91||11||154660	quoniam angelis suis mandabit de te, ut custodiant te in omnibus viis tuis.
19O||91||12||154670	In manibus portabunt te, ne forte offendas ad lapidem pedem tuum.
19O||91||13||154680	Super aspidem et basiliscum ambulabis et conculcabis leonem et draconem.
19O||91||14||154690	Quoniam mihi adhaesit, liberabo eum; suscipiam eum, quoniam cognovit nomen meum.
19O||91||15||154700	Clamabit ad me, et ego exaudiam eum; cum ipso sum in tribulatione; eripiam eum et glorificabo eum.
19O||91||16||154710	Longitudine dierum replebo eum et ostendam illi salutare meum.
19O||92||1||154720	PSALMUS. Canticum. Pro die Sabbati.
19O||92||2||154730	Bonum est confiteri Domino et psallere nomini tuo, Altissime,
19O||92||3||154740	annuntiare mane misericordiam tuam et veritatem tuam per noctem
19O||92||4||154750	in decachordo et psalterio, cum cantico in cithara.
19O||92||5||154760	Quia delectasti me, Domine, in factura tua, et in operibus manuum tuarum exsultabo.
19O||92||6||154770	Quam magnificata sunt opera tua, Domine: nimis profundae factae sunt cogitationes tuae.
19O||92||7||154780	Vir insipiens non cognoscet, et stultus non intelleget haec.
19O||92||8||154790	Cum germinaverint peccatores sicut fenum, et floruerint omnes, qui operantur iniquitatem, hoc tamen erit ad interitum in saeculum saeculi;
19O||92||9||154800	tu autem altissimus in aeternum, Domine.
19O||92||10||154810	Quoniam ecce inimici tui, Domine, quoniam ecce inimici tui peribunt, et dispergentur omnes, qui operantur iniquitatem.
19O||92||11||154820	Exaltabis sicut unicornis cornu meum, perfusus sum oleo uberi.
19O||92||12||154830	Et despiciet oculus meus inimicos meos, et in insurgentibus in me malignantibus audiet auris mea. -
19O||92||13||154840	Iustus ut palma florebit, sicut cedrus Libani succrescet.
19O||92||14||154850	Plantati in domo Domini, in atriis Dei nostri florebunt.
19O||92||15||154860	Adhuc fructus dabunt in senecta, uberes et bene virentes erunt,
19O||92||16||154870	ut annuntient quoniam rectus Dominus, refugium meum, et non est iniquitas in eo.
19O||93||1||154880	Dominus regnavit! Decorem indutus est; indutus est Dominus, fortitudine praecinxit se. Etenim firmavit orbem terrae, qui non commovebitur.
19O||93||2||154890	Firmata sedes tua ex tunc, a saeculo tu es.
19O||93||3||154900	Elevaverunt flumina, Domine. elevaverunt flumina vocem suam, elevaverunt flumina fragorem suum.
19O||93||4||154910	Super voces aquarum multarum, super potentes elationes maris, potens in altis Dominus.
19O||93||5||154920	Testimonia tua credibilia facta sunt nimis; domum tuam decet sanctitudo Domine, in longitudinem dierum.
19O||94||1||154930	Deus ultionum, Domine, Deus ultionum, effulge.
19O||94||2||154940	Exaltare, qui iudicas terram, redde retributionem superbis.
19O||94||3||154950	Usquequo peccatores, Domine, usquequo peccatores exsultabunt?
19O||94||4||154960	Effabuntur et loquentur proterva, gloriabuntur omnes, qui operantur iniquitatem. -
19O||94||5||154970	Populum tuum, Domine, humiliant et hereditatem tuam vexant.
19O||94||6||154980	Viduam et advenam interficiunt et pupillos occidunt.
19O||94||7||154990	Et dixerunt: “ Non videbit Dominus, nec intelleget Deus Iacob ”.
19O||94||8||155000	Intellegite, insipientes in populo; et stulti, quando sapietis?
19O||94||9||155010	Qui plantavit aurem, non audiet, aut qui finxit oculum, non respiciet?
19O||94||10||155020	Qui corripit gentes, non arguet, qui docet hominem scientiam?
19O||94||11||155030	Dominus scit cogitationes hominum, quoniam vanae sunt.
19O||94||12||155040	Beatus homo, quem tu erudieris, Domine, et de lege tua docueris eum,
19O||94||13||155050	ut mitiges ei a diebus malis, donec fodiatur peccatori fovea.
19O||94||14||155060	Quia non repellet Dominus plebem suam et hereditatem suam non derelinquet.
19O||94||15||155070	Quia ad iustitiam revertetur iudicium, et sequentur illam omnes, qui recto sunt corde.
19O||94||16||155080	Quis consurget mihi adversus malignantes, aut quis stabit mecum adversus operantes iniquitatem?
19O||94||17||155090	Nisi quia Dominus adiuvit me, paulo minus habitasset in loco silentii anima mea.
19O||94||18||155100	Si dicebam: “ Motus est pes meus ”, misericordia tua, Domine, sustentabat me.
19O||94||19||155110	In multitudine sollicitudinum mearum in corde meo, consolationes tuae laetificaverunt animam meam.
19O||94||20||155120	Numquid sociabitur tibi sedes iniquitatis, quae fingit molestiam contra praeceptum?
19O||94||21||155130	Irruunt in animam iusti et sanguinem innocentem condemnant.
19O||94||22||155140	Et factus est mihi Dominus in praesidium, et Deus meus in rupem refugii mei;
19O||94||23||155150	et reddet illis iniquitatem ipsorum et in malitia eorum disperdet eos,
19O||94||24||155160	disperdet illos Dominus Deus noster.
19O||95||1||155170	Venite, exsultemus Domino; iubilemus Deo salutari nostro.
19O||95||2||155180	Praeoccupemus faciem eius in confessione et in psalmis iubilemus ei.
19O||95||3||155190	Quoniam Deus magnus Dominus, et rex magnus super omnes deos.
19O||95||4||155200	Quia in manu eius sunt profunda terrae, et altitudines montium ipsius sunt.
19O||95||5||155210	Quoniam ipsius est mare, et ipse fecit illud, et siccam manus eius formaverunt.
19O||95||6||155220	Venite, adoremus et procidamus et genua flectamus ante Dominum, qui fecit nos,
19O||95||7||155230	quia ipse est Deus noster, et nos populus pascuae eius et oves manus eius.
19O||95||8||155240	Utinam hodie vocem eius audiatis: “ Nolite obdurare corda vestra,
19O||95||9||155250	sicut in Meriba, secundum diem Massa in deserto, ubi tentaverunt me patres vestri: probaverunt me, etsi viderunt opera mea.
19O||95||10||155260	Quadraginta annis taeduit me generationis illius et dixi: Populus errantium corde sunt isti.
19O||95||11||155270	Et ipsi non cognoverunt vias meas; ideo iuravi in ira mea: Non introibunt in requiem meam ”.
19O||96||1||155280	Cantate Domino canticum novum, cantate Domino, omnis terra.
19O||96||2||155290	Cantate Domino, benedicite nomini eius, annuntiate de die in diem salutare eius.
19O||96||3||155300	Annuntiate inter gentes gloriam eius, in omnibus populis mirabilia eius.
19O||96||4||155310	Quoniam magnus Dominus et laudabilis nimis, terribilis est super omnes deos.
19O||96||5||155320	Quoniam omnes dii gentium inania, Dominus autem caelos fecit.
19O||96||6||155330	Magnificentia et pulchritudo in conspectu eius, potentia et decor in sanctuario eius.
19O||96||7||155340	Afferte Domino, familiae populorum, afferte Domino gloriam et potentiam,
19O||96||8||155350	afferte Domino gloriam nominis eius. Tollite hostias et introite in atria eius,
19O||96||9||155360	adorate Dominum in splendore sancto. Contremiscite a facie eius, universa terra;
19O||96||10||155370	dicite in gentibus: “ Dominus regnavit! ”. Etenim correxit orbem terrae, qui non commovebitur; iudicabit populos in aequitate.
19O||96||11||155380	Laetentur caeli, et exsultet terra, sonet mare et plenitudo eius;
19O||96||12||155390	gaudebunt campi et omnia, quae in eis sunt. Tunc exsultabunt omnia ligna silvarum
19O||96||13||155400	a facie Domini, quia venit, quoniam venit iudicare terram. Iudicabit orbem terrae in iustitia et populos in veritate sua.
19O||97||1||155410	Dominus regnavit! Exsultet terra, laetentur insulae multae.
19O||97||2||155420	Nubes et caligo in circuitu eius, iustitia et iudicium firmamentum sedis eius.
19O||97||3||155430	Ignis ante ipsum praecedet et inflammabit in circuitu inimicos eius.
19O||97||4||155440	Illustrarunt fulgura eius orbem terrae: vidit et contremuit terra.
19O||97||5||155450	Montes sicut cera fluxerunt a facie Domini, a facie Domini omnis terra.
19O||97||6||155460	Annuntiaverunt caeli iustitiam eius, et viderunt omnes populi gloriam eius.
19O||97||7||155470	Confundantur omnes, qui adorant sculptilia, et qui gloriantur in simulacris suis. Adorate eum, omnes angeli eius.
19O||97||8||155480	Audivit et laetata est Sion, et exsultaverunt filiae Iudae propter iudicia tua, Domine.
19O||97||9||155490	Quoniam tu Dominus, Altissimus super omnem terram, nimis exaltatus es super omnes deos.
19O||97||10||155500	Qui diligitis Dominum, odite malum; custodit ipse animas sanctorum suorum, de manu peccatoris liberabit eos.
19O||97||11||155510	Lux orta est iusto, et rectis corde laetitia.
19O||97||12||155520	Laetamini, iusti, in Domino et confitemini memoriae sanctitatis eius.
19O||98||1||155530	PSALMUS. Cantate Domino canticum novum, quia mirabilia fecit. Salvavit sibi dextera eius, et brachium sanctum eius.
19O||98||2||155540	Notum fecit Dominus salutare suum, in conspectu gentium revelavit iustitiam suam.
19O||98||3||155550	Recordatus est misericordiae suae et veritatis suae domui Israel. Viderunt omnes termini terrae salutare Dei nostri.
19O||98||4||155560	Iubilate Deo, omnis terra; erumpite, exsultate et psallite.
19O||98||5||155570	Psallite Domino in cithara, in cithara et voce psalmi;
19O||98||6||155580	in tubis ductilibus et voce tubae corneae, iubilate in conspectu regis Domini.
19O||98||7||155590	Sonet mare et plenitudo eius, orbis terrarum et qui habitant in eo.
19O||98||8||155600	Flumina plaudent manu, simul montes exsultabunt
19O||98||9||155610	a conspectu Domini, quoniam venit iudicare terram. Iudicabit orbem terrarum in iustitia et populos in aequitate.
19O||99||1||155620	Dominus regnavit! Commoveantur populi sedet super cherubim, moveatur terra.
19O||99||2||155630	Dominus in Sion magnus et excelsus super omnes populos.
19O||99||3||155640	Confiteantur nomini tuo magno et terribili, quoniam sanctum est.
19O||99||4||155650	Rex potens iudicium diligit: tu statuisti, quae recta sunt, iudicium et iustitiam in Iacob tu fecisti.
19O||99||5||155660	Exaltate Dominum Deum nostrum et adorate ad scabellum pedum eius, quoniam sanctus est.
19O||99||6||155670	Moyses et Aaron in sacerdotibus eius, et Samuel inter eos, qui invocant nomen eius. Invocabant Dominum, et ipse exaudiebat eos,
19O||99||7||155680	in columna nubis loquebatur ad eos. Custodiebant testimonia eius et praeceptum, quod dedit illis.
19O||99||8||155690	Domine Deus noster, tu exaudiebas eos; Deus, tu propitius fuisti eis, ulciscens autem adinventiones eorum.
19O||99||9||155700	Exaltate Dominum Deum nostrum et adorate ad montem sanctum eius, quoniam sanctus Dominus Deus noster.
19O||100||1||155710	PSALMUS. Ad gratiarum actionem.
19O||100||2||155720	Iubilate Domino, omnis terra, servite Domino in laetitia; introite in conspectu eius in exsultatione.
19O||100||3||155730	Scitote quoniam Dominus ipse est Deus; ipse fecit nos, et ipsius sumus, populus eius et oves pascuae eius.
19O||100||4||155740	Introite portas eius in confessione, atria eius in hymnis, confitemini illi, benedicite nomini eius.
19O||100||5||155750	Quoniam suavis est Dominus; in aeternum misericordia eius, et usque in generationem et generationem veritas eius.
19O||101||1||155760	David. PSALMUS. Misericordiam et iudicium cantabo; tibi, Domine, psallam.
19O||101||2||155770	Intellegam in via immaculata; quando venies ad me? Perambulabo in innocentia cordis mei, in medio domus meae.
19O||101||3||155780	Non proponam ante oculos meos rem iniustam; facientem praevaricationes odio habebo, non adhaerebit mihi.
19O||101||4||155790	Cor pravum recedet a me, malignum non cognoscam.
19O||101||5||155800	Detrahentem secreto proximo suo, hunc cessare faciam; superbum oculo et inflatum corde, hunc non sustinebo.
19O||101||6||155810	Oculi mei ad fideles terrae, ut sedeant mecum; qui ambulat in via immaculata, hic mihi ministrabit.
19O||101||7||155820	Non habitabit in medio domus meae, qui facit superbiam; qui loquitur iniqua, non stabit in conspectu oculorum meorum.
19O||101||8||155830	In matutino cessare faciam omnes peccatores terrae, ut disperdam de civitate Domini omnes operantes iniquitatem.
19O||102||1||155840	Preces afflicti, qui defessus angorem suum ante Dominum profundit.
19O||102||2||155850	Domine, exaudi orationem meam, et clamor meus ad te veniat.
19O||102||3||155860	Non abscondas faciem tuam a me; in quacumque die tribulor, inclina ad me aurem tuam. In quacumque die invocavero te, velociter exaudi me.
19O||102||4||155870	Quia defecerunt sicut fumus dies mei, et ossa mea sicut cremium aruerunt.
19O||102||5||155880	Percussum est ut fenum et aruit cor meum, etenim oblitus sum comedere panem meum.
19O||102||6||155890	A voce gemitus mei adhaesit os meum carni meae.
19O||102||7||155900	Similis factus sum pellicano solitudinis, factus sum sicut nycticorax in ruinis.
19O||102||8||155910	Vigilavi et factus sum sicut passer solitarius in tecto.
19O||102||9||155920	Tota die exprobrabant mihi inimici mei, exardescentes in me per me iurabant.
19O||102||10||155930	Quia cinerem tamquam panem manducabam et potum meum cum fletu miscebam,
19O||102||11||155940	a facie irae et increpationis tuae, quia elevans allisisti me.
19O||102||12||155950	Dies mei sicut umbra declinaverunt, et ego sicut fenum arui.
19O||102||13||155960	Tu autem, Domine, in aeternum permanes, et memoriale tuum in generationem et generationem.
19O||102||14||155970	Tu exsurgens misereberis Sion, quia tempus miserendi eius, quia venit tempus,
19O||102||15||155980	quoniam placuerunt servis tuis lapides eius, et pulveris eius miserentur.
19O||102||16||155990	Et timebunt gentes nomen tuum, Domine, et omnes reges terrae gloriam tuam,
19O||102||17||156000	quia aedificavit Dominus Sion et apparuit in gloria sua.
19O||102||18||156010	Respexit in orationem inopum et non sprevit precem eorum.
19O||102||19||156020	Scribantur haec pro generatione altera, et populus, qui creabitur, laudabit Dominum.
19O||102||20||156030	Quia prospexit de excelso sanctuario suo, Dominus de caelo in terram aspexit,
19O||102||21||156040	ut audiret gemitus compeditorum, ut solveret filios mortis;
19O||102||22||156050	ut annuntient in Sion nomen Domini et laudem eius in Ierusalem,
19O||102||23||156060	cum congregati fuerint populi in unum et regna, ut serviant Domino.
19O||102||24||156070	Humiliavit in via virtutem meam, abbreviavit dies meos. Dicam: “ Deus meus,
19O||102||25||156080	ne auferas me in dimidio dierum meorum; in generationem et generationem sunt anni tui.
19O||102||26||156090	Initio terram fundasti; et opera manuum tuarum sunt caeli.
19O||102||27||156100	Ipsi peribunt, tu autem permanes; et omnes sicut vestimentum veterascent, et sicut opertorium mutabis eos, et mutabuntur.
19O||102||28||156110	Tu autem idem ipse es, et anni tui non deficient.
19O||102||29||156120	Filii servorum tuorum habitabunt, et semen eorum in conspectu tuo firmabitur ”.
19O||103||1||156130	David. Benedic, anima mea, Domino, et omnia, quae intra me sunt, nomini sancto eius.
19O||103||2||156140	Benedic, anima mea, Domino et noli oblivisci omnes retributiones eius.
19O||103||3||156150	Qui propitiatur omnibus iniquitatibus tuis, qui sanat omnes infirmitates tuas;
19O||103||4||156160	qui redimit de interitu vitam tuam, qui coronat te in misericordia et miserationibus;
19O||103||5||156170	qui replet in bonis aetatem tuam: renovabitur ut aquilae iuventus tua.
19O||103||6||156180	Faciens iustitias Dominus et iudicium omnibus iniuriam patientibus.
19O||103||7||156190	Notas fecit vias suas Moysi, filiis Israel adinventiones suas. -
19O||103||8||156200	Miserator et misericors Dominus, longanimis et multae misericordiae.
19O||103||9||156210	Non in perpetuum contendet neque in aeternum irascetur.
19O||103||10||156220	Non secundum peccata nostra fecit nobis neque secundum iniquitates nostras retribuit nobis.
19O||103||11||156230	Quoniam, quantum exaltatur caelum a terra, praevaluit misericordia eius super timentes eum;
19O||103||12||156240	quantum distat ortus ab occidente, longe fecit a nobis iniquitates nostras.
19O||103||13||156250	Quomodo miseretur pater filiorum, misertus est Dominus timentibus se.
19O||103||14||156260	Quoniam ipse cognovit figmentum nostrum, recordatus est quoniam pulvis sumus.
19O||103||15||156270	Homo: sicut fenum dies eius, tamquam flos agri sic efflorebit.
19O||103||16||156280	Spirat ventus in illum, et non subsistet, et non cognoscet eum amplius locus eius.
19O||103||17||156290	Misericordia autem Domini ab aeterno et usque in aeternum super timentes eum; et iustitia illius in filios filiorum,
19O||103||18||156300	in eos, qui servant testamentum eius et memores sunt mandatorum ipsius ad faciendum ea.
19O||103||19||156310	Dominus in caelo paravit sedem suam, et regnum ipsius omnibus dominabitur.
19O||103||20||156320	Benedicite Domino, omnes angeli eius, potentes virtute, facientes verbum illius in audiendo vocem sermonum eius.
19O||103||21||156330	Benedicite Domino, omnes virtutes eius, ministri eius, qui facitis voluntatem eius.
19O||103||22||156340	Benedicite Domino, omnia opera eius, in omni loco dominationis eius. Benedic, anima mea, Domino.
19O||104||1||156350	Benedic, anima mea, Domino. Domine Deus meus, magnificatus es vehementer! Maiestatem et decorem induisti,
19O||104||2||156360	amictus lumine sicut vestimento. Extendens caelum sicut velum,
19O||104||3||156370	qui exstruis in aquis cenacula tua. Qui ponis nubem ascensum tuum, qui ambulas super pennas ventorum.
19O||104||4||156380	Qui facis angelos tuos spiritus et ministros tuos ignem urentem.
19O||104||5||156390	Qui fundasti terram super stabilitatem suam, non inclinabitur in saeculum saeculi.
19O||104||6||156400	Abyssus sicut vestimentum operuit eam, super montes stabant aquae.
19O||104||7||156410	Ab increpatione tua fugiunt, a voce tonitrui tui formidant.
19O||104||8||156420	Ascendunt in montes et descendunt in valles, in locum, quem statuisti eis.
19O||104||9||156430	Terminum posuisti, quem non transgredientur, neque convertentur operire terram.
19O||104||10||156440	Qui emittis fontes in torrentes; inter medium montium pertransibunt,
19O||104||11||156450	potabunt omnes bestias agri, exstinguent onagri sitim suam.
19O||104||12||156460	Super ea volucres caeli habitabunt, de medio ramorum dabunt voces.
19O||104||13||156470	Rigas montes de cenaculis tuis, de fructu operum tuorum satias terram.
19O||104||14||156480	Producis fenum iumentis et herbam servituti hominum, educens panem de terra
19O||104||15||156490	et vinum, quod laetificat cor hominis; exhilarans faciem in oleo, panis autem cor hominis confirmat.
19O||104||16||156500	Saturabuntur ligna Domini et cedri Libani, quas plantavit.
19O||104||17||156510	Illic passeres nidificabunt, erodii domus in vertice earum.
19O||104||18||156520	Montes excelsi cervis, petrae refugium hyracibus.
19O||104||19||156530	Fecit lunam ad tempora signanda, sol cognovit occasum suum.
19O||104||20||156540	Posuisti tenebras, et facta est nox: in ipsa reptabunt omnes bestiae silvae,
19O||104||21||156550	catuli leonum rugientes, ut rapiant et quaerant a Deo escam sibi.
19O||104||22||156560	Oritur sol, et congregantur et in cubilibus suis recumbunt.
19O||104||23||156570	Exit homo ad opus suum et ad operationem suam usque ad vesperum.
19O||104||24||156580	Quam multiplicata sunt opera tua, Domine! Omnia in sapientia fecisti, impleta est terra creatura tua.
19O||104||25||156590	Hoc mare magnum et spatiosum et latum: illic reptilia, quorum non est numerus, animalia pusilla cum magnis;
19O||104||26||156600	illic naves pertransibunt, Leviathan, quem formasti ad ludendum cum eo.
19O||104||27||156610	Omnia a te exspectant, ut des illis escam in tempore suo.
19O||104||28||156620	Dante te illis, colligent, aperiente te manum tuam, implebuntur bonis.
19O||104||29||156630	Avertente autem te faciem, turbabuntur; auferes spiritum eorum, et deficient et in pulverem suum revertentur.
19O||104||30||156640	Emittes spiritum tuum, et creabuntur, et renovabis faciem terrae.
19O||104||31||156650	Sit gloria Domini in saeculum; laetetur Dominus in operibus suis.
19O||104||32||156660	Qui respicit terram et facit eam tremere, qui tangit montes, et fumigant.
19O||104||33||156670	Cantabo Domino in vita mea, psallam Deo meo quamdiu sum.
19O||104||34||156680	Iucundum sit ei eloquium meum, ego vero delectabor in Domino.
19O||104||35||156690	Deficiant peccatores a terra et iniqui, ita ut non sint. Benedic, anima mea, Domino.
19O||105||1||156700	ALLELUIA. Confitemini Domino et invocate nomen eius, annuntiate inter gentes opera eius.
19O||105||2||156710	Cantate ei et psallite ei, meditamini in omnibus mirabilibus eius.
19O||105||3||156720	Laudamini in nomine sancto eius, laetetur cor quaerentium Dominum.
19O||105||4||156730	Quaerite Dominum et potentiam eius, quaerite faciem eius semper.
19O||105||5||156740	Mementote mirabilium eius, quae fecit, prodigia eius et iudicia oris eius,
19O||105||6||156750	semen Abraham, servi eius, filii Iacob, electi eius.
19O||105||7||156760	Ipse Dominus Deus noster; in universa terra iudicia eius.
19O||105||8||156770	Memor fuit in saeculum testamenti sui, verbi, quod mandavit in mille generationes,
19O||105||9||156780	quod disposuit cum Abraham, et iuramenti sui ad Isaac.
19O||105||10||156790	Et statuit illud Iacob in praeceptum et Israel in testamentum aeternum
19O||105||11||156800	dicens: “ Tibi dabo terram Chanaan funiculum hereditatis vestrae ”.
19O||105||12||156810	Cum essent numero brevi, paucissimi et peregrini in ea,
19O||105||13||156820	et pertransirent de gente in gentem et de regno ad populum alterum,
19O||105||14||156830	non permisit hominem nocere eis et corripuit pro eis reges:
19O||105||15||156840	“ Nolite tangere christos meos et in prophetis meis nolite malignari ”.
19O||105||16||156850	Et vocavit famem super terram et omne baculum panis contrivit.
19O||105||17||156860	Misit ante eos virum, in servum venumdatus est Ioseph.
19O||105||18||156870	Strinxerunt in compedibus pedes eius, in ferrum intravit collum eius,
19O||105||19||156880	donec veniret verbum eius, eloquium Domini purgaret eum.
19O||105||20||156890	Misit rex et solvit eum, princeps populorum, et dimisit eum;
19O||105||21||156900	constituit eum dominum domus suae et principem omnis possessionis suae,
19O||105||22||156910	ut erudiret principes eius sicut semetipsum et senes eius prudentiam doceret.
19O||105||23||156920	Et intravit Israel in Aegyptum, et Iacob peregrinus fuit in terra Cham.
19O||105||24||156930	Et auxit populum suum vehementer et confortavit eum super inimicos eius.
19O||105||25||156940	Convertit cor eorum, ut odirent populum eius et dolum facerent in servos eius.
19O||105||26||156950	Misit Moysen servum suum, Aaron, quem elegit.
19O||105||27||156960	Posuit in eis verba signorum suorum et prodigiorum in terra Cham.
19O||105||28||156970	Misit tenebras et obscuravit, et restiterunt sermonibus eius.
19O||105||29||156980	Convertit aquas eorum in sanguinem et occidit pisces eorum.
19O||105||30||156990	Edidit terra eorum ranas in penetralibus regum ipsorum.
19O||105||31||157000	Dixit, et venit coenomyia et scinifes in omnibus finibus eorum.
19O||105||32||157010	Posuit pluvias eorum grandinem, ignem comburentem in terra ipsorum.
19O||105||33||157020	Et percussit vineas eorum et ficulneas eorum et contrivit lignum finium eorum.
19O||105||34||157030	Dixit, et venit locusta et bruchus, cuius non erat numerus,
19O||105||35||157040	et comedit omne fenum in terra eorum et comedit fructum terrae eorum.
19O||105||36||157050	Et percussit omne primogenitum in terra eorum, primitias omnis roboris eorum.
19O||105||37||157060	Et eduxit eos cum argento et auro; et non erat in tribubus eorum infirmus.
19O||105||38||157070	Laetata est Aegyptus in profectione eorum, quia incubuit timor eorum super eos.
19O||105||39||157080	Expandit nubem in protectionem et ignem, ut luceret eis per noctem.
19O||105||40||157090	Petierunt, et venit coturnix, et pane caeli saturavit eos.
19O||105||41||157100	Dirupit petram, et fluxerunt aquae, abierunt in sicco flumina.
19O||105||42||157110	Quoniam memor fuit verbi sancti sui ad Abraham puerum suum.
19O||105||43||157120	Et eduxit populum suum in exsultatione, electos suos in laetitia.
19O||105||44||157130	Et dedit illis regiones gentium, et labores populorum possederunt,
19O||105||45||157140	ut custodiant iustificationes eius et leges eius servent. ALLELUIA.
19O||106||1||157150	ALLELUIA. Confitemini Domino, quoniam bonus, quoniam in saeculum misericordia eius.
19O||106||2||157160	Quis loquetur potentias Domini, auditas faciet omnes laudes eius?
19O||106||3||157170	Beati, qui custodiunt iudicium et faciunt iustitiam in omni tempore.
19O||106||4||157180	Memento nostri, Domine, in beneplacito populi tui, visita nos in salutari tuo,
19O||106||5||157190	ut videamus bona electorum tuorum, ut laetemur in laetitia gentis tuae, ut gloriemur cum hereditate tua.
19O||106||6||157200	Peccavimus cum patribus nostris, iniuste egimus, iniquitatem fecimus.
19O||106||7||157210	Patres nostri in Aegypto non intellexerunt mirabilia tua, non fuerunt memores multitudinis misericordiarum tuarum et irritaverunt ascendentes in mare, mare Rubrum.
19O||106||8||157220	Et salvavit eos propter nomen suum, ut notam faceret potentiam suam. -
19O||106||9||157230	Et increpuit mare Rubrum, et exsiccatum est, et deduxit eos in abyssis sicut in deserto.
19O||106||10||157240	Et salvavit eos de manu odientis et redemit eos de manu inimici.
19O||106||11||157250	Et operuit aqua tribulantes eos: unus ex eis non remansit.
19O||106||12||157260	Et crediderunt verbis eius et cantaverunt laudem eius.
19O||106||13||157270	Cito obliti sunt operum eius et non sustinuerunt consilium eius;
19O||106||14||157280	et concupierunt concupiscentiam in deserto et tentaverunt Deum in inaquoso.
19O||106||15||157290	Et dedit eis petitionem ipsorum et misit saturitatem in animas eorum.
19O||106||16||157300	Et zelati sunt Moysen in castris, Aaron sanctum Domini.
19O||106||17||157310	Aperta est terra et deglutivit Dathan et operuit super congregationem Abiram.
19O||106||18||157320	Et exarsit ignis in synagoga eorum, flamma combussit peccatores.
19O||106||19||157330	Et fecerunt vitulum in Horeb et adoraverunt sculptile;
19O||106||20||157340	et mutaverunt gloriam suam in similitudinem tauri comedentis fenum.
19O||106||21||157350	Obliti sunt Deum, qui salvavit eos, qui fecit magnalia in Aegypto,
19O||106||22||157360	mirabilia in terra Cham, terribilia in mari Rubro.
19O||106||23||157370	Et dixit quia disperderet eos, nisi affuisset Moyses electus eius: stetit in confractione in conspectu eius, ut averteret iram eius, ne destrueret eos.
19O||106||24||157380	Et pro nihilo habuerunt terram desiderabilem, non crediderunt verbo eius.
19O||106||25||157390	Et murmuraverunt in tabernaculis suis, non exaudierunt vocem Domini.
19O||106||26||157400	Et elevavit manum suam super eos, ut prosterneret eos in deserto
19O||106||27||157410	et ut deiceret semen eorum in nationibus et dispergeret eos in regionibus.
19O||106||28||157420	Et adhaeserunt Baalphegor et comederunt sacrificia mortuorum;
19O||106||29||157430	et irritaverunt eum in adinventionibus suis, et irrupit in eos ruina.
19O||106||30||157440	Et stetit Phinees et fecit iudicium, et cessavit quassatio,
19O||106||31||157450	et reputatum est ei in iustitiam in generationem et generationem usque in sempiternum.
19O||106||32||157460	Et irritaverunt eum ad aquas Meriba, et vexatus est Moyses propter eos,
19O||106||33||157470	quia exacerbaverunt spiritum eius, et temere locutus est in labiis suis.
19O||106||34||157480	Non disperdiderunt gentes, quas dixit Dominus illis.
19O||106||35||157490	Et commixti sunt inter gentes et didicerunt opera eorum.
19O||106||36||157500	Et servierunt sculptilibus eorum, et factum est illis in scandalum.
19O||106||37||157510	Et immolaverunt filios suos et filias suas daemoniis.
19O||106||38||157520	Et effuderunt sanguinem innocentem, sanguinem filiorum suorum et filiarum suarum, quas sacrificaverunt sculptilibus Chanaan. Et infecta est terra in sanguinibus,
19O||106||39||157530	et contaminati sunt in operibus suis et fornicati sunt in adinventionibus suis.
19O||106||40||157540	Et exarsit ira Dominus in populum suum et abominatus est hereditatem suam
19O||106||41||157550	et tradidit eos in manus gentium, et dominati sunt eorum, qui oderunt eos.
19O||106||42||157560	Et tribulaverunt eos inimici eorum, et humiliati sunt sub manibus eorum.
19O||106||43||157570	Saepe liberavit eos; ipsi autem exacerbaverunt eum in consilio suo et corruerunt in iniquitatibus suis.
19O||106||44||157580	Et vidit tribulationem eorum, cum audivit clamorem eorum. -
19O||106||45||157590	Et memor fuit testamenti sui et paenituit eum secundum multitudinem misericordiae suae.
19O||106||46||157600	Et dedit eos in miserationes in conspectu omnium, qui captivos duxerant eos.
19O||106||47||157610	Salvos nos fac, Domine Deus noster, et congrega nos de nationibus, ut confiteamur nomini sancto tuo et gloriemur in laude tua.
19O||106||48||157620	Benedictus Dominus, Deus Israel, a saeculo et usque in saeculum. Et dicet omnis populus: “ Fiat, fiat ”. 
19O||107||1||157630	ALLELUIA. Confitemini Domino, quoniam bonus, quoniam in saeculum misericordia eius.
19O||107||2||157640	Dicant, qui redempti sunt a Domino, quos redemit de manu adversarii
19O||107||3||157650	et de regionibus congregavit eos, a solis ortu et occasu, ab aquilone et mari.
19O||107||4||157660	Erraverunt in solitudine, in inaquoso, viam civitatis habitationis non invenerunt.
19O||107||5||157670	Esurientes et sitientes, anima eorum in ipsis defecit.
19O||107||6||157680	Et clamaverunt ad Dominum, cum tribularentur, et de necessitatibus eorum eripuit eos.
19O||107||7||157690	Et deduxit eos in viam rectam, ut irent in civitatem habitationis.
19O||107||8||157700	Confiteantur Domino propter misericordiam eius et mirabilia eius in filios hominum,
19O||107||9||157710	quia satiavit animam sitientem et animam esurientem replevit bonis.
19O||107||10||157720	Sedentes in tenebris et umbra mortis, vincti in mendicitate et ferro,
19O||107||11||157730	quia exacerbaverunt eloquia Dei et consilium Altissimi spreverunt.
19O||107||12||157740	Et humiliavit in laboribus cor eorum, infirmati sunt, nec fuit qui adiuvaret.
19O||107||13||157750	Et clamaverunt ad Dominum, cum tribularentur, et de necessitatibus eorum liberavit eos.
19O||107||14||157760	Et eduxit eos de tenebris et umbra mortis et vincula eorum dirupit.
19O||107||15||157770	Confiteantur Domino propter misericordiam eius et mirabilia eius in filios hominum,
19O||107||16||157780	quia contrivit portas aereas et vectes ferreos confregit.
19O||107||17||157790	Stulti facti sunt in via iniquitatis suae et propter iniustitias suas afflicti sunt;
19O||107||18||157800	omnem escam abominata est anima eorum, et appropinquaverunt usque ad portas mortis.
19O||107||19||157810	Et clamaverunt ad Dominum, cum tribularentur, et de necessitatibus eorum liberavit eos.
19O||107||20||157820	Misit verbum suum et sanavit eos et eripuit eos de interitionibus eorum.
19O||107||21||157830	Confiteantur Domino propter misericordiam eius et mirabilia eius in filios hominum;
19O||107||22||157840	et sacrificent sacrificium laudis et annuntient opera eius in exsultatione.
19O||107||23||157850	Qui descendunt mare in navibus, facientes operationem in aquis multis,
19O||107||24||157860	ipsi viderunt opera Domini et mirabilia eius in profundo.
19O||107||25||157870	Dixit et excitavit spiritum procellae, et exaltati sunt fluctus eius.
19O||107||26||157880	Ascendunt usque ad caelos et descendunt usque ad abyssos; anima eorum in malis tabescebat.
19O||107||27||157890	Turbati sunt et moti sunt sicut ebrius, et omnis sapientia eorum devorata est.
19O||107||28||157900	Et clamaverunt ad Dominum, cum tribularentur, et de necessitatibus eorum eduxit eos.
19O||107||29||157910	Et statuit procellam eius in auram, et tacuerunt fluctus eius.
19O||107||30||157920	Et laetati sunt, quia siluerunt, et deduxit eos in portum voluntatis eorum.
19O||107||31||157930	Confiteantur Domino propter misericordiam eius et mirabilia eius in filios hominum;
19O||107||32||157940	et exaltent eum in ecclesia plebis et in conventu seniorum laudent eum.
19O||107||33||157950	Posuit flumina in desertum et exitus aquarum in sitim,
19O||107||34||157960	terram fructiferam in salsuginem a malitia inhabitantium in ea.
19O||107||35||157970	Posuit desertum in stagna aquarum et terram sine aqua in exitus aquarum.
19O||107||36||157980	Et collocavit illic esurientes, et constituerunt civitatem habitationis.
19O||107||37||157990	Et seminaverunt agros et plantaverunt vineas, et fecerunt fructum in proventum suum.
19O||107||38||158000	Et benedixit eis, et multiplicati sunt nimis, et iumenta eorum non minoravit.
19O||107||39||158010	Et pauci facti sunt et vexati sunt a tribulatione malorum et dolore.
19O||107||40||158020	Effudit contemptionem super principes et errare fecit eos in deserto invio.
19O||107||41||158030	Et suscepit pauperem de inopia et posuit sicut oves familias.
19O||107||42||158040	Videbunt recti et laetabuntur, et omnis iniquitas oppilabit os suum.
19O||107||43||158050	Quis sapiens, et custodiet haec et intelleget misericordias Domini?.
19O||108||1||158060	Canticum. PSALMUS. David.
19O||108||2||158070	Paratum cor meum, Deus, paratum cor meum, cantabo et psallam. Euge, gloria mea!
19O||108||3||158080	Exsurge, psalterium et cithara, excitabo auroram.
19O||108||4||158090	Confitebor tibi in populis, Domine, et psallam tibi in nationibus,
19O||108||5||158100	quia magna est usque ad caelos misericordia tua, et usque ad nubes veritas tua.
19O||108||6||158110	Exaltare super caelos, Deus, et super omnem terram gloria tua.
19O||108||7||158120	Ut liberentur dilecti tui, salvum fac dextera tua et exaudi me.
19O||108||8||158130	Deus locutus est in sancto suo: “ Exsultabo et dividam Sichimam et convallem Succoth dimetiar;
19O||108||9||158140	meus est Galaad, et meus est Manasses, et Ephraim fortitudo capitis mei, Iuda sceptrum meum.
19O||108||10||158150	Moab lebes lavacri mei; super Idumaeam extendam calceamentum meum, super Philistaeam vociferabor ”.
19O||108||11||158160	Quis deducet me in civitatem munitam? Quis deducet me usque in Idumaeam?.
19O||108||12||158170	Nonne, Deus, qui reppulisti nos? Et non exibis, Deus, in virtutibus nostris?
19O||108||13||158180	Da nobis auxilium de tribulatione, quia vana salus hominis.
19O||108||14||158190	In Deo faciemus virtutem, et ipse conculcabit inimicos nostros.
19O||109||1||158200	Magistro chori. David. PSALMUS. Deus laudis meae, ne tacueris,
19O||109||2||158210	quia os peccatoris et os dolosi super me apertum est. Locuti sunt adversum me lingua dolosa
19O||109||3||158220	et sermonibus odii circumdederunt me et expugnaverunt me gratis.
19O||109||4||158230	Pro dilectione mea adversabantur mihi; ego autem orabam.
19O||109||5||158240	Et posuerunt adversum me mala pro bonis et odium pro dilectione mea.
19O||109||6||158250	Constitue super eum peccatorem, et adversarius stet a dextris eius.
19O||109||7||158260	Cum iudicatur, exeat condemnatus, et oratio eius fiat in peccatum.
19O||109||8||158270	Fiant dies eius pauci, et ministerium eius accipiat alter.
19O||109||9||158280	Fiant filii eius orphani, et uxor eius vidua.
19O||109||10||158290	Instabiles vagentur filii eius et mendicent et eiciantur de ruinis suis. -
19O||109||11||158300	Scrutetur fenerator omnem substantiam eius, et diripiant alieni labores eius.
19O||109||12||158310	Non sit qui praebeat illi misericordiam, nec sit qui misereatur pupillis eius.
19O||109||13||158320	Fiant nati eius in interitum, in generatione una deleatur nomen eorum.
19O||109||14||158330	In memoriam redeat iniquitas patrum eius in conspectu Domini, et peccatum matris eius non deleatur.
19O||109||15||158340	Fiant contra Dominum semper, et disperdat de terra memoriam eorum.
19O||109||16||158350	Pro eo quod non est recordatus facere misericordiam et persecutus est hominem inopem et mendicum et compunctum corde, ut mortificaret.
19O||109||17||158360	Et dilexit maledictionem: et veniat ei; et noluit benedictionem: et elongetur ab eo.
19O||109||18||158370	Et induit maledictionem sicut vestimentum: et intret sicut aqua in interiora eius, et sicut oleum in ossa eius.
19O||109||19||158380	Fiat ei sicut indumentum, quo operitur, et sicut zona, qua semper praecingitur.
19O||109||20||158390	Haec retributio eorum, qui adversantur mihi apud Dominum, et qui loquuntur mala adversus animam meam.
19O||109||21||158400	Et tu, Domine, Domine, fac mecum propter nomen tuum, quia suavis est misericordia tua; libera me, 
19O||109||22||158410	quia egenus et pauper ego sum, et cor meum vulneratum est intra me.
19O||109||23||158420	Sicut umbra, cum declinat, pertransii, excussus sum sicut locustae.
19O||109||24||158430	Genua mea infirmata sunt ieiunio, et caro mea contabuit absque oleo.
19O||109||25||158440	Et ego factus sum opprobrium illis: viderunt me et moverunt capita sua.
19O||109||26||158450	Adiuva me, Domine Deus meus, salvum me fac secundum misericordiam tuam.
19O||109||27||158460	Et sciant quia manus tua haec: tu, Domine, hoc fecisti.
19O||109||28||158470	Maledicant illi, et tu benedicas; qui insurgunt in me, confundantur, servus autem tuus laetabitur.
19O||109||29||158480	Induantur, qui detrahunt mihi, pudore et operiantur sicut diploide confusione sua.
19O||109||30||158490	Confitebor Domino nimis in ore meo et in medio multorum laudabo eum,
19O||109||31||158500	quia astitit a dextris pauperis, ut salvam faceret a iudicantibus animam eius.
19O||110||1||158510	David. PSALMUS. Dixit Dominus Domino meo: “ Sede a dextris meis, donec ponam inimicos tuos scabellum pedum tuorum ”.
19O||110||2||158520	Virgam potentiae tuae emittet Dominus ex Sion: dominare in medio inimicorum tuorum.
19O||110||3||158530	Tecum principatus in die virtutis tuae, in splendoribus sanctis, ex utero ante luciferum genui te.
19O||110||4||158540	Iuravit Dominus et non paenitebit eum: “ Tu es sacerdos in aeternum secundum ordinem Melchisedech ”.
19O||110||5||158550	Dominus a dextris tuis, conquassabit in die irae suae reges.
19O||110||6||158560	Iudicabit in nationibus: cumulantur cadavera, conquassabit capita in terra spatiosa.
19O||110||7||158570	De torrente in via bibet, propterea exaltabit caput.
19O||111||1||158580	ALLELUIA. ALEPH. Confitebor Domino in toto corde meo, BETH. in consilio iustorum et congregatione.
19O||111||2||158590	GHIMEL. Magna opera Domini, DALETH. exquirenda omnibus, qui cupiunt ea.
19O||111||3||158600	HE. Decor et magnificentia opus eius, VAU. et iustitia eius manet in saeculum saeculi.
19O||111||4||158610	ZAIN. Memoriam fecit mirabilium suorum, HETH. misericors et miserator Dominus.
19O||111||5||158620	TETH. Escam dedit timentibus se; IOD. memor erit in saeculum testamenti sui.
19O||111||6||158630	CAPH. Virtutem operum suorum annuntiavit populo suo, LAMED. ut det illis hereditatem gentium;
19O||111||7||158640	MEM. opera manuum eius veritas et iudicium. NUN. Fidelia omnia mandata eius,
19O||111||8||158650	SAMECH. confirmata in saeculum saeculi, AIN. facta in veritate et aequitate.
19O||111||9||158660	PHE. Redemptionem misit populo suo, SADE. mandavit in aeternum testamentum suum. COPH. Sanctum et terribile nomen eius.
19O||111||10||158670	RES. Initium sapientiae timor Domini, SIN. intellectus bonus omnibus facientibus ea; TAU. laudatio eius manet in saeculum saeculi.
19O||112||1||158680	ALLELUIA. ALEPH. Beatus vir, qui timet Dominum, BETH. in mandatis eius cupit nimis.
19O||112||2||158690	GHIMEL. Potens in terra erit semen eius, DALETH. generatio rectorum benedicetur.
19O||112||3||158700	HE. Gloria et divitiae in domo eius, VAU. et iustitia eius manet in saeculum saeculi.
19O||112||4||158710	ZAIN. Exortum est in tenebris lumen rectis, HETH. misericors et miserator et iustus.
19O||112||5||158720	TETH. Iucundus homo, qui miseretur et commodat, IOD. disponet res suas in iudicio,
19O||112||6||158730	CAPH. quia in aeternum non commovebitur. LAMED. In memoria aeterna erit iustus,
19O||112||7||158740	MEM. ab auditione mala non timebit. NUN. Paratum cor eius, sperans in Domino,
19O||112||8||158750	SAMECH. confirmatum est cor eius, non timebit, AIN. donec despiciat inimicos suos.
19O||112||9||158760	PHE. Distribuit, dedit pauperibus; SADE. iustitia eius manet in saeculum saeculi, COPH. cornu eius exaltabitur in gloria.
19O||112||10||158770	RES. Peccator videbit et irascetur, SIN. dentibus suis fremet et tabescet. TAU. Desiderium peccatorum peribit.
19O||113||1||158780	ALLELUIA. Laudate, pueri Domini, laudate nomen Domini.
19O||113||2||158790	Sit nomen Domini benedictum ex hoc nunc et usque in saeculum.
19O||113||3||158800	A solis ortu usque ad occasum laudabile nomen Domini.
19O||113||4||158810	Excelsus super omnes gentes Dominus, super caelos gloria eius.
19O||113||5||158820	Quis sicut Dominus Deus noster, qui in altis habitat
19O||113||6||158830	et se inclinat, ut respiciat in caelum et in terram?
19O||113||7||158840	Suscitans de terra inopem, de stercore erigens pauperem,
19O||113||8||158850	ut collocet eum cum principibus, cum principibus populi sui.
19O||113||9||158860	Qui habitare facit sterilem in domo, matrem filiorum laetantem.
19O||114||1||158870	ALLELUIA. In exitu Israel de Aegypto, domus Iacob de populo barbaro,
19O||114||2||158880	factus est Iuda sanctuarium eius, Israel potestas eius.
19O||114||3||158890	Mare vidit et fugit, Iordanis conversus est retrorsum;
19O||114||4||158900	montes saltaverunt ut arietes, et colles sicut agni ovium. -
19O||114||5||158910	Quid est tibi, mare, quod fugisti? Et tu, Iordanis, quia conversus es retrorsum?
19O||114||6||158920	Montes, quod saltastis sicut arietes, et colles, sicut agni ovium?
19O||114||7||158930	A facie Domini contremisce, terra, a facie Dei Iacob,
19O||114||8||158940	qui convertit petram in stagna aquarum et silicem in fontes aquarum.
19O||115||1||158950	Non nobis, Domine, non nobis, sed nomini tuo da gloriam super misericordia tua et veritate tua.
19O||115||2||158960	Quare dicent gentes: “ Ubi est Deus eorum? ”.
19O||115||3||158970	Deus autem noster in caelo; omnia, quaecumque voluit, fecit.
19O||115||4||158980	Simulacra gentium argentum et aurum, opera manuum hominum.
19O||115||5||158990	Os habent et non loquentur, oculos habent et non videbunt.
19O||115||6||159000	Aures habent et non audient, nares habent et non odorabunt.
19O||115||7||159010	Manus habent et non palpabunt, pedes habent et non ambulabunt; non clamabunt in gutture suo.
19O||115||8||159020	Similes illis erunt, qui faciunt ea, et omnes, qui confidunt in eis.
19O||115||9||159030	Domus Israel speravit in Domino: adiutorium eorum et scutum eorum est.
19O||115||10||159040	Domus Aaron speravit in Domino: adiutorium eorum et scutum eorum est.
19O||115||11||159050	Qui timent Dominum, speraverunt in Domino: adiutorium eorum et scutum eorum est.
19O||115||12||159060	Dominus memor fuit nostri et benedicet nobis: benedicet domui Israel, benedicet domui Aaron,
19O||115||13||159070	benedicet omnibus, qui timent Dominum, pusillis cum maioribus.
19O||115||14||159080	Adiciat Dominus super vos, super vos et super filios vestros.
19O||115||15||159090	Benedicti vos a Domino, qui fecit caelum et terram.
19O||115||16||159100	Caeli, caeli sunt Domino, terram autem dedit filiis hominum.
19O||115||17||159110	Non mortui laudabunt te, Domine, neque omnes, qui descendunt in silentium,
19O||115||18||159120	sed nos, qui vivimus, benedicimus Domino ex hoc nunc et usque in saeculum.
19O||116||1||159130	ALLELUIA. Dilexi, quoniam exaudit Dominus vocem deprecationis meae.
19O||116||2||159140	Quia inclinavit aurem suam mihi, cum in diebus meis invocabam.
19O||116||3||159150	Circumdederunt me funes mortis, et angustiae inferni invenerunt me. Tribulationem et dolorem inveni
19O||116||4||159160	et nomen Domini invocabam: “ O Domine, libera animam meam ”.
19O||116||5||159170	Misericors Dominus et iustus, et Deus noster miseretur.
19O||116||6||159180	Custodiens parvulos Dominus; humiliatus sum, et salvum me faciet.
19O||116||7||159190	Convertere, anima mea, in requiem tuam, quia Dominus benefecit tibi;
19O||116||8||159200	quia eripuit animam meam de morte, oculos meos a lacrimis, pedes meos a lapsu.
19O||116||9||159210	Ambulabo coram Domino in regione vivorum. -
19O||116||10||159220	Credidi, etiam cum locutus sum: “ Ego humiliatus sum nimis ”.
19O||116||11||159230	Ego dixi in trepidatione mea: “ Omnis homo mendax ”.
19O||116||12||159240	Quid retribuam Domino pro omnibus, quae retribuit mihi?
19O||116||13||159250	Calicem salutaris accipiam et nomen Domini invocabo.
19O||116||14||159260	Vota mea Domino reddam coram omni populo eius.
19O||116||15||159270	Pretiosa in conspectu Domini mors sanctorum eius.
19O||116||16||159280	O Domine, ego servus tuus, ego servus tuus et filius ancillae tuae. Dirupisti vincula mea:
19O||116||17||159290	tibi sacrificabo hostiam laudis et nomen Domini invocabo.
19O||116||18||159300	Vota mea Domino reddam coram omni populo eius
19O||116||19||159310	in atriis domus Domini, in medio tui, Ierusalem.
19O||117||1||159320	ALLELUIA. Laudate Dominum, omnes gentes; collaudate eum, omnes populi.
19O||117||2||159330	Quoniam confirmata est super nos misericordia eius, et veritas Domini manet in aeternum.
19O||118||1||159340	ALLELUIA. Confitemini Domino, quoniam bonus, quoniam in saeculum misericordia eius.
19O||118||2||159350	Dicat nunc Israel, quoniam bonus, quoniam in saeculum misericordia eius.
19O||118||3||159360	Dicat nunc domus Aaron, quoniam in saeculum misericordia eius.
19O||118||4||159370	Dicant nunc, qui timent Dominum, quoniam in saeculum misericordia eius.
19O||118||5||159380	De tribulatione invocavi Dominum, et exaudivit me educens in latitudinem Dominus.
19O||118||6||159390	Dominus mecum, non timebo, quid faciat mihi homo.
19O||118||7||159400	Dominus mecum adiutor meus, et ego despiciam inimicos meos.
19O||118||8||159410	Bonum est confugere ad Dominum quam confidere in homine.
19O||118||9||159420	Bonum est confugere ad Dominum quam confidere in principibus.
19O||118||10||159430	Omnes gentes circuierunt me, et in nomine Domini excidi eos.
19O||118||11||159440	Circumdantes circumdederunt me, et in nomine Domini excidi eos.
19O||118||12||159450	Circumdederunt me sicut apes et exarserunt sicut ignis in spinis, et in nomine Domini excidi eos.
19O||118||13||159460	Impellentes impulerunt me, ut caderem, et Dominus adiuvit me.
19O||118||14||159470	Fortitudo mea et laus mea Dominus et factus est mihi in salutem.
19O||118||15||159480	Vox iubilationis et salutis in tabernaculis iustorum: “ Dextera Domini fecit virtutem!
19O||118||16||159490	Dextera Domini exaltata est; dextera Domini fecit virtutem! ”.
19O||118||17||159500	Non moriar, sed vivam et narrabo opera Domini.
19O||118||18||159510	Castigans castigavit me Dominus et morti non tradidit me.
19O||118||19||159520	Aperite mihi portas iustitiae; ingressus in eas confitebor Domino.
19O||118||20||159530	Haec porta Domini; iusti intrabunt in eam. -
19O||118||21||159540	Confitebor tibi, quoniam exaudisti me et factus es mihi in salutem.
19O||118||22||159550	Lapidem quem reprobaverunt aedificantes, hic factus est in caput anguli;
19O||118||23||159560	a Domino factum est istud et est mirabile in oculis nostris.
19O||118||24||159570	Haec est dies, quam fecit Dominus: exsultemus et laetemur in ea.
19O||118||25||159580	O Domine, salvum me fac; o Domine, da prosperitatem!
19O||118||26||159590	Benedictus, qui venit in nomine Domini. Benedicimus vobis de domo Domini.
19O||118||27||159600	Deus Dominus et illuxit nobis. Instruite sollemnitatem in ramis condensis usque ad cornua altaris.
19O||118||28||159610	Deus meus es tu, et confitebor tibi, Deus meus, et exaltabo te.
19O||118||29||159620	Confitemini Domino, quoniam bonus, quoniam in saeculum misericordia eius.
19O||119||1||159630	ALLELUIA. ALEPH. Beati immaculati in via, qui ambulant in lege Domini.
19O||119||2||159640	Beati, qui servant testimonia eius, in toto corde exquirunt eum.
19O||119||3||159650	Non enim operati sunt iniquitatem, in viis eius ambulaverunt.
19O||119||4||159660	Tu mandasti mandata tua custodiri nimis.
19O||119||5||159670	Utinam dirigantur viae meae ad custodiendas iustificationes tuas!
19O||119||6||159680	Tunc non confundar, cum perspexero in omnibus praeceptis tuis.
19O||119||7||159690	Confitebor tibi in directione cordis, in eo quod didici iudicia iustitiae tuae.
19O||119||8||159700	Iustificationes tuas custodiam, non me derelinquas usquequaque.
19O||119||9||159710	BETH. In quo mundabit adulescentior viam suam? In custodiendo sermones tuos.
19O||119||10||159720	In toto corde meo exquisivi te; ne errare me facias a praeceptis tuis.
19O||119||11||159730	In corde meo abscondi eloquia tua, ut non peccem tibi.
19O||119||12||159740	Benedictus es, Domine; doce me iustificationes tuas.
19O||119||13||159750	In labiis meis numeravi omnia iudicia oris tui.
19O||119||14||159760	In via testimoniorum tuorum delectatus sum sicut in omnibus divitiis.
19O||119||15||159770	In mandatis tuis exercebor et considerabo vias tuas.
19O||119||16||159780	In iustificationibus tuis delectabor, non obliviscar sermonem tuum.
19O||119||17||159790	GHIMEL. Benefac servo tuo, et vivam et custodiam sermonem tuum.
19O||119||18||159800	Revela oculos meos, et considerabo mirabilia de lege tua.
19O||119||19||159810	Incola ego sum in terra, non abscondas a me praecepta tua.
19O||119||20||159820	Defecit anima mea in desiderando iudicia tua in omni tempore.
19O||119||21||159830	Increpasti superbos; maledicti, qui errant a praeceptis tuis.
19O||119||22||159840	Aufer a me opprobrium et contemptum, quia testimonia tua servavi.
19O||119||23||159850	Etsi principes sedent et adversum me loquuntur, servus tamen tuus exercetur in iustificationibus tuis.
19O||119||24||159860	Nam et testimonia tua delectatio mea, et consilium meum iustificationes tuae.
19O||119||25||159870	DALETH. Adhaesit pulveri anima mea; vivifica me secundum verbum tuum.
19O||119||26||159880	Vias meas enuntiavi, et exaudisti me; doce me iustificationes tuas.
19O||119||27||159890	Viam mandatorum tuorum fac me intellegere, et exercebor in mirabilibus tuis.
19O||119||28||159900	Lacrimata est anima mea prae maerore; erige me secundum verbum tuum.
19O||119||29||159910	Viam mendacii averte a me et legem tuam da mihi benigne.
19O||119||30||159920	Viam veritatis elegi, iudicia tua proposui mihi.
19O||119||31||159930	Adhaesi testimoniis tuis, Domine; noli me confundere.
19O||119||32||159940	Viam mandatorum tuorum curram, quia dilatasti cor meum.
19O||119||33||159950	HE. Legem pone mihi, Domine, viam iustificationum tuarum, et servabo eam semper.
19O||119||34||159960	Da mihi intellectum, et servabo legem tuam et custodiam illam in toto corde meo.
19O||119||35||159970	Deduc me in semitam praeceptorum tuorum, quia ipsam volui.
19O||119||36||159980	Inclina cor meum in testimonia tua et non in avaritiam.
19O||119||37||159990	Averte oculos meos, ne videant vanitatem; in via tua vivifica me.
19O||119||38||160000	Suscita servo tuo eloquium tuum, quod est ad timorem tuum.
19O||119||39||160010	Amove opprobrium meum, quod suspicatus sum, quia iudicia tua iucunda.
19O||119||40||160020	Ecce concupivi mandata tua; in iustitia tua vivifica me.
19O||119||41||160030	VAU. Et veniat super me misericordia tua, Domine, salutare tuum secundum eloquium tuum.
19O||119||42||160040	Et respondebo exprobrantibus mihi verbum, quia speravi in sermonibus tuis.
19O||119||43||160050	Et ne auferas de ore meo verbum veritatis usquequaque, quia in iudiciis tuis supersperavi.
19O||119||44||160060	Et custodiam legem tuam semper, in saeculum et in saeculum saeculi.
19O||119||45||160070	Et ambulabo in latitudine, quia mandata tua exquisivi.
19O||119||46||160080	Et loquar de testimoniis tuis in conspectu regum et non confundar.
19O||119||47||160090	Et delectabor in praeceptis tuis, quae dilexi.
19O||119||48||160100	Et levabo manus meas ad praecepta tua, quae dilexi; et exercebor in iustificationibus tuis. -
19O||119||49||160110	ZAIN. Memor esto verbi tui servo tuo, in quo mihi spem dedisti.
19O||119||50||160120	Hoc me consolatum est in humiliatione mea, quia eloquium tuum vivificavit me.
19O||119||51||160130	Superbi deriserunt me vehementer; a lege autem tua non declinavi.
19O||119||52||160140	Memor fui iudiciorum tuorum a saeculo, Domine, et consolatus sum.
19O||119||53||160150	Indignatio tenuit me propter peccatores derelinquentes legem tuam.
19O||119||54||160160	Cantica factae sunt mihi iustificationes tuae in loco peregrinationis meae.
19O||119||55||160170	Memor fui nocte nominis tui, Domine, et custodiam legem tuam.
19O||119||56||160180	Hoc factum est mihi, quia mandata tua servavi.
19O||119||57||160190	HETH. Portio mea Dominus: dixi custodire verba tua.
19O||119||58||160200	Deprecatus sum faciem tuam in toto corde meo; miserere mei secundum eloquium tuum.
19O||119||59||160210	Cogitavi vias meas et converti pedes meos in testimonia tua.
19O||119||60||160220	Festinavi et non sum moratus, ut custodiam praecepta tua.
19O||119||61||160230	Funes peccatorum circumplexi sunt me, et legem tuam non sum oblitus.
19O||119||62||160240	Media nocte surgebam ad confitendum tibi super iudicia iustitiae tuae.
19O||119||63||160250	Particeps ego sum omnium timentium te et custodientium mandata tua.
19O||119||64||160260	Misericordia tua, Domine, plena est terra; iustificationes tuas doce me.
19O||119||65||160270	TETH. Bonitatem fecisti cum servo tuo, Domine, secundum verbum tuum.
19O||119||66||160280	Bonitatem et prudentiam et scientiam doce me, quia praeceptis tuis credidi.
19O||119||67||160290	Priusquam humiliarer ego erravi; nunc autem eloquium tuum custodiam.
19O||119||68||160300	Bonus es tu et benefaciens, doce me iustificationes tuas.
19O||119||69||160310	Excogitaverunt contra me dolosa superbi, ego autem in toto corde meo servabo mandata tua.
19O||119||70||160320	Incrassatum est sicut adeps cor eorum, ego vero in lege tua delectatus sum.
19O||119||71||160330	Bonum mihi quia humiliatus sum, ut discam iustificationes tuas.
19O||119||72||160340	Bonum mihi lex oris tui super milia auri et argenti.
19O||119||73||160350	IOD. Manus tuae fecerunt me et plasmaverunt me; da mihi intellectum, et discam praecepta tua.
19O||119||74||160360	Qui timent te, videbunt me et laetabuntur, quia in verba tua supersperavi.
19O||119||75||160370	Cognovi, Domine, quia aequitas iudicia tua, et in veritate humiliasti me.
19O||119||76||160380	Fiat misericordia tua, ut consoletur me, secundum eloquium tuum servo tuo.
19O||119||77||160390	Veniant mihi miserationes tuae, et vivam, quia lex tua delectatio mea est.
19O||119||78||160400	Confundantur superbi, quoniam dolose incurvaverunt me, ego autem exercebor in mandatis tuis.
19O||119||79||160410	Convertantur mihi timentes te, et qui noverunt testimonia tua.
19O||119||80||160420	Fiat cor meum immaculatum in iustificationibus tuis, ut non confundar.
19O||119||81||160430	CAPH. Defecit in salutare tuum anima mea, et in verbum tuum supersperavi.
19O||119||82||160440	Defecerunt oculi mei in eloquium tuum, dicentes: “ Quando consolaberis me? ”.
19O||119||83||160450	Quia factus sum sicut uter in fumo; iustificationes tuas non sum oblitus.
19O||119||84||160460	Quot sunt dies servi tui? Quando facies de persequentibus me iudicium?
19O||119||85||160470	Foderunt mihi foveas superbi, qui non sunt secundum legem tuam.
19O||119||86||160480	Omnia praecepta tua veritas; dolose persecuti sunt me; adiuva me.
19O||119||87||160490	Paulo minus consummaverunt me in terra, ego autem non dereliqui mandata tua.
19O||119||88||160500	Secundum misericordiam tuam vivifica me, et custodiam testimonia oris tui. -
19O||119||89||160510	LAMED. In aeternum, Domine, verbum tuum constitutum est in caelo.
19O||119||90||160520	In generationem et generationem veritas tua; firmasti terram, et permanet.
19O||119||91||160530	Secundum iudicia tua permanent hodie, quoniam omnia serviunt tibi.
19O||119||92||160540	Nisi quod lex tua delectatio mea est, tunc forte periissem in humilia tione mea.
19O||119||93||160550	In aeternum non obliviscar man data tua, quia in ipsis vivificasti me.
19O||119||94||160560	Tuus sum ego: salvum me fac, quoniam mandata tua exqui sivi.
19O||119||95||160570	Me exspectaverunt peccatores, ut perderent me; testimonia tua intellexi.
19O||119||96||160580	Omni consummationi vidi finem, latum praeceptum tuum nimis.
19O||119||97||160590	MEM. Quomodo dilexi legem tuam, Domine; tota die meditatio mea est.
19O||119||98||160600	Super inimicos meos sapientem me fecit praeceptum tuum, quia in aeternum mihi est.
19O||119||99||160610	Super omnes docentes me prudens factus sum, quia testimonia tua meditatio mea est.
19O||119||100||160620	Super senes intellexi, quia mandata tua servavi.
19O||119||101||160630	Ab omni via mala prohibui pedes meos, ut custodiam verba tua.
19O||119||102||160640	A iudiciis tuis non declinavi, quia tu legem posuisti mihi.
19O||119||103||160650	Quam dulcia faucibus meis eloquia tua, super mel ori meo.
19O||119||104||160660	A mandatis tuis intellexi; propterea odivi omnem viam mendacii.
19O||119||105||160670	NUN. Lucerna pedibus meis verbum tuum et lumen semitis meis.
19O||119||106||160680	Iuravi et statui custodire iudicia iustitiae tuae.
19O||119||107||160690	Humiliatus sum usquequaque, Domine; vivifica me secundum verbum tuum.
19O||119||108||160700	Voluntaria oris mei beneplacita sint, Domine, et iudicia tua doce me.
19O||119||109||160710	Anima mea in manibus meis semper, et legem tuam non sum oblitus.
19O||119||110||160720	Posuerunt peccatores laqueum mihi, et de mandatis tuis non erravi.
19O||119||111||160730	Hereditas mea testimonia tua in aeternum, quia exsultatio cordis mei sunt.
19O||119||112||160740	Inclinavi cor meum ad faciendas iustificationes tuas in aeternum, in finem.
19O||119||113||160750	SAMECH. Duplices corde odio habui et legem tuam dilexi.
19O||119||114||160760	Tegmen et scutum meum es tu, et in verbum tuum supersperavi.
19O||119||115||160770	Declinate a me, maligni, et servabo praecepta Dei mei.
19O||119||116||160780	Suscipe me secundum eloquium tuum, et vivam; et non confundas me ab exspectatione mea.
19O||119||117||160790	Sustenta me, et salvus ero et delectabor in iustificationibus tuis semper.
19O||119||118||160800	Sprevisti omnes discedentes a iustificationibus tuis, quia mendacium cogitatio eorum.
19O||119||119||160810	Quasi scoriam delesti omnes peccatores terrae; ideo dilexi testimonia tua.
19O||119||120||160820	Horruit a timore tuo caro mea; a iudiciis enim tuis timui.
19O||119||121||160830	AIN. Feci iudicium et iustitiam; non tradas me calumniantibus me.
19O||119||122||160840	Sponde pro servo tuo in bonum; non calumnientur me superbi.
19O||119||123||160850	Oculi mei defecerunt in desiderio salutaris tui et eloquii iustitiae tuae.
19O||119||124||160860	Fac cum servo tuo secundum misericordiam tuam et iustificationes tuas doce me.
19O||119||125||160870	Servus tuus sum ego; da mihi intellectum, ut sciam testimonia tua.
19O||119||126||160880	Tempus faciendi Domino; dissipaverunt legem tuam.
19O||119||127||160890	Ideo dilexi praecepta tua super aurum et obryzum.
19O||119||128||160900	Propterea ad omnia mandata tua dirigebar, omnem viam mendacii odio habui. -
19O||119||129||160910	PHE. Mirabilia testimonia tua, ideo servavit ea anima mea.
19O||119||130||160920	Declaratio sermonum tuorum illuminat et intellectum dat parvulis.
19O||119||131||160930	Os meum aperui et attraxi spiritum, quia praecepta tua desiderabam.
19O||119||132||160940	Convertere in me et miserere mei secundum iudicium tuum cum diligentibus nomen tuum.
19O||119||133||160950	Gressus meos dirige secundum eloquium tuum, et non dominetur mei omnis iniquitas.
19O||119||134||160960	Redime me a calumniis hominum, ut custodiam mandata tua.
19O||119||135||160970	Faciem tuam illumina super servum tuum et doce me iustificationes tuas.
19O||119||136||160980	Rivulos aquarum deduxerunt oculi mei, quia non custodierunt legem tuam.
19O||119||137||160990	SADE. Iustus es, Domine, et rectum iudicium tuum.
19O||119||138||161000	Mandasti in iustitia testimonia tua et in veritate nimis.
19O||119||139||161010	Consumpsit me zelus meus, quia obliti sunt verba tua inimici mei.
19O||119||140||161020	Ignitum eloquium tuum vehementer, et servus tuus dilexit illud.
19O||119||141||161030	Adulescentulus sum ego et contemptus; mandata tua non sum oblitus.
19O||119||142||161040	Iustitia tua iustitia in aeternum, et lex tua veritas.
19O||119||143||161050	Tribulatio et angustia invenerunt me; praecepta tua delectatio mea est.
19O||119||144||161060	Iustitia testimonia tua in aeternum; intellectum da mihi, et vivam.
19O||119||145||161070	COPH. Clamavi in toto corde, exaudi me, Domine; iustificationes tuas servabo.
19O||119||146||161080	Clamavi ad te, salvum me fac, ut custodiam testimonia tua.
19O||119||147||161090	Praeveni diluculo et clamavi, in verba tua supersperavi.
19O||119||148||161100	Praevenerunt oculi mei vigilias, ut meditarer eloquia tua.
19O||119||149||161110	Vocem meam audi secundum misericordiam tuam, Domine, secundum iudicium tuum vivifica me.
19O||119||150||161120	Appropinquaverunt persequentes me in malitia, a lege autem tua longe facti sunt.
19O||119||151||161130	Prope es tu, Domine, et omnia praecepta tua veritas.
19O||119||152||161140	Ab initio cognovi de testimoniis tuis, quia in aeternum fundasti ea.
19O||119||153||161150	RES. Vide humiliationem meam et eripe me, quia legem tuam non sum oblitus.
19O||119||154||161160	Iudica causam meam et redime me; propter eloquium tuum vivifica me.
19O||119||155||161170	Longe a peccatoribus salus, quia iustificationes tuas non exquisierunt.
19O||119||156||161180	Misericordiae tuae multae, Domine; secundum iudicia tua vivifica me.
19O||119||157||161190	Multi, qui persequuntur me et tribulant me; a testimoniis tuis non declinavi.
19O||119||158||161200	Vidi praevaricantes, et taeduit me, quia eloquia tua non custodierunt.
19O||119||159||161210	Vide quoniam mandata tua dilexi, Domine; secundum misericordiam tuam vivifica me.
19O||119||160||161220	Principium verborum tuorum veritas, in aeternum omnia iudicia iustitiae tuae.
19O||119||161||161230	SIN. Principes persecuti sunt me gratis, et a verbis tuis formidavit cor meum.
19O||119||162||161240	Laetabor ego super eloquia tua, sicut qui invenit spolia multa.
19O||119||163||161250	Mendacium odio habui et abominatus sum; legem autem tuam dilexi.
19O||119||164||161260	Septies in die laudem dixi tibi super iudicia iustitiae tuae.
19O||119||165||161270	Pax multa diligentibus legem tuam, et non est illis scandalum.
19O||119||166||161280	Exspectabam salutare tuum, Domine, et praecepta tua feci.
19O||119||167||161290	Custodivit anima mea testimonia tua, et dilexi ea vehementer.
19O||119||168||161300	Servavi mandata tua et testimonia tua, quia omnes viae meae in conspectu tuo.
19O||119||169||161310	TAU. Appropinquet deprecatio mea in conspectu tuo, Domine; iuxta verbum tuum da mihi intellectum.
19O||119||170||161320	Intret postulatio mea in conspectu tuo; secundum eloquium tuum libera me.
19O||119||171||161330	Eructabunt labia mea hymnum, cum docueris me iustificationes tuas.
19O||119||172||161340	Cantet lingua mea eloquium tuum, quia omnia praecepta tua iustitia.
19O||119||173||161350	Fiat manus tua, ut adiuvet me, quoniam mandata tua elegi.
19O||119||174||161360	Concupivi salutare tuum, Domine, et lex tua delectatio mea est.
19O||119||175||161370	Vivet anima mea et laudabit te, et iudicia tua adiuvabunt me.
19O||119||176||161380	Erravi sicut ovis, quae periit; quaere servum tuum, quia praecepta tua non sum oblitus.
19O||120||1||161390	Canticum ascensionum. Ad Dominum, cum tribularer, clamavi, et exaudivit me.
19O||120||2||161400	Domine, libera animam meam a labiis mendacii, a lingua dolosa.
19O||120||3||161410	Quid detur tibi aut quid apponatur tibi, lingua dolosa?
19O||120||4||161420	Sagittae potentis acutae cum carbonibus iuniperorum.
19O||120||5||161430	Heu mihi, quia peregrinatus sum in Mosoch, habitavi ad tabernacula Cedar!
19O||120||6||161440	Multum incola fuit anima mea cum his, qui oderunt pacem.
19O||120||7||161450	Ego eram pacificus; cum loquebar, illi impugnabant me.
19O||121||1||161460	Canticum ascensionum. Levabo oculos meos in montes: unde veniet auxilium mihi?
19O||121||2||161470	Auxilium meum a Domino, qui fecit caelum et terram.
19O||121||3||161480	Non dabit in commotionem pedem tuum neque dormitabit, qui custodit te.
19O||121||4||161490	Ecce non dormitabit neque dormiet, qui custodit Israel.
19O||121||5||161500	Dominus custodit te, Dominus umbraculum tuum ad manum dexteram tuam.
19O||121||6||161510	Per diem sol non percutiet te, neque luna per noctem.
19O||121||7||161520	Dominus custodiet te ab omni malo; custodiet animam tuam Dominus.
19O||121||8||161530	Dominus custodiet introitum tuum et exitum tuum ex hoc nunc et usque in saeculum.
19O||122||1||161540	Canticum ascensionum. David. Laetatus sum in eo, quod dixerunt mihi: “ In domum Domini ibimus ”.
19O||122||2||161550	Stantes iam sunt pedes nostri in portis tuis, Ierusalem.
19O||122||3||161560	Ierusalem, quae aedificata est ut civitas, sibi compacta in idipsum.
19O||122||4||161570	Illuc enim ascenderunt tribus, tribus Domini, testimonium Israel, ad confitendum nomini Domini.
19O||122||5||161580	Quia illic sederunt sedes ad iudicium, sedes domus David.
19O||122||6||161590	Rogate, quae ad pacem sunt Ierusalem: “ Securi sint diligentes te!
19O||122||7||161600	Fiat pax in muris tuis, et securitas in turribus tuis! ”.
19O||122||8||161610	Propter fratres meos et proximos meos loquar: “ Pax in te! ”.
19O||122||9||161620	Propter domum Domini Dei nostri exquiram bona tibi.
19O||123||1||161630	Canticum ascensionum. Ad te levavi oculos meos, qui habitas in caelis.
19O||123||2||161640	Ecce sicut oculi servorum ad manus dominorum suorum, sicut oculi ancillae ad manus dominae suae, ita oculi nostri ad Dominum Deum nostrum, donec misereatur nostri.
19O||123||3||161650	Miserere nostri, Domine, miserere nostri, quia multum repleti sumus despectione;
19O||123||4||161660	quia multum repleta est anima nostra derisione abundantium et despectione superborum.
19O||124||1||161670	Canticum ascensionum. David. Nisi quia Dominus erat in nobis, dicat nunc Israel,
19O||124||2||161680	nisi quia Dominus erat in nobis, cum exsurgerent homines in nos:
19O||124||3||161690	forte vivos deglutissent nos, cum irasceretur furor eorum in nos.
19O||124||4||161700	Forsitan aqua absorbuisset nos, torrens pertransisset animam nostram;
19O||124||5||161710	forsitan pertransissent animam nostram aquae intumescentes.
19O||124||6||161720	Benedictus Dominus, qui non dedit nos in direptionem dentibus eorum.
19O||124||7||161730	Anima nostra sicut passer erepta est de laqueo venantium: laqueus contritus est, et nos erepti sumus.
19O||124||8||161740	Adiutorium nostrum in nomine Domini, qui fecit caelum et terram.
19O||125||1||161750	Canticum ascensionum. Qui confidunt in Domino, sicut mons Sion: non commovebitur, in aeternum manet.
19O||125||2||161760	Ierusalem, montes in circuitu eius, et Dominus in circuitu populi sui ex hoc nunc et usque in saeculum.
19O||125||3||161770	Quia non requiescet virga iniquitatis super sortem iustorum, ut non extendant iusti ad iniquitatem manus suas.
19O||125||4||161780	Benefac, Domine, bonis et rectis corde.
19O||125||5||161790	Declinantes autem per vias pravas adducet Dominus cum operantibus iniquitatem. Pax super Israel!
19O||126||1||161800	Canticum ascensionum. In convertendo Dominus captivitatem Sion, facti sumus quasi somniantes.
19O||126||2||161810	Tunc repletum est gaudio os nostrum, et lingua nostra exsultatione. Tunc dicebant inter gentes: “ Magnificavit Dominus facere cum eis ”.
19O||126||3||161820	Magnificavit Dominus facere nobiscum; facti sumus laetantes.
19O||126||4||161830	Converte, Domine, captivitatem nostram, sicut torrentes in austro.
19O||126||5||161840	Qui seminant in lacrimis, in exsultatione metent.
19O||126||6||161850	Euntes ibant et flebant semen spargendum portantes; venientes autem venient in exsultatione portantes manipulos suos.
19O||127||1||161860	Canticum ascensionum. Salomonis. Nisi Dominus aedificaverit domum, in vanum laborant, qui aedificant eam. Nisi Dominus custodierit civitatem, frustra vigilat, qui custodit eam.
19O||127||2||161870	Vanum est vobis ante lucem surgere et sero quiescere, qui manducatis panem laboris, quia dabit dilectis suis somnum.
19O||127||3||161880	Ecce hereditas Domini filii, merces fructus ventris.
19O||127||4||161890	Sicut sagittae in manu potentis, ita filii iuventutis.
19O||127||5||161900	Beatus vir, qui implevit pharetram suam ex ipsis: non confundetur, cum loquetur inimicis suis in porta.
19O||128||1||161910	Canticum ascensionum. Beatus omnis, qui timet Dominum, qui ambulat in viis eius.
19O||128||2||161920	Labores manuum tuarum manducabis, beatus es, et bene tibi erit.
19O||128||3||161930	Uxor tua sicut vitis fructifera in lateribus domus tuae; filii tui sicut novellae olivarum in circuitu mensae tuae.
19O||128||4||161940	Ecce sic benedicetur homo, qui timet Dominum.
19O||128||5||161950	Benedicat tibi Dominus ex Sion, et videas bona Ierusalem omnibus diebus vitae tuae;
19O||128||6||161960	et videas filios filiorum tuorum. Pax super Israel!
19O||129||1||161970	Canticum ascensionum. Saepe expugnaverunt me a iuventute mea, dicat nunc Israel,
19O||129||2||161980	saepe expugnaverunt me a iuventute mea, etenim non potuerunt adversum me.
19O||129||3||161990	Supra dorsum meum araverunt aratores, prolongaverunt sulcos suos.
19O||129||4||162000	Dominus autem iustus concidit cervices peccatorum.
19O||129||5||162010	Confundantur et convertantur retrorsum omnes, qui oderunt Sion.
19O||129||6||162020	Fiant sicut fenum tectorum, quod, priusquam evellatur, exaruit;
19O||129||7||162030	de quo non implevit manum suam, qui metit, et sinum suum, qui manipulos colligit.
19O||129||8||162040	Et non dixerunt, qui praeteribant: “ Benedictio Domini super vos, benedicimus vobis in nomine Domini ”.
19O||130||1||162050	Canticum ascensionum. De profundis clamavi ad te, Domine;
19O||130||2||162060	Domine, exaudi vocem meam. Fiant aures tuae intendentes in vocem deprecationis meae.
19O||130||3||162070	Si iniquitates observaveris, Domine, Domine, quis sustinebit?
19O||130||4||162080	Quia apud te propitiatio est, ut timeamus te.
19O||130||5||162090	Sustinui te, Domine, sustinuit anima mea in verbo eius; speravit 
19O||130||6||162100	anima mea in Domino magis quam custodes auroram. Magis quam custodes auroram
19O||130||7||162110	speret Israel in Domino, quia apud Dominum misericordia, et copiosa apud eum redemptio.
19O||130||8||162120	Et ipse redimet Israel ex omnibus iniquitatibus eius.
19O||131||1||162130	Canticum ascensionum. David. Domine, non est exaltatum cor meum, neque elati sunt oculi mei, neque ambulavi in magnis neque in mirabilibus super me.
19O||131||2||162140	Vere pacatam et quietam feci animam meam; sicut ablactatus in sinu matris suae, sicut ablactatus, ita in me est anima mea.
19O||131||3||162150	Speret Israel in Domino ex hoc nunc et usque in saeculum.
19O||132||1||162160	Canticum ascensionum. Memento, Domine, David et omnis mansuetudinis eius,
19O||132||2||162170	quia iuravit Domino, votum vovit Potenti Iacob:
19O||132||3||162180	“ Non introibo in tabernaculum domus meae, non ascendam in lectum strati mei,
19O||132||4||162190	non dabo somnum oculis meis et palpebris meis dormitationem,
19O||132||5||162200	donec inveniam locum Domino, tabernaculum Potenti Iacob ”.
19O||132||6||162210	Ecce audivimus eam esse in Ephratha, invenimus eam in campis Iaar.
19O||132||7||162220	Ingrediamur in tabernaculum eius, adoremus ad scabellum pedum eius. -
19O||132||8||162230	Surge, Domine, in requiem tuam, tu et arca fortitudinis tuae.
19O||132||9||162240	Sacerdotes tui induantur iustitiam, et sancti tui exsultent.
19O||132||10||162250	Propter David servum tuum non avertas faciem christi tui.
19O||132||11||162260	Iuravit Dominus David veritatem et non recedet ab ea: “ De fructu ventris tui ponam super sedem tuam.
19O||132||12||162270	Si custodierint filii tui testamentum meum et testimonia mea, quae docebo eos, filii eorum usque in saeculum sedebunt super sedem tuam ”.
19O||132||13||162280	Quoniam elegit Dominus Sion, desideravit eam in habitationem sibi:
19O||132||14||162290	“ Haec requies mea in saeculum saeculi; hic habitabo, quoniam desideravi eam.
19O||132||15||162300	Cibaria eius benedicens benedicam, pauperes eius saturabo panibus.
19O||132||16||162310	Sacerdotes eius induam salutari, et sancti eius exsultatione exsultabunt.
19O||132||17||162320	Illic germinare faciam cornu David, parabo lucernam christo meo.
19O||132||18||162330	Inimicos eius induam confusione, super ipsum autem efflorebit diadema eius ”.
19O||133||1||162340	Canticum ascensionum. David. Ecce quam bonum et quam iucundum habitare fratres in unum:
19O||133||2||162350	sicut unguentum optimum in capite, quod descendit in barbam, barbam Aaron, quod descendit in oram vestimenti eius;
19O||133||3||162360	sicut ros Hermon, qui descendit in montes Sion, quoniam illic mandavit Dominus benedictionem, vitam usque in saeculum.
19O||134||1||162370	Canticum ascensionum. Ecce benedicite Dominum, omnes servi Domini, qui statis in domo Domini per noctes.
19O||134||2||162380	Extollite manus vestras ad sanctuarium et benedicite Dominum.
19O||134||3||162390	Benedicat te Dominus ex Sion, qui fecit caelum et terram.
19O||135||1||162400	ALLELUIA. Laudate nomen Domini, laudate, servi Domini,
19O||135||2||162410	qui statis in domo Domini, in atriis domus Dei nostri.
19O||135||3||162420	Laudate Dominum, quia bonus Dominus; psallite nomini eius, quoniam suave.
19O||135||4||162430	Quoniam Iacob elegit sibi Dominus, Israel in peculium sibi.
19O||135||5||162440	Quia ego cognovi quod magnus est Dominus, et Deus noster prae omnibus diis.
19O||135||6||162450	Omnia, quaecumque voluit, Dominus fecit in caelo et in terra, in mari et in omnibus abyssis.
19O||135||7||162460	Adducens nubes ab extremo terrae, fulgura in pluviam facit, producit ventos de thesauris suis.
19O||135||8||162470	Qui percussit primogenita Aegypti ab homine usque ad pecus.
19O||135||9||162480	Misit signa et prodigia in medio tui, Aegypte, in pharaonem et in omnes servos eius.
19O||135||10||162490	Qui percussit gentes multas et occidit reges fortes:
19O||135||11||162500	Sehon regem Amorraeorum et Og regem Basan et omnia regna Chanaan.
19O||135||12||162510	Et dedit terram eorum hereditatem, hereditatem Israel populo suo.
19O||135||13||162520	Domine, nomen tuum in aeternum; Domine, memoriale tuum in generationem et generationem.
19O||135||14||162530	Quia iudicabit Dominus populum suum et servorum suorum miserebitur.
19O||135||15||162540	Simulacra gentium argentum et aurum, opera manuum hominum.
19O||135||16||162550	Os habent et non loquentur, oculos habent et non videbunt.
19O||135||17||162560	Aures habent et non audient; neque enim est spiritus in ore ipsorum.
19O||135||18||162570	Similes illis erunt, qui faciunt ea, et omnes, qui confidunt in eis.
19O||135||19||162580	Domus Israel, benedicite Domino; domus Aaron, benedicite Domino;
19O||135||20||162590	domus Levi, benedicite Domino; qui timetis Dominum, benedicite Domino.
19O||135||21||162600	Benedictus Dominus ex Sion, qui habitat in Ierusalem. ALLELUIA.
19O||136||1||162610	ALLELUIA. Confitemini Domino, quoniam bonus, quoniam in aeternum misericordia eius.
19O||136||2||162620	Confitemini Deo deorum, quoniam in aeternum misericordia eius.
19O||136||3||162630	Confitemini Domino dominorum, quoniam in aeternum misericordia eius.
19O||136||4||162640	Qui facit mirabilia magna solus, quoniam in aeternum misericordia eius.
19O||136||5||162650	Qui fecit caelos in intellectu, quoniam in aeternum misericordia eius.
19O||136||6||162660	Qui expandit terram super aquas, quoniam in aeternum misericordia eius.
19O||136||7||162670	Qui fecit luminaria magna, quoniam in aeternum misericordia eius:
19O||136||8||162680	solem, ut praeesset diei, quoniam in aeternum misericordia eius;
19O||136||9||162690	lunam et stellas, ut praeessent nocti, quoniam in aeternum misericordia eius.
19O||136||10||162700	Qui percussit Aegyptum in primogenitis eorum, quoniam in aeternum misericordia eius.
19O||136||11||162710	Qui eduxit Israel de medio eorum, quoniam in aeternum misericordia eius,
19O||136||12||162720	in manu potenti et brachio extento, quoniam in aeternum misericordia eius.
19O||136||13||162730	Qui divisit mare Rubrum in divisiones, quoniam in aeternum misericordia eius.
19O||136||14||162740	Et traduxit Israel per medium eius, quoniam in aeternum misericordia eius.
19O||136||15||162750	Et excussit pharaonem et virtutem eius in mari Rubro, quoniam in aeternum misericordia eius.
19O||136||16||162760	Qui traduxit populum suum per desertum, quoniam in aeternum misericordia eius.
19O||136||17||162770	Qui percussit reges magnos, quoniam in aeternum misericordia eius;
19O||136||18||162780	et occidit reges potentes, quoniam in aeternum misericordia eius:
19O||136||19||162790	Sehon regem Amorraeorum, quoniam in aeternum misericordia eius;
19O||136||20||162800	et Og regem Basan, quoniam in aeternum misericordia eius.
19O||136||21||162810	Et dedit terram eorum hereditatem, quoniam in aeternum misericordia eius,
19O||136||22||162820	hereditatem Israel servo suo, quoniam in aeternum misericordia eius.
19O||136||23||162830	Qui in humilitate nostra memor fuit nostri, quoniam in aeternum misericordia eius;
19O||136||24||162840	et redemit nos ab inimicis nostris, quoniam in aeternum misericordia eius.
19O||136||25||162850	Qui dat escam omni carni, quoniam ìn aeternum misericordia eius.
19O||136||26||162860	Confitemini Deo caeli, quoniam in aeternum misericordia eius.
19O||137||1||162870	Super flumina Babylonis, illic sedimus et flevimus, cum recordaremur Sion.
19O||137||2||162880	In salicibus in medio eius suspendimus citharas nostras.
19O||137||3||162890	Quia illic rogaverunt nos, qui captivos duxerunt nos, verba cantionum, et, qui affligebant nos, laetitiam: “ Cantate nobis de canticis Sion ”.
19O||137||4||162900	Quomodo cantabimus canticum Domini in terra aliena?
19O||137||5||162910	Si oblitus fuero tui, Ierusalem, oblivioni detur dextera mea;
19O||137||6||162920	adhaereat lingua mea faucibus meis, si non meminero tui, si non praeposuero Ierusalem in capite laetitiae meae.
19O||137||7||162930	Memor esto, Domine, adversus filios Edom diei Ierusalem; qui dicebant: “ Exinanite, exinanite usque ad fundamentum in ea ”.
19O||137||8||162940	Filia Babylonis devastans, beatus, qui retribuet tibi retributionem tuam, quam retribuisti nobis;
19O||137||9||162950	beatus, qui tenebit et allidet parvulos tuos ad petram.
19O||138||1||162960	David. Confitebor tibi, Domine, in toto corde meo, quoniam audisti verba oris mei. In conspectu angelorum psallam tibi,
19O||138||2||162970	adorabo ad templum sanctum tuum; et confitebor nomini tuo propter misericordiam tuam et veritatem tuam, quoniam magnificasti super omne nomen eloquium tuum.
19O||138||3||162980	In quacumque die invocavero te, exaudi me; multiplicabis in anima mea virtutem.
19O||138||4||162990	Confitebuntur tibi, Domine, omnes reges terrae, quia audierunt eloquia oris tui.
19O||138||5||163000	Et cantabunt vias Domini, quoniam magna est gloria Domini;
19O||138||6||163010	quoniam excelsus Dominus et humilem respicit et superbum a longe cognoscit.
19O||138||7||163020	Si ambulavero in medio tribulationis, vivificabis me; et contra iram inimicorum meorum extendes manum tuam, et salvum me faciet dextera tua.
19O||138||8||163030	Dominus perficiet pro me; Domine, misericordia tua in saeculum: opera manuum tuarum ne despicias.
19O||139||1||163040	Magistro chori. David. PSALMUS. Domine, scrutatus es et cognovisti me,
19O||139||2||163050	tu cognovisti sessionem meam et resurrectionem meam. Intellexisti cogitationes meas de longe,
19O||139||3||163060	semitam meam et accubitum meum investigasti. Et omnes vias meas perspexisti,
19O||139||4||163070	quia nondum est sermo in lingua mea, et ecce, Domine, tu novisti omnia.
19O||139||5||163080	A tergo et a fronte coartasti me et posuisti super me manum tuam.
19O||139||6||163090	Mirabilis nimis facta est scientia tua super me, sublimis, et non attingam eam.
19O||139||7||163100	Quo ibo a spiritu tuo et quo a facie tua fugiam?
19O||139||8||163110	Si ascendero in caelum, tu illic es; si descendero in infernum, ades.
19O||139||9||163120	Si sumpsero pennas aurorae et habitavero in extremis maris,
19O||139||10||163130	etiam illuc manus tua deducet me, et tenebit me dextera tua.
19O||139||11||163140	Si dixero: “ Forsitan tenebrae compriment me, et nox illuminatio erit circa me ”,
19O||139||12||163150	etiam tenebrae non obscurabuntur a te, et nox sicut dies illuminabitur C sicut tenebrae eius ita et lumen eius -.
19O||139||13||163160	Quia tu formasti renes meos, contexuisti me in utero matris meae.
19O||139||14||163170	Confitebor tibi, quia mirabiliter plasmatus sum; mirabilia opera tua, et anima mea cognoscit nimis.
19O||139||15||163180	Non sunt abscondita ossa mea a te, cum factus sum in occulto, contextus in inferioribus terrae.
19O||139||16||163190	Imperfectum adhuc me viderunt oculi tui, et in libro tuo scripti erant omnes dies: ficti erant, et nondum erat unus ex eis.
19O||139||17||163200	Mihi autem nimis pretiosae cogitationes tuae, Deus; nimis gravis summa earum.
19O||139||18||163210	Si dinumerabo eas, super arenam multiplicabuntur; si ad finem pervenerim, adhuc sum tecum.
19O||139||19||163220	Utinam occidas, Deus, peccatores; viri sanguinum, declinate a me.
19O||139||20||163230	Qui loquuntur contra te maligne: exaltantur in vanum contra te.
19O||139||21||163240	Nonne, qui oderunt te, Domine, oderam et insurgentes in te abhorrebam?
19O||139||22||163250	Perfecto odio oderam illos, et inimici facti sunt mihi.
19O||139||23||163260	Scrutare me, Deus, et scito cor meum; proba me et cognosce semitas meas
19O||139||24||163270	et vide, si via vanitatis in me est, et deduc me in via aeterna.
19O||140||1||163280	Magistro chori. PSALMUS. David.
19O||140||2||163290	Eripe me, Domine, ab homine malo, a viro violentiae serva me.
19O||140||3||163300	Qui cogitaverunt mala in corde, tota die constituebant proelia.
19O||140||4||163310	Acuerunt linguas suas sicut serpentis, venenum aspidum sub labiis eorum.
19O||140||5||163320	Custodi me, Domine, de manu peccatoris et a viro violentiae serva me, qui cogitaverunt supplantare gressus meos.
19O||140||6||163330	Absconderunt superbi laqueum mihi et funes extenderunt in rete, iuxta iter offendicula posuerunt mihi.
19O||140||7||163340	Dixi Domino: “ Deus meus es tu; auribus percipe, Domine, vocem deprecationis meae ”.
19O||140||8||163350	Domine, Domine, virtus salutis meae, obumbrasti caput meum in die belli.
19O||140||9||163360	Ne concedas, Domine, desideria impii; consilia eius ne perficias. Exaltant 
19O||140||10||163370	caput, qui circumdant me; malitia labiorum ipsorum operiat eos.
19O||140||11||163380	Cadant super eos carbones ignis, in foveas deicias eos, et non exsurgant.
19O||140||12||163390	Vir linguosus non firmabitur in terra, virum violentiae mala capient in interitu.
19O||140||13||163400	Cognovi quia faciet Dominus iudicium inopis et vindictam pauperum.
19O||140||14||163410	Verumtamen iusti confitebuntur nomini tuo, et habitabunt recti in conspectu tuo.
19O||141||1||163420	PSALMUS. David. Domine, clamavi ad te, ad me festina; intende voci meae, cum clamo ad te.
19O||141||2||163430	Dirigatur oratio mea sicut incensum in conspectu tuo, elevatio manuum mearum ut sacrificium vespertinum. -
19O||141||3||163440	Pone, Domine, custodiam ori meo et vigiliam ad ostium labiorum meorum.
19O||141||4||163450	Non declines cor meum in verbum malitiae ad machinandas machinationes in impietate cum hominibus operantibus iniquitatem; et non comedam ex deliciis eorum.
19O||141||5||163460	Percutiat me iustus in misericordia et increpet me; oleum autem peccatoris non impinguet caput meum, quoniam adhuc et oratio mea in malitiis eorum.
19O||141||6||163470	Deiecti in manus duras iudicum eorum, audient verba mea, quoniam suavia erant.
19O||141||7||163480	Sicut frusta dolantis et dirumpentis in terra, dissipata sunt ossa eorum ad fauces inferni.
19O||141||8||163490	Quia ad te, Domine, Domine, oculi mei; ad te confugi, non effundas animam meam.
19O||141||9||163500	Custodi me a laqueo, quem statuerunt mihi, et a scandalis operantium iniquitatem.
19O||141||10||163510	Cadent in retiacula sua peccatores simul, ego autem ultra pertranseam.
19O||142||1||163520	Maskil. David, cum esset in caverna. Precatio.
19O||142||2||163530	Voce mea ad Dominum clamo, voce mea ad Dominum deprecor;
19O||142||3||163540	effundo in conspectu eius lamentationem meam, et tribulationem meam ante ipsum pronuntio.
19O||142||4||163550	Cum deficit in me spiritus meus, tu nosti semitas meas. In via, qua ambulabam, absconderunt laqueum mihi.
19O||142||5||163560	Considerabam ad dexteram et videbam, et non erat qui cognosceret me. Periit fuga a me, et non est qui requirat animam meam. -
19O||142||6||163570	Clamavi ad te, Domine; dixi: “ Tu es refugium meum, portio mea in terra viventium.
19O||142||7||163580	Intende ad deprecationem meam, quia humiliatus sum nimis. Libera me a persequentibus me, quia confortati sunt super me.
19O||142||8||163590	Educ de custodia animam meam ad confitendum nomini tuo; me circumdabunt iusti, cum retribueris mihi ”.
19O||143||1||163600	PSALMUS. David. Domine, exaudi orationem meam, auribus percipe obsecrationem meam in veritate tua; exaudi me in tua iustitia.
19O||143||2||163610	Et non intres in iudicium cum servo tuo, quia non iustificabitur in conspectu tuo omnis vivens.
19O||143||3||163620	Quia persecutus est inimicus animam meam, contrivit in terra vitam meam, collocavit me in obscuris sicut mortuos a saeculo.
19O||143||4||163630	Et anxiatus est in me spiritus meus, in medio mei obriguit cor meum.
19O||143||5||163640	Memor fui dierum antiquorum, meditatus sum in omnibus operibus tuis, in factis manuum tuarum recogitabam.
19O||143||6||163650	Expandi manus meas ad te, anima mea sicut terra sine aqua tibi.
19O||143||7||163660	Velociter exaudi me, Domine; defecit spiritus meus. Non abscondas faciem tuam a me, ne similis fiam descendentibus in lacum.
19O||143||8||163670	Auditam fac mihi mane misericordiam tuam, quia in te speravi. Notam fac mihi viam, in qua ambulem, quia ad te levavi animam meam.
19O||143||9||163680	Eripe me de inimicis meis, Domine, ad te confugi.
19O||143||10||163690	Doce me facere voluntatem tuam, quia Deus meus es tu. Spiritus tuus bonus deducet me in terram rectam;
19O||143||11||163700	propter nomen tuum, Domine, vivificabis me. In iustitia tua educes de tribulatione animam meam
19O||143||12||163710	et in misericordia tua disperdes inimicos meos; et perdes omnes, qui tribulant animam meam, quoniam ego servus tuus sum.
19O||144||1||163720	David. Benedictus Dominus, adiutor meus, qui docet manus meas ad proelium et digitos meos ad bellum.
19O||144||2||163730	Misericordia mea et fortitudo mea, refugium meum et liberator meus; scutum meum, et in ipso speravi, qui subdit populum meum sub me.
19O||144||3||163740	Domine, quid est homo, quod agnoscis eum, aut filius hominis, quod reputas eum?
19O||144||4||163750	Homo vanitati similis factus est, dies eius sicut umbra praeteriens.
19O||144||5||163760	Domine, inclina caelos tuos et descende; tange montes, et fumigabunt.
19O||144||6||163770	Fulgura coruscationem et dissipa eos; emitte sagittas tuas et conturba eos.
19O||144||7||163780	Emitte manum tuam de alto; eripe me et libera me de aquis multis, de manu filiorum alienigenarum,
19O||144||8||163790	quorum os locutum est vanitatem, et dextera eorum dextera mendacii.
19O||144||9||163800	Deus, canticum novum cantabo tibi, in psalterio decachordo psallam tibi,
19O||144||10||163810	qui das salutem regibus, qui redimis David servum tuum de gladio maligno.
19O||144||11||163820	Eripe me et libera me de manu filiorum alienigenarum, quorum os locutum est vanitatem, et dextera eorum dextera mendacii.
19O||144||12||163830	Filii nostri sicut novellae crescentes in iuventute sua; filiae nostrae sicut columnae angulares, sculptae ut structura templi.
19O||144||13||163840	Promptuaria nostra plena, redundantia omnibus bonis; oves nostrae in milibus innumerabiles in campis nostris,
19O||144||14||163850	boves nostrae crassae. Non est ruina maceriae neque egressus neque clamor in plateis nostris.
19O||144||15||163860	Beatus populus, cui haec sunt; beatus populus, cui Dominus est Deus.
19O||145||1||163870	Laudes. David. ALEPH. Exaltabo te, Deus meus, rex, et benedicam nomini tuo in saeculum et in saeculum saeculi.
19O||145||2||163880	BETH. Per singulos dies benedicam tibi et laudabo nomen tuum in saeculum et in saeculum saeculi.
19O||145||3||163890	GHIMEL. Magnus Dominus et laudabilis nimis, et magnitudinis eius non est investigatio.
19O||145||4||163900	DALETH. Generatio generationi laudabit opera tua, et potentiam tuam pronuntiabunt.
19O||145||5||163910	HE. Magnificentiam gloriae maiestatis tuae loquentur et mirabilia tua enarrabunt.
19O||145||6||163920	VAU. Et virtutem terribilium tuorum dicent et magnitudinem tuam narrabunt.
19O||145||7||163930	ZAIN. Memoriam abundantiae suavitatis tuae eructabunt et iustitia tua exsultabunt.
19O||145||8||163940	HETH. Miserator et misericors Dominus, longanimis et multae misericordiae.
19O||145||9||163950	TETH. Suavis Dominus universis, et miserationes eius super omnia opera eius.
19O||145||10||163960	IOD. Confiteantur tibi, Domine, omnia opera tua; et sancti tui benedicant tibi.
19O||145||11||163970	CAPH. Gloriam regni tui dicant et potentiam tuam loquantur,
19O||145||12||163980	LAMED. ut notas faciant filiis hominum potentias tuas et gloriam magnificentiae regni tui.
19O||145||13||163990	MEM. Regnum tuum regnum omnium saeculorum, et dominatio tua in omnem generationem et generationem. NUN. Fidelis Dominus in omnibus verbis suis et sanctus in omnibus operibus suis.
19O||145||14||164000	SAMECH. Allevat Dominus omnes, qui corruunt, et erigit omnes depressos.
19O||145||15||164010	AIN. Oculi omnium in te sperant, et tu das illis escam in tempore opportuno.
19O||145||16||164020	PHE. Aperis tu manum tuam et imples omne animal in beneplacito.
19O||145||17||164030	SADE. Iustus Dominus in omnibus viis suis et sanctus in omnibus operibus suis.
19O||145||18||164040	COPH. Prope est Dominus omnibus invocantibus eum, omnibus invocantibus eum in veritate.
19O||145||19||164050	RES. Voluntatem timentium se faciet et deprecationem eorum exaudiet et salvos faciet eos.
19O||145||20||164060	SIN. Custodit Dominus omnes diligentes se et omnes peccatores disperdet.
19O||145||21||164070	TAU. Laudationem Domini loquetur os meum, et benedicat omnis caro nomini sancto eius in saeculum et in saeculum saeculi.
19O||146||1||164080	ALLELUIA. Lauda, anima mea, Dominum;
19O||146||2||164090	laudabo Dominum in vita mea, psallam Deo meo, quamdiu fuero.
19O||146||3||164100	Nolite confidere in principibus, in filiis hominum, in quibus non est salus.
19O||146||4||164110	Exibit spiritus eius, et revertetur in terram suam; in illa die peribunt cogitationes eorum.
19O||146||5||164120	Beatus, cuius Deus Iacob est adiutor, cuius spes in Domino Deo suo,
19O||146||6||164130	qui fecit caelum et terram, mare et omnia, quae in eis sunt; qui custodit veritatem in saeculum,
19O||146||7||164140	facit iudicium oppressis, dat escam esurientibus. Dominus solvit compeditos,
19O||146||8||164150	Dominus illuminat caecos, Dominus erigit depressos, Dominus diligit iustos,
19O||146||9||164160	Dominus custodit advenas, pupillum et viduam sustentat et viam peccatorum disperdit.
19O||146||10||164170	Regnabit Dominus in saecula, Deus tuus, Sion, in generationem et generationem.
19O||147||1||164180	ALLELUIA. Laudate Dominum, quoniam bonum est psallere Deo nostro, quoniam iucundum est celebrare laudem.
19O||147||2||164190	Aedificans Ierusalem Dominus, dispersos Israelis congregabit.
19O||147||3||164200	Qui sanat contritos corde et alligat plagas eorum;
19O||147||4||164210	qui numerat multitudinem stellarum et omnibus eis nomina vocat.
19O||147||5||164220	Magnus Dominus noster et magnus virtute, sapientiae eius non est numerus.
19O||147||6||164230	Sustentat mansuetos Dominus, humilians autem peccatores usque ad terram.
19O||147||7||164240	Praecinite Domino in confessione, psallite Deo nostro in cithara.
19O||147||8||164250	Qui operit caelum nubibus et parat terrae pluviam. Qui producit in montibus fenum et herbam servituti hominum.
19O||147||9||164260	Qui dat iumentis escam ipsorum et pullis corvorum invocantibus eum.
19O||147||10||164270	Non in fortitudine equi delectatur, nec in tibiis viri beneplacitum est ei.
19O||147||11||164280	Beneplacitum est Domino super timentes eum et in eis, qui sperant super misericordia eius.
19O||147||12||164290	Lauda, Ierusalem, Dominum; collauda Deum tuum, Sion.
19O||147||13||164300	Quoniam confortavit seras portarum tuarum, benedixit filiis tuis in te.
19O||147||14||164310	Qui ponit fines tuos pacem et adipe frumenti satiat te.
19O||147||15||164320	Qui emittit eloquium suum terrae, velociter currit verbum eius.
19O||147||16||164330	Qui dat nivem sicut lanam, pruinam sicut cinerem spargit.
19O||147||17||164340	Mittit crystallum suam sicut buccellas; ante faciem frigoris eius quis sustinebit?
19O||147||18||164350	Emittet verbum suum et liquefaciet ea, flabit spiritus eius, et fluent aquae.
19O||147||19||164360	Qui annuntiat verbum suum Iacob, iustitias et iudicia sua Israel.
19O||147||20||164370	Non fecit taliter omni nationi et iudicia sua non manifestavit eis. ALLELUIA.
19O||148||1||164380	ALLELUIA. Laudate Dominum de caelis, laudate eum in excelsis.
19O||148||2||164390	Laudate eum, omnes angeli eius, laudate eum, omnes virtutes eius.
19O||148||3||164400	Laudate eum, sol et luna, laudate eum, omnes stellae lucentes.
19O||148||4||164410	Laudate eum, caeli caelorum et aquae omnes, quae super caelos sunt. -
19O||148||5||164420	Laudent nomen Domini, quia ipse mandavit, et creata sunt;
19O||148||6||164430	statuit ea in aeternum et in saeculum saeculi; praeceptum posuit, et non praeteribit.
19O||148||7||164440	Laudate Dominum de terra, dracones et omnes abyssi,
19O||148||8||164450	ignis, grando, nix, fumus, spiritus procellarum, qui facit verbum eius,
19O||148||9||164460	montes et omnes colles, ligna fructifera et omnes cedri,
19O||148||10||164470	bestiae et universa pecora, serpentes et volucres pennatae.
19O||148||11||164480	Reges terrae et omnes populi, principes et omnes iudices terrae,
19O||148||12||164490	iuvenes et virgines, senes cum iunioribus
19O||148||13||164500	laudent nomen Domini, quia exaltatum est nomen eius solius. Magnificentia eius super caelum et terram,
19O||148||14||164510	et exaltavit cornu populi sui. Hymnus omnibus sanctis eius, filiis Israel, populo, qui propinquus est ei. ALLELUIA.
19O||149||1||164520	ALLELUIA. Cantate Domino canticum novum; laus eius in ecclesia sanctorum.
19O||149||2||164530	Laetetur Israel in eo, qui fecit eum, et filii Sion exsultent in rege suo.
19O||149||3||164540	Laudent nomen eius in choro, in tympano et cithara psallant ei,
19O||149||4||164550	quia beneplacitum est Domino in populo suo, et honorabit mansuetos in salute.
19O||149||5||164560	Iubilent sancti in gloria, laetentur in cubilibus suis.
19O||149||6||164570	Exaltationes Dei in gutture eorum, et gladii ancipites in manibus eorum,
19O||149||7||164580	ad faciendam vindictam in nationibus, castigationes in populis,
19O||149||8||164590	ad alligandos reges eorum in compedibus et nobiles eorum in manicis ferreis,
19O||149||9||164600	ad faciendum in eis iudicium conscriptum. Gloria haec est omnibus sanctis eius. ALLELUIA.
19O||150||1||164610	ALLELUIA. Laudate Dominum in sanctuario eius, laudate eum in firmamento virtutis eius.
19O||150||2||164620	Laudate eum in magnalibus eius, laudate eum secundum multitudinem magnitudinis eius.
19O||150||3||164630	Laudate eum in sono tubae, laudate eum in psalterio et cithara,
19O||150||4||164640	laudate eum in tympano et choro, laudate eum in chordis et organo,
19O||150||5||164650	laudate eum in cymbalis benesonantibus, laudate eum in cymbalis iubilationis: omne quod spirat, laudet Dominum. ALLELUIA.
20O||1||1||164660	Parabolae Salomonis filii David regis Israel
20O||1||2||164670	ad sciendam sapientiam et disciplinam, ad intellegenda verba prudentiae;
20O||1||3||164680	ad suscipiendam eruditionem doctrinae, iustitiam et iudicium et aequitatem,
20O||1||4||164690	ut detur parvulis astutia, adulescenti scientia et recogitatio.
20O||1||5||164700	Audiat sapiens et addet doctrinam, et intellegens dispositiones possidebit:
20O||1||6||164710	animadvertet parabolam et allegoriam, verba sapientium et aenigmata eorum.
20O||1||7||164720	Timor Domini principium scientiae. Sapientiam atque doctrinam stulti despiciunt.
20O||1||8||164730	Audi, fili mi, disciplinam patris tui et ne reicias legem matris tuae,
20O||1||9||164740	quia diadema gratiae sunt capiti tuo, et torques collo tuo.
20O||1||10||164750	Fili mi, si te lactaverint peccatores, ne acquiescas eis.
20O||1||11||164760	Si dixerint: “ Veni nobiscum, insidiemur sanguini, abscondamus tendiculas contra insontem frustra;
20O||1||12||164770	deglutiamus eos sicut infernus viventes et integros quasi descendentes in lacum:
20O||1||13||164780	omnem pretiosam substantiam reperiemus, implebimus domos nostras spoliis;
20O||1||14||164790	sortem mitte nobiscum, marsupium unum sit omnium nostrum ”;
20O||1||15||164800	fili mi, ne ambules cum eis, prohibe pedem tuum a semitis eorum.
20O||1||16||164810	Pedes enim illorum ad malum currunt et festinant, ut effundant sanguinem.
20O||1||17||164820	Frustra autem iacitur rete ante oculos pinnatorum.
20O||1||18||164830	Ipsique contra sanguinem suum insidiantur et moliuntur fraudes contra animas suas.
20O||1||19||164840	Sic semitae omnis ad rapinam intenti: animam ipsius possidentis rapiunt.
20O||1||20||164850	Sapientia foris praedicat, in plateis dat vocem suam,
20O||1||21||164860	in capite viarum frequentium clamitat, in foribus portarum urbis profert verba sua:
20O||1||22||164870	“ Usquequo, parvuli, diligitis infantiam, et derisores sibi derisionem cupient, et imprudentes odibunt scientiam?
20O||1||23||164880	Convertimini ad correptionem meam; en proferam vobis spiritum meum et ostendam vobis verba mea.
20O||1||24||164890	Quia vocavi, et renuistis, extendi manum meam, et non fuit qui aspiceret;
20O||1||25||164900	despexistis omne consilium meum et increpationes meas neglexistis.
20O||1||26||164910	Ego quoque in interitu vestro ridebo et subsannabo, cum terror vobis advenerit,
20O||1||27||164920	cum irruerit ut procella terror, et interitus quasi tempestas ingruerit, quando venerit super vos tribulatio et angustia ”.
20O||1||28||164930	Tunc invocabunt me, et non exaudiam, instanter quaerent me et non invenient me,
20O||1||29||164940	eo quod exosam habuerint disciplinam et timorem Domini non elegerint
20O||1||30||164950	nec acquieverint consilio meo et despexerint universam correptionem meam.
20O||1||31||164960	Comedent igitur fructus viae suae suisque consiliis saturabuntur.
20O||1||32||164970	Aversio parvulorum interficiet eos, et securitas stultorum perdet illos.
20O||1||33||164980	Qui autem me audierit, absque terrore requiescet et tranquillus erit timore malorum sublato.
20O||2||1||164990	Fili mi, si susceperis sermones meos et mandata mea absconderis penes te,
20O||2||2||165000	intendens ad sapientiam aurem tuam, inclinans cor tuum ad cognoscendam prudentiam;
20O||2||3||165010	si enim sapientiam invocaveris et dederis vocem tuam prudentiae, 
20O||2||4||165020	si quaesieris eam quasi pecuniam et sicut thesauros conquisieris illam,
20O||2||5||165030	tunc intelleges timorem Domini et scientiam Dei invenies.
20O||2||6||165040	Quia Dominus dat sapientiam, et ex ore eius scientia et prudentia. 
20O||2||7||165050	Thesaurizabit rectis sollertiam et clipeus erit gradientibus simpliciter
20O||2||8||165060	servans semitas iustitiae et vias sanctorum custodiens.
20O||2||9||165070	Tunc intelleges iustitiam et iudicium et aequitatem et omnem semitam bonam,
20O||2||10||165080	quia intrabit sapientia cor tuum, et scientia animae tuae placebit.
20O||2||11||165090	Consilium custodiet te, et prudentia servabit te,
20O||2||12||165100	ut eruaris a via mala et ab homine, qui perversa loquitur;
20O||2||13||165110	qui relinquunt iter rectum, ut ambulent per vias tenebrosas;
20O||2||14||165120	qui laetantur, cum malefecerint, et exsultant in rebus pessimis:
20O||2||15||165130	quorum viae perversae sunt, et pravi gressus eorum.
20O||2||16||165140	Ut eruaris a muliere aliena et ab extranea, quae mollit sermones suos
20O||2||17||165150	et relinquit ducem pubertatis suae et pacti Dei sui oblita est.
20O||2||18||165160	Inclinata est enim ad mortem domus eius, et ad inferos semitae ipsius;
20O||2||19||165170	omnes, qui ingrediuntur ad eam, non revertentur nec apprehendent semitas vitae.
20O||2||20||165180	Ut ambules in via bonorum et calles iustorum custodias:
20O||2||21||165190	qui enim recti sunt, habitabunt in terra, et simplices permanebunt in ea;
20O||2||22||165200	impii vero de terra perdentur, et, qui inique agunt, auferentur ex ea.
20O||3||1||165210	Fili mi, ne obliviscaris legis meae, et praecepta mea cor tuum custodiat;
20O||3||2||165220	longitudinem enim dierum et annos vitae et pacem apponent tibi.
20O||3||3||165230	Misericordia et veritas te non deserant; circumda eas gutturi tuo et describe in tabulis cordis tui,
20O||3||4||165240	et invenies gratiam et successum bonum coram Deo et hominibus.
20O||3||5||165250	Habe fiduciam in Domino ex toto corde tuo et ne innitaris prudentiae tuae.
20O||3||6||165260	In omnibus viis tuis cogita illum, et ipse diriget gressus tuos.
20O||3||7||165270	Ne sis sapiens apud temetipsum; time Dominum et recede a malo.
20O||3||8||165280	Sanitas quippe erit umbilico tuo, et irrigatio ossibus tuis.
20O||3||9||165290	Honora Dominum de tua substantia et de primitiis omnium frugum tuarum,
20O||3||10||165300	et implebuntur horrea tua frumento, et vino torcularia tua redundabunt.
20O||3||11||165310	Disciplinam Domini, fili mi, ne abicias nec asperneris, cum ab eo corriperis:
20O||3||12||165320	quem enim diligit, Dominus corripit et quasi pater in filio complacet sibi.
20O||3||13||165330	Beatus homo, qui invenit sapientiam et qui affluit prudentia:
20O||3||14||165340	melior est acquisitio eius negotiatione argenti, et auro primo fructus eius.
20O||3||15||165350	Pretiosior est cunctis gemmis, et omnia pretiosa tua huic non valent comparari;
20O||3||16||165360	longitudo dierum in dextera eius, et in sinistra illius divitiae et gloria.
20O||3||17||165370	Viae eius viae pulchrae, et omnes semitae illius pacificae.
20O||3||18||165380	Lignum vitae est his, qui apprehenderint eam; et, qui tenuerit eam, beatus.
20O||3||19||165390	Dominus sapientia fundavit terram, stabilivit caelos prudentia;
20O||3||20||165400	sapientia illius eruperunt abyssi, et nubes rorem stillant.
20O||3||21||165410	Fili mi, ne effluant haec ab oculis tuis; custodi prudentiam atque consilium,
20O||3||22||165420	et erit vita animae tuae, et gratia collo tuo;
20O||3||23||165430	tunc ambulabis fiducialiter in via tua, et pes tuus non impinget.
20O||3||24||165440	Si dormieris, non timebis; quiesces, et suavis erit somnus tuus.
20O||3||25||165450	Ne paveas repentino terrore et irruentem tibi turbinem impiorum, cum venerit.
20O||3||26||165460	Dominus enim erit in latere tuo et custodiet pedem tuum, ne capiaris.
20O||3||27||165470	Noli prohibere beneficium ab eo, cui debetur, si in potestate manus tuae est, ut facias.
20O||3||28||165480	Ne dicas amico tuo: “ Vade et revertere, cras dabo tibi ”, cum statim possis dare.
20O||3||29||165490	Ne moliaris amico tuo malum, cum ille apud te sedeat cum fiducia.
20O||3||30||165500	Ne contendas adversus hominem frustra, cum ipse tibi nihil mali fecerit.
20O||3||31||165510	Ne aemuleris hominem iniustum nec imiteris omnes vias eius,
20O||3||32||165520	quia abominatio Domini est omnis pravus, et cum simplicibus societas eius.
20O||3||33||165530	Maledictio a Domino in domo impii, habitacula autem iustorum benedicentur.
20O||3||34||165540	Ipse deludet illusores et mansuetis dabit gratiam;
20O||3||35||165550	gloriam sapientes possidebunt, stultorum exaltatio ignominia.
20O||4||1||165560	Audite, filii, disciplinam patris et attendite, ut sciatis prudentiam;
20O||4||2||165570	quoniam doctrinam bonam tribuam vobis, legem meam ne derelinquatis.
20O||4||3||165580	Nam et ego filius fui patris mei, tenellus et unigenitus coram matre mea;
20O||4||4||165590	et docebat me atque dicebat: “ Suscipiat verba mea cor tuum, custodi praecepta mea et vives.
20O||4||5||165600	Posside sapientiam, posside prudentiam, ne obliviscaris neque declines a verbis oris mei.
20O||4||6||165610	Ne dimittas eam, et custodiet te, dilige eam, et servabit te.
20O||4||7||165620	Principium sapientiae: posside sapientiam et in omni possessione tua acquire prudentiam.
20O||4||8||165630	Arripe illam, et exaltabit te, glorificaberis ab ea, cum eam fueris amplexatus.
20O||4||9||165640	Dabit capiti tuo diadema gratiae, et corona inclita proteget te ”.
20O||4||10||165650	Audi, fili mi, et suscipe verba mea, ut multiplicentur tibi anni vitae.
20O||4||11||165660	Viam sapientiae monstravi tibi; duxi te per semitas aequitatis,
20O||4||12||165670	quas cum ingressus fueris, non arctabuntur gressus tui, et currens non habebis offendiculum.
20O||4||13||165680	Tene disciplinam nec laxes; custodi illam, quia ipsa est vita tua.
20O||4||14||165690	Ne ingrediaris in semitas impiorum nec procedas in malorum via.
20O||4||15||165700	Fuge ab ea nec transeas per illam; declina et desere eam.
20O||4||16||165710	Non enim dormiunt, nisi malefecerint, et rapitur somnus ab eis, nisi supplantaverint.
20O||4||17||165720	Comedunt enim panem impietatis et vinum iniquitatis bibunt.
20O||4||18||165730	Iustorum autem semita quasi lux splendens procedit et crescit usque ad perfectam diem.
20O||4||19||165740	Via impiorum tenebrosa; nesciunt, ubi corruant.
20O||4||20||165750	Fili mi, ausculta sermones meos et ad eloquia mea inclina aurem tuam;
20O||4||21||165760	ne recedant ab oculis tuis, custodi ea in medio cordis tui:
20O||4||22||165770	vita enim sunt invenientibus ea, et universae carni sanitas.
20O||4||23||165780	Omni custodia serva cor tuum, quia ex ipso vita procedit.
20O||4||24||165790	Remove a te os pravum, et detrahentia labia sint procul a te.
20O||4||25||165800	Oculi tui recta videant, et palpebrae tuae dirigantur coram te.
20O||4||26||165810	Observa semitam pedum tuorum, et omnes viae tuae stabilientur.
20O||4||27||165820	Ne declines ad dexteram neque ad sinistram, averte pedem tuum a malo.
20O||5||1||165830	Fili mi, attende ad sapientiam meam, et prudentiae meae inclina aurem tuam,
20O||5||2||165840	ut custodias cogitationes, et disciplinam labia tua conservent.
20O||5||3||165850	Favum enim stillant labia meretricis, et nitidius oleo guttur eius;
20O||5||4||165860	novissima autem illius amara quasi absinthium et acuta quasi gladius biceps.
20O||5||5||165870	Pedes eius descendunt in mortem, et ad inferos gressus illius tendunt;
20O||5||6||165880	cum non observet semitam vitae, vagi sunt gressus eius, et ipsa nescit.
20O||5||7||165890	Nunc ergo, fili mi, audi me et ne recedas a verbis oris mei.
20O||5||8||165900	Longe fac ab ea viam tuam et ne appropinques foribus domus eius.
20O||5||9||165910	Ne des alienis honorem tuum et annos tuos crudeli,
20O||5||10||165920	ne forte impleantur extranei viribus tuis, et labores tui sint in domo aliena,
20O||5||11||165930	et gemas in novissimis, quando consumpseris carnes tuas et corpus tuum
20O||5||12||165940	et dicas: “ Cur detestatus sum disciplinam, et increpationes renuit cor meum,
20O||5||13||165950	nec audivi vocem docentium me et magistris non inclinavi aurem meam?
20O||5||14||165960	Paene fui in omni malo, in medio ecclesiae et synagogae ”.
20O||5||15||165970	Bibe aquam de cisterna tua et fluenta putei tui,
20O||5||16||165980	ne deriventur fontes tui foras, et in plateis rivi aquarum;
20O||5||17||165990	habeto eas solus, nec sint alieni participes tui.
20O||5||18||166000	Sit vena tua benedicta, et laetare cum muliere adulescentiae tuae;
20O||5||19||166010	cerva carissima et gratissimus hinnulus, blanditiae eius inebrient te in omni tempore, in amore eius delectare iugiter.
20O||5||20||166020	Quare seduceris, fili mi, ab aliena et foveris in sinu extraneae?
20O||5||21||166030	Quoniam ante Dominum viae hominis, et omnes gressus eius considerat.
20O||5||22||166040	Iniquitates suae capient impium, et funibus peccatorum suorum constringetur.
20O||5||23||166050	Ipse morietur, quia non habuit disciplinam, et in multitudine stultitiae suae decipietur.
20O||6||1||166060	Fili mi, si spoponderis pro amico tuo, defixisti apud extraneum manum tuam;
20O||6||2||166070	illaqueatus es verbis oris tui et captus propriis sermonibus.
20O||6||3||166080	Fac ergo, quod dico, fili mi, et temetipsum libera, quia incidisti in manum proximi tui; discurre, prosternere, insta amico tuo.
20O||6||4||166090	Ne dederis somnum oculis tuis nec palpebris tuis dormitationem.
20O||6||5||166100	Eruere quasi dammula de rete, et quasi avis de manu aucupis.
20O||6||6||166110	Vade ad formicam, o piger, et considera vias eius et disce sapientiam.
20O||6||7||166120	Quae, cum non habeat ducem nec praeceptorem nec principem,
20O||6||8||166130	parat in aestate cibum sibi et congregat in messe, quod comedat.
20O||6||9||166140	Usquequo, piger, dormies? Quando consurges e somno tuo?
20O||6||10||166150	Paululum dormis, paululum dormitas, paululum conseres manus, ut dormias;
20O||6||11||166160	et veniet tibi quasi viator egestas, et pauperies quasi vir armatus.
20O||6||12||166170	Homo iniquus, vir inutilis, graditur ore perverso;
20O||6||13||166180	annuit oculis, terit pede, digito loquitur.
20O||6||14||166190	Prava in corde suo machinatur, malum in omni tempore, iurgia seminat.
20O||6||15||166200	Ideo extemplo veniet perditio sua, et subito conteretur nec habebit medicinam.
20O||6||16||166210	Sex sunt, quae odit Dominus, et septem detestatur anima eius:
20O||6||17||166220	oculos sublimes, linguam mendacem, manus effundentes innoxium sanguinem,
20O||6||18||166230	cor machinans cogitationes pravas, pedes veloces ad currendum in malum,
20O||6||19||166240	proferentem mendacia, testem fallacem et eum, qui seminat inter fratres discordias.
20O||6||20||166250	Conserva, fili mi, praecepta patris tui et ne reicias legem matris tuae;
20O||6||21||166260	liga ea in corde tuo iugiter et circumda gutturi tuo.
20O||6||22||166270	Cum ambulaveris, dirigent te, cum dormieris, custodient te et, cum evigilaveris, colloquentur tecum.
20O||6||23||166280	Quia mandatum lucerna est, et lex lux, et via vitae increpatio disciplinae,
20O||6||24||166290	ut custodiant te a muliere mala et a blanda lingua extraneae;
20O||6||25||166300	non concupiscat pulchritudinem eius cor tuum, nec capiaris nutibus illius:
20O||6||26||166310	pretium enim scorti vix est torta panis, mulier autem viri pretiosam animam capit.
20O||6||27||166320	Numquid potest homo abscondere ignem in sinu suo, et vestimenta illius non ardebunt?
20O||6||28||166330	Aut ambulare super prunas, et non comburentur plantae eius?
20O||6||29||166340	Sic qui ingreditur ad mulierem proximi sui; non erit mundus, quicumque tetigerit eam.
20O||6||30||166350	Non contemptui erit fur, cum furatus fuerit, ut esurientem impleat animam.
20O||6||31||166360	Deprehensus quoque reddet septuplum et omnem substantiam domus suae tradet.
20O||6||32||166370	Qui autem adulter est cum muliere, vecors est; perdet animam suam, qui hoc fecerit.
20O||6||33||166380	Plagam et ignominiam congregat sibi, et opprobrium illius non delebitur.
20O||6||34||166390	Quia zelus est furor viri, et non parcet in die vindictae
20O||6||35||166400	nec accipiet personam tuam in piaculum nec suscipiet dona plurima.
20O||7||1||166410	Fili mi, custodi sermones meos et praecepta mea reconde tibi.
20O||7||2||166420	Serva mandata mea et vives, et legem meam quasi pupillam oculi tui.
20O||7||3||166430	Liga ea in digitis tuis, scribe illa in tabulis cordis tui.
20O||7||4||166440	Dic sapientiae: “ Soror mea es ” et prudentiam voca Amicam,
20O||7||5||166450	ut custodiat te a muliere extranea et ab aliena, quae verba sua dulcia facit.
20O||7||6||166460	De fenestra enim domus meae per cancellos prospexi
20O||7||7||166470	et video inter parvulos; considero inter filios vecordem iuvenem,
20O||7||8||166480	qui transit per plateam iuxta angulum et prope viam domus illius graditur
20O||7||9||166490	in obscuro advesperascente die, in mediis tenebris et caligine.
20O||7||10||166500	Et ecce, occurrit illi mulier ornatu meretricio, cauta corde, garrula et rebellans,
20O||7||11||166510	quietis impatiens nec valens in domo consistere pedibus suis:
20O||7||12||166520	nunc foris, nunc in plateis et iuxta angulos insidians.
20O||7||13||166530	Apprehensumque deosculatur iuvenem et procaci vultu blanditur dicens:
20O||7||14||166540	“ Victimas pro salute vovi, hodie reddidi vota mea;
20O||7||15||166550	idcirco egressa sum in occursum tuum desiderans te videre et repperi.
20O||7||16||166560	Stragulatis vestibus lectulum meum stravi, linteis pictis ex Aegypto;
20O||7||17||166570	aspersi cubile meum myrrha et aloe et cinnamomo.
20O||7||18||166580	Veni, inebriemur voluptatibus, usque mane fruamur amoribus.
20O||7||19||166590	Non est enim vir in domo sua; abiit via longissima,
20O||7||20||166600	sacculum pecuniae secum tulit, in die plenae lunae reversurus est in domum suam ”.
20O||7||21||166610	Irretivit eum multis sermonibus et blanditiis labiorum protraxit illum.
20O||7||22||166620	Stultus eam sequitur quasi bos ductus ad victimam, sicut irretitur vinculo cervus,
20O||7||23||166630	donec transfigat sagitta iecur eius; velut si avis festinet ad laqueum et nescit quod de periculo animae illius agitur.
20O||7||24||166640	Nunc ergo, fili mi, audi me et attende verbis oris mei.
20O||7||25||166650	Ne abstrahatur in viis illius mens tua, neque decipiaris semitis eius.
20O||7||26||166660	Multos enim vulneratos deiecit, et fortissimi quique interfecti sunt ab ea:
20O||7||27||166670	viae inferi domus eius penetrantes in interiora mortis.
20O||8||1||166680	Numquid non sapientia clamitat, et prudentia dat vocem suam?
20O||8||2||166690	In summis verticibus supra viam in mediis semitis stans,
20O||8||3||166700	iuxta portas ad introitum civitatis, in ipsis foribus conclamat:
20O||8||4||166710	“ O viri, ad vos clamito, et vox mea ad filios hominum.
20O||8||5||166720	Intellegite, parvuli, astutiam; et insipientes, animadvertite.
20O||8||6||166730	Audite, quoniam de rebus magnis locutura sum, et aperientur labia mea, ut recta praedicent.
20O||8||7||166740	Veritatem meditabitur guttur meum, et labia mea detestabuntur impium.
20O||8||8||166750	Iusti sunt omnes sermones oris mei, non est in eis pravum quid neque perversum;
20O||8||9||166760	omnes recti sunt intellegentibus et aequi invenientibus scientiam.
20O||8||10||166770	Accipitc disciplinam meam et non pecuniam, doctrinam magis quam aurum electum.
20O||8||11||166780	Melior est enim sapientia gemmis, et omne desiderabile ei non potest comparari ”.
20O||8||12||166790	Ego sapientia habito cum prudentia et artem excogitandi invenio.
20O||8||13||166800	Timor Domini odisse malum; arrogantiam et superbiam et viam pravam et os bilingue detestor.
20O||8||14||166810	Meum est consilium et prudentia, mea est intellegentia, mea est fortitudo.
20O||8||15||166820	Per me reges regnant, et principes iusta decernunt;
20O||8||16||166830	per me duces imperant, et potentes decernunt iustitiam.
20O||8||17||166840	Ego diligentes me diligo; et, qui mane vigilant ad me, invenient me.
20O||8||18||166850	Mecum sunt divitiae et gloria, opes superbae et iustitia.
20O||8||19||166860	Melior est enim fructus meus auro et obryzo, et genimina mea argento electo.
20O||8||20||166870	In viis iustitiae ambulo, in medio semitarum iudicii,
20O||8||21||166880	ut ditem diligentes me et thesauros eorum repleam.
20O||8||22||166890	Dominus possedit me in initio viarum suarum, antequam quidquam faceret a principio;
20O||8||23||166900	ab aeterno ordinata sum et ex antiquis, antequam terra fieret.
20O||8||24||166910	Nondum erant abyssi, et ego iam concepta eram, necdum fontes graves aquis,
20O||8||25||166920	priusquam montes demergerentur, ante colles ego parturiebar.
20O||8||26||166930	Adhuc terram non fecerat et campos et initium glebae orbis terrae.
20O||8||27||166940	Quando praeparabat caelos, aderam, quando certa lege et gyro vallabat abyssos,
20O||8||28||166950	quando nubes firmabat sursum, et praevaluerunt fontes abyssi,
20O||8||29||166960	quando circumdabat mari terminum suum et aquis, ne transirent fines suos, quando iecit fundamenta terrae,
20O||8||30||166970	cum eo eram ut artifex: delectatio eius per singulos dies, ludens coram eo omni tempore,
20O||8||31||166980	ludens in orbe terrarum, et deliciae meae esse cum filiis hominum.
20O||8||32||166990	Nunc ergo, filii, audite me: beati, qui custodiunt vias meas;
20O||8||33||167000	audite disciplinam et estote sapientes et nolite abicere eam.
20O||8||34||167010	Beatus homo, qui audit me et qui vigilat ad fores meas cotidie et observat ad postes ostii mei.
20O||8||35||167020	Qui me invenerit, inveniet vitam et hauriet delicias a Domino.
20O||8||36||167030	Qui autem in me peccaverit, laedet animam suam: omnes, qui me oderunt, diligunt mortem.
20O||9||1||167040	Sapientia aedificavit sibi domum, excidit columnas septem;
20O||9||2||167050	immolavit victimas suas, miscuit vinum et proposuit mensam suam.
20O||9||3||167060	Misit ancillas suas, ut vocarent ad arcem et ad excelsa civitatis:
20O||9||4||167070	“ Si quis est parvulus, veniat ad me ”. Et vecordi locuta est:
20O||9||5||167080	“ Venite, comedite panem meum et bibite vinum, quod miscui vobis; 
20O||9||6||167090	relinquite infantiam et vivite et ambulate per vias prudentiae ”.
20O||9||7||167100	Qui erudit derisorem, ipse iniuriam sibi facit; et, qui arguit impium, sibi maculam generat.
20O||9||8||167110	Noli arguere derisorem, ne oderit te; argue sapientem, et diliget te.
20O||9||9||167120	Da sapienti, et sapientior fiet; doce iustum, et addet doctrinam.
20O||9||10||167130	Principium sapientiae timor Domini, et scientia Sancti est prudentia.
20O||9||11||167140	Per me enim multiplicabuntur dies tui, et addentur tibi anni vitae.
20O||9||12||167150	Si sapiens fueris, tibimetipsi eris; si autem illusor, solus portabis malum.
20O||9||13||167160	Mulier stulta est clamosa, fatua et nihil sciens;
20O||9||14||167170	sedit in foribus domus suae super sellam in excelsis urbis,
20O||9||15||167180	ut vocaret transeuntes per viam et pergentes itinere suo:
20O||9||16||167190	“ Qui est parvulus, declinet ad me ”. Et vecordi locuta est:
20O||9||17||167200	“ Aquae furtivae dulciores sunt, et panis in abscondito suavior ”.
20O||9||18||167210	Et ignoravit quod ibi sint umbrae, et in profundis inferni convivae eius.
20O||10||1||167220	Parabolae Salomonis. Filius sapiens laetificat pa trem, filius vero stultus maestitia est matris suae.
20O||10||2||167230	Nil proderunt thesauri impietatis, iustitia vero liberabit a morte.
20O||10||3||167240	Non affliget Dominus fame animam iusti et cupiditatem impiorum subvertet.
20O||10||4||167250	Egestatem operata est manus remissa, manus autem fortium divitias parat.
20O||10||5||167260	Qui congregat in messe, filius sapiens est; qui autem stertit aestate, filius confusionis.
20O||10||6||167270	Benedictiones Domini super caput iusti, os autem impiorum operit violentiam.
20O||10||7||167280	Memoria iusti in benedictione erit, et nomen impiorum putrescet.
20O||10||8||167290	Sapiens corde praecepta suscipit, et stultus labiis corruet.
20O||10||9||167300	Qui ambulat simpliciter, ambulat confidenter; qui autem depravat vias suas, manifestus erit.
20O||10||10||167310	Qui annuit oculo, dabit dolorem, et stultus labiis corruet.
20O||10||11||167320	Vena vitae os iusti, et os impiorum operit violentiam.
20O||10||12||167330	Odium suscitat rixas, et universa delicta operit caritas.
20O||10||13||167340	In labiis sapientis invenitur sapientia, et virga in dorso eius, qui indiget corde.
20O||10||14||167350	Sapientes recondunt scientiam, os autem stulti ruinae proximum est.
20O||10||15||167360	Substantia divitis urbs fortitudinis eius, ruina pauperum egestas eorum.
20O||10||16||167370	Opus iusti ad vitam, fructus autem impii ad peccatum.
20O||10||17||167380	Graditur ad vitam, qui custodit disciplinam; qui autem increpationes relinquit, errat.
20O||10||18||167390	Abscondunt odium labia mendacia; qui profert contumeliam, insipiens est.
20O||10||19||167400	In multiloquio non deerit peccatum; qui autem moderatur labia sua, prudentissimus est.
20O||10||20||167410	Argentum electum lingua iusti, cor autem impiorum pro nihilo.
20O||10||21||167420	Labia iusti erudiunt plurimos; qui autem indocti sunt, in cordis egestate morientur.
20O||10||22||167430	Benedictio Domini divites facit, nec addet ei labor quidquam.
20O||10||23||167440	Quasi per risum stultus operatur scelus, sapientia autem est viro prudentiae.
20O||10||24||167450	Quod timet impius, veniet super eum; desiderium suum iustis dabitur.
20O||10||25||167460	Quasi tempestas transiens non erit impius, iustus autem quasi fundamentum sempiternum.
20O||10||26||167470	Sicut acetum dentibus et fumus oculis, sic piger his, qui miserunt eum.
20O||10||27||167480	Timor Domini apponet dies, et anni impiorum breviabuntur.
20O||10||28||167490	Exspectatio iustorum laetitia, spes autem impiorum peribit.
20O||10||29||167500	Fortitudo simplici via Domini et ruina his, qui operantur malum.
20O||10||30||167510	Iustus in aeternum non commovebitur, impii autem non habitabunt super terram.
20O||10||31||167520	Os iusti germinabit sapientiam, lingua prava abscindetur.
20O||10||32||167530	Labia iusti considerant placita, et os impiorum perversa.
20O||11||1||167540	Statera dolosa abominatio est apud Dominum, et pondus aequum voluntas eius.
20O||11||2||167550	Venit superbia, veniet et contumelia; apud humiles autem sapientia.
20O||11||3||167560	Simplicitas iustorum diriget eos, et supplantatio perversorum vastabit illos.
20O||11||4||167570	Non proderunt divitiae in die ultionis, iustitia autem liberabit a morte.
20O||11||5||167580	Iustitia simplicis diriget viam eius, et in impietate sua corruet impius.
20O||11||6||167590	Iustitia rectorum liberabit eos, et in insidiis suis capientur iniqui.
20O||11||7||167600	Mortuo homine impio, nulla erit ultra spes; et exspectatio divitiarum peribit.
20O||11||8||167610	Iustus de angustia liberatus est, et tradetur impius pro eo.
20O||11||9||167620	Simulator ore decipit amicum suum, iusti autem liberabuntur scientia.
20O||11||10||167630	In bonis iustorum exsultabit civitas, et in perditione impiorum erit laudatio.
20O||11||11||167640	Benedictione iustorum exaltabitur civitas et ore impiorum subvertetur.
20O||11||12||167650	Qui despicit amicum suum, indigens corde est, vir autem prudens tacebit.
20O||11||13||167660	Qui ambulat susurrans, revelat arcana; qui autem fidelis est animi, celat commissum.
20O||11||14||167670	Ubi non adsunt dispositiones, populus corruet; salus autem, ubi multa consilia.
20O||11||15||167680	Affligetur malo, qui fidem facit pro extraneo; qui autem odit sponsores, securus erit.
20O||11||16||167690	Mulier gratiosa inveniet gloriam, et robusti habebunt divitias.
20O||11||17||167700	Benefacit animae suae vir misericors; qui autem crudelis est, carnem suam affligit.
20O||11||18||167710	Impius facit opus fallax, seminanti autem iustitiam merces fidelis.
20O||11||19||167720	Firmus in iustitia praeparat vitam, et sectator malorum mortem.
20O||11||20||167730	Abominabile Domino cor pravum, et voluntas eius in iis, qui simpliciter ambulant.
20O||11||21||167740	Manus in manu, non erit impunitus malus, semen autem iustorum salvabitur.
20O||11||22||167750	Circulus aureus in naribus suis mulier pulchra et fatua.
20O||11||23||167760	Desiderium iustorum omne bonum est, praestolatio impiorum furor.
20O||11||24||167770	Alii dividunt propria et ditiores fiunt, alii parciores iusto semper in egestate sunt.
20O||11||25||167780	Anima, quae benedicit, impinguabitur; et, qui inebriat, ipse quoque inebriatur.
20O||11||26||167790	Qui abscondit frumenta, maledicetur in populis, benedictio autem super caput vendentium.
20O||11||27||167800	Qui instanter quaerit bonum, quaerit beneplacitum; qui autem investigator malorum est, haec advenient ei.
20O||11||28||167810	Qui confidit in divitiis suis, corruet, iusti autem quasi virens folium germinabunt.
20O||11||29||167820	Qui conturbat domum suam, possidebit ventos; et, qui stultus est, serviet sapienti.
20O||11||30||167830	Fructus iusti lignum vitae; et suscipit animas, qui sapiens est.
20O||11||31||167840	Si iustus in terra rependitur, quanto magis impius et peccator.
20O||12||1||167850	Qui diligit disciplinam, diligit scientiam; qui autem odit increpationes, insipiens est.
20O||12||2||167860	Qui bonus est, hauriet gratiam a Domino, virum autem versutum ipse condemnabit.
20O||12||3||167870	Non roborabitur homo ex impietate, et radix iustorum non commovebitur.
20O||12||4||167880	Mulier diligens corona est viro suo, et quasi putredo in ossibus eius, quae est inhonesta.
20O||12||5||167890	Cogitationes iustorum iudicia, et consilia impiorum fraudulentia.
20O||12||6||167900	Verba impiorum insidiantur sanguini, os iustorum liberabit eos.
20O||12||7||167910	Subvertuntur impii et iam non sunt, domus autem iustorum permanebit.
20O||12||8||167920	Ad doctrinam suam laudabitur vir; qui autem perversus corde est, patebit contemptui.
20O||12||9||167930	Melior est pauper, qui ministrat sibi, quam gloriosus et indigens pane.
20O||12||10||167940	Curat iustus iumentorum suorum animas, viscera autem impiorum crudelia.
20O||12||11||167950	Qui operatur terram suam, satiabitur panibus; qui autem sectatur vana, vecors est.
20O||12||12||167960	Desiderat impius laqueum pessimorum, radix autem iustorum proficiet.
20O||12||13||167970	Propter peccata labiorum irretitur malus, effugiet autem iustus de angustia.
20O||12||14||167980	De fructu oris sui unusquisque replebitur bonis, et iuxta opera manuum suarum retribuetur ei.
20O||12||15||167990	Via stulti recta in oculis eius; qui autem sapiens est, audit consilia.
20O||12||16||168000	Fatuus statim indicat iram suam, dissimulat autem iniuriam callidus.
20O||12||17||168010	Qui spirat veritatem, index iustitiae est, testis autem mendax, fraudulentiae.
20O||12||18||168020	Est qui temere loquitur et quasi gladio pungit, lingua autem sapientium sanitas est.
20O||12||19||168030	Labium veritatis firmum erit in perpetuum, ad momentum autem lingua mendacii.
20O||12||20||168040	Dolus in corde cogitantium mala; qui autem pacis ineunt consilia, sequitur eos gaudium.
20O||12||21||168050	Nulla calamitas obveniet iusto, impii autem replebuntur malo.
20O||12||22||168060	Abominatio est Domino labia mendacia, qui autem fideliter agunt, placent ei.
20O||12||23||168070	Homo versutus celat scientiam, et cor insipientium provocat stultitiam.
20O||12||24||168080	Manus fortium dominabitur, quae autem remissa est, tributis serviet.
20O||12||25||168090	Maeror in corde viri humiliabit illum, et sermo bonus laetificabit eum.
20O||12||26||168100	In rectum ducit amicum iustus, iter autem impiorum decipiet eos.
20O||12||27||168110	Non assabit ignavia praedam suam, sed substantia pretiosa erit viro industrio.
20O||12||28||168120	In semita iustitiae vita, est autem etiam iter apertum ad mortem.
20O||13||1||168130	Filius sapiens disciplina patris; qui autem illusor est, non audit, cum arguitur.
20O||13||2||168140	De fructu oris sui homo satiabitur bonis, anima autem praevaricatorum violentia.
20O||13||3||168150	Qui custodit os suum, custodit animam suam; qui autem incautus est eloquio, ruina est ei.
20O||13||4||168160	Vult et non habet piger, anima autem operantium impinguabitur.
20O||13||5||168170	Verbum mendax iustus detestabitur, impius autem confundit et dehonestat.
20O||13||6||168180	Iustitia custodit innocentem in via, impietas autem peccatorem supplantat.
20O||13||7||168190	Est qui quasi dives habetur, cum nihil habeat; et est qui quasi pauper, cum in multis divitiis sit.
20O||13||8||168200	Redemptio animae viri divitiae suae; qui autem pauper est, increpationem non sustinet.
20O||13||9||168210	Lux iustorum laetificat, lucerna autem impiorum exstinguetur.
20O||13||10||168220	Inter superbos tantum iurgia sunt, et apud humiles sapientia.
20O||13||11||168230	Substantia festinata minuetur; qui autem colligit manu, multiplicat.
20O||13||12||168240	Spes, quae differtur, affligit animam, lignum vitae desiderium veniens.
20O||13||13||168250	Qui contemnit verbum, ipse se obligat; qui autem timet praeceptum, retribuetur ei.
20O||13||14||168260	Lex sapientis fons vitae, ut declinet a laqueis mortis.
20O||13||15||168270	Intellegentia bona dabit gratiam, in itinere infidelium vorago.
20O||13||16||168280	Omnis astutus agit cum consilio; qui autem fatuus est, aperit stultitiam.
20O||13||17||168290	Nuntius impius cadet in malum, legatus autem fidelis sanitas.
20O||13||18||168300	Egestas et ignominia ei, qui deserit disciplinam; qui autem acquiescit arguenti, glorificabitur.
20O||13||19||168310	Desiderium, si compleatur, delectat animam; detestantur stulti fugere mala.
20O||13||20||168320	Qui cum sapientibus graditur, sapiens erit; amicus stultorum malus efficietur.
20O||13||21||168330	Peccatores persequitur malum, et iustis retribuentur bona.
20O||13||22||168340	Bonus relinquit heredes filios et nepotes; et custoditur iusto substantia peccatoris.
20O||13||23||168350	Multi cibi in novalibus pauperum, et est qui perit, deficiente iudicio.
20O||13||24||168360	Qui parcit virgae, odit filium suum; qui autem diligit illum, instanter erudit.
20O||13||25||168370	Iustus comedit et replet animam suam, venter autem impiorum insaturabilis.
20O||14||1||168380	Sapientia mulierum aedificat domum suam, insipientia eam manibus destruet.
20O||14||2||168390	Ambulans recto itinere timet Deum; despicit illum, qui infami graditur via.
20O||14||3||168400	In ore stulti virga superbiae, labia autem sapientium custodiunt eos.
20O||14||4||168410	Ubi non sunt boves, praesepe vacuum est; plurimae autem segetes in fortitudine bovis.
20O||14||5||168420	Testis fidelis non mentitur, profert autem mendacium dolosus testis.
20O||14||6||168430	Quaerit derisor sapientiam et non invenit; doctrina prudentibus facilis.
20O||14||7||168440	Cede coram viro stulto, quia nescies labia prudentiae.
20O||14||8||168450	Sapientia callidi est intellegere viam suam, et imprudentia stultorum errans.
20O||14||9||168460	Stulti parvipendent peccatum, et inter iustos morabitur gratia.
20O||14||10||168470	Cor novit amaritudinem animae suae, in gaudio eius non miscebitur extraneus.
20O||14||11||168480	Domus impiorum delebitur, tabernacula vero iustorum germinabunt.
20O||14||12||168490	Est via, quae videtur homini recta, novissima autem eius deducunt ad mortem.
20O||14||13||168500	Etiam in risu cor dolore miscebitur, et extrema gaudii luctus occupat.
20O||14||14||168510	Viis suis replebitur stultus, et super eum erit vir bonus.
20O||14||15||168520	Simplex credit omni verbo, astutus considerat gressus suos.
20O||14||16||168530	Sapiens timet et declinat a malo, stultus transilit et confidit.
20O||14||17||168540	Impatiens operabitur stultitiam, et vir versutus odiosus est.
20O||14||18||168550	Possidebunt simplices stultitiam, et astuti coronabuntur scientia.
20O||14||19||168560	Procumbunt mali ante bonos, et impii ante portas iustorum.
20O||14||20||168570	Etiam proximo suo pauper odiosus erit, amici vero divitum multi.
20O||14||21||168580	Qui despicit proximum suum, peccat; qui autem miseretur pauperis, beatus erit.
20O||14||22||168590	Nonne errant, qui operantur malum? Misericordia et veritas iis, qui praeparant bona.
20O||14||23||168600	In omni labore erit abundantia; verbum autem labiorum tendit tantummodo ad egestatem.
20O||14||24||168610	Corona sapientium divitiae eorum, fatuitas stultorum fatuitas est.
20O||14||25||168620	Liberat animas testis fidelis, et profert mendacia versipellis.
20O||14||26||168630	In timore Domini fiducia fortis, et filiis eius erit spes.
20O||14||27||168640	Timor Domini fons vitae, declinans a laqueis mortis.
20O||14||28||168650	In multitudine populi dignitas regis, et in paucitate plebis ruina principis.
20O||14||29||168660	Qui patiens est, multa gubernatur prudentia; qui autem impatiens est, exaltat stultitiam.
20O||14||30||168670	Vita carnium sanitas cordis, putredo ossium invidia.
20O||14||31||168680	Qui calumniatur egentem, exprobrat Factori eius; honorat autem eum, qui miseretur pauperis.
20O||14||32||168690	In malitia sua impelletur impius, sperat autem iustus in integritate sua.
20O||14||33||168700	In corde prudentis requiescit sapientia, at in medio stultorum agnoscetur?
20O||14||34||168710	Iustitia elevat gentem, vituperium autem populorum est peccatum.
20O||14||35||168720	Acceptus est regi minister intellegens, et iracundia ei, qui turpiter agit.
20O||15||1||168730	Responsio mollis frangit iram, sermo durus suscitat furorem.
20O||15||2||168740	Lingua sapientium stillat scientiam, os fatuorum ebullit stultitiam.
20O||15||3||168750	In omni loco oculi Domini contemplantur malos et bonos.
20O||15||4||168760	Lingua placabilis lignum vitae, sed obliquitas in ea conteret spiritum.
20O||15||5||168770	Stultus irridet disciplinam patris sui; qui autem custodit increpationes, astutior fiet.
20O||15||6||168780	In domo iusti divitiae plurimae, et in fructibus impii conturbatio.
20O||15||7||168790	Labia sapientium disseminabunt scientiam; cor stultorum non rectum erit.
20O||15||8||168800	Victimae impiorum abominabiles Domino; vota iustorum grata sunt ei.
20O||15||9||168810	Abominatio est Domino via impii; qui sequitur iustitiam, diligetur.
20O||15||10||168820	Admonitio mala deserenti viam; qui increpationes odit, morietur.
20O||15||11||168830	Infernus et Perditio coram Domino, quanto magis corda filiorum hominum!
20O||15||12||168840	Non amat derisor eum, qui se corripit, nec ad sapientes graditur.
20O||15||13||168850	Cor gaudens exhilarat faciem, in maerore animi deicitur spiritus.
20O||15||14||168860	Cor sapientis quaerit doctrinam, et os stultorum pascitur stultitia.
20O||15||15||168870	Omnes dies pauperis mali; hilaris autem corde quasi iuge convivium.
20O||15||16||168880	Melius est parum cum timore Domini quam thesauri magni cum sollicitudine.
20O||15||17||168890	Melius est demensum holerum cum caritate quam vitulus saginatus cum odio.
20O||15||18||168900	Vir iracundus provocat rixas; qui patiens est, mitigat lites.
20O||15||19||168910	Iter pigrorum quasi saepes spinarum, via sollertium complanata.
20O||15||20||168920	Filius sapiens laetificat patrem, et stultus homo despicit matrem suam.
20O||15||21||168930	Stultitia gaudium sensu carenti; et vir prudens dirigit gressus suos.
20O||15||22||168940	Dissipantur cogitationes, ubi non est consilium; ubi vero sunt plures consiliarii, confirmantur.
20O||15||23||168950	Laetatur homo in responsione oris sui, et sermo opportunus est optimus.
20O||15||24||168960	Semita vitae sursum est viro erudito, ut declinet de inferno deorsum.
20O||15||25||168970	Domum superborum demolietur Dominus et firmos faciet terminos viduae.
20O||15||26||168980	Abominatio Domini cogitationes malae, et purus sermo pulcherrimus.
20O||15||27||168990	Conturbat domum suam, qui sectatur avaritiam; qui autem odit munera, vivet.
20O||15||28||169000	Mens iusti meditatur, ut respondeat; os impiorum redundat malis.
20O||15||29||169010	Longe est Dominus ab impiis et orationes iustorum exaudiet.
20O||15||30||169020	Lux oculorum laetificat animam, fama bona impinguat ossa.
20O||15||31||169030	Auris, quae audit increpationes vitae, in medio sapientium commorabitur.
20O||15||32||169040	Qui abicit disciplinam, despicit animam suam; qui autem acquiescit increpationibus, possessor est cordis.
20O||15||33||169050	Timor Domini disciplina sapientiae, et gloriam praecedit humilitas.
20O||16||1||169060	Hominis est animum praeparare, et Domini est responsio linguae.
20O||16||2||169070	Omnes viae hominis purae sunt oculis eius, spirituum ponderator est Dominus.
20O||16||3||169080	Revela Domino opera tua, et dirigentur cogitationes tuae.
20O||16||4||169090	Universa secundum proprium finem operatus est Dominus; impium quoque ad diem malum.
20O||16||5||169100	Abominatio Domini est omnis arrogans; manus in manu, non erit innocens.
20O||16||6||169110	Misericordia et veritate redimitur iniquitas, et in timore Domini declinatur a malo.
20O||16||7||169120	Cum placuerint Domino viae hominis, inimicos quoque eius convertet ad pacem.
20O||16||8||169130	Melius est parum cum iustitia quam multi fructus sine aequitate.
20O||16||9||169140	Cor hominis disponit viam suam, sed Domini est dirigere gressus eius.
20O||16||10||169150	Divinatio in labiis regis, in iudicio non errabit os eius.
20O||16||11||169160	Pondus et statera iusta Domini sunt, et opera eius omnes lapides sacculi.
20O||16||12||169170	Abominantur reges agere impie, quoniam iustitia firmatur solium.
20O||16||13||169180	Voluntas regum labia iusta; qui recta loquitur, diligetur.
20O||16||14||169190	Indignatio regis nuntii mortis, et vir sapiens placabit eam.
20O||16||15||169200	In lumine vultus regis vita, et voluntas eius quasi imber serotinus.
20O||16||16||169210	Possidere sapientiam quanto melius est auro; et acquirere prudentiam pretiosius est argento.
20O||16||17||169220	Semita iustorum declinare a malo; custos animae suae, qui servat viam suam.
20O||16||18||169230	Contritionem praecedit superbia, et ante ruinam exaltatio spiritus.
20O||16||19||169240	Melius est humiliari cum mitibus quam dividere spolia cum superbis.
20O||16||20||169250	Eruditus in verbo reperiet bona; et, qui sperat in Domino, beatus est.
20O||16||21||169260	Qui sapiens est corde, appellabitur prudens; et dulcedo labiorum addet doctrinam.
20O||16||22||169270	Fons vitae eruditio possidentis; poena stultorum stultitia.
20O||16||23||169280	Cor sapientis erudiet os eius et labiis eius addet doctrinam.
20O||16||24||169290	Favus mellis composita verba, dulcedo animae et sanitas ossium.
20O||16||25||169300	Est via, quae videtur homini recta, et novissima eius ducunt ad mortem.
20O||16||26||169310	Anima laborantis laborat sibi, quia compulit eum os suum.
20O||16||27||169320	Vir impius fodit malum, et in labiis eius quasi ignis ardens.
20O||16||28||169330	Homo perversus suscitat lites, et mussitator separat familiares.
20O||16||29||169340	Vir iniquus lactat amicum suum et ducit eum per viam non bonam.
20O||16||30||169350	Qui attonitis oculis cogitat prava, comprimens labia sua perficit malum.
20O||16||31||169360	Corona dignitatis canities, quae in viis iustitiae reperietur.
20O||16||32||169370	Melior est patiens viro forti, et, qui dominatur animo suo, expugnatore urbium.
20O||16||33||169380	Sortes mittuntur in sinum, sed a Domino temperantur.
20O||17||1||169390	Melior est buccella sicca cum pace quam domus plena victimis cum iurgio.
20O||17||2||169400	Servus sapiens dominabitur filiis inhonestis et inter fratres hereditatem dividet.
20O||17||3||169410	Sicut igne probatur argentum et aurum camino, ita corda probat Dominus.
20O||17||4||169420	Malus oboedit labio iniquo, et fallax obtemperat linguae mendaci.
20O||17||5||169430	Qui despicit pauperem, exprobrat Factori eius; et, qui in ruina laetatur alterius, non erit impunitus.
20O||17||6||169440	Corona senum filii filiorum, et gloria filiorum patres eorum.
20O||17||7||169450	Non decent stultum verba composita, nec principem labium mentiens.
20O||17||8||169460	Gemma gratissima munus in oculis domini eius; quocumque se verterit, prospere aget.
20O||17||9||169470	Qui celat delictum, quaerit amicitias; qui sermone repetit, separat foederatos.
20O||17||10||169480	Plus proficit correptio apud prudentem quam centum plagae apud stultum.
20O||17||11||169490	Semper iurgia quaerit malus; angelus autem crudelis mittetur contra eum.
20O||17||12||169500	Expedit magis ursae occurrere, raptis fetibus, quam fatuo confidenti in stultitia sua.
20O||17||13||169510	Qui reddit mala pro bonis, non recedet malum de domo eius.
20O||17||14||169520	Aquarum proruptio initium est iurgiorum; et, antequam exacerbetur contentio, desere.
20O||17||15||169530	Qui iustificat impium et qui condemnat iustum, abominabilis est uterque apud Dominum.
20O||17||16||169540	Ad quid pretium in manu stulti? Ad emendam sapientiam, cum careat corde?
20O||17||17||169550	Omni tempore diligit, qui amicus est, et frater ad angustiam natus est.
20O||17||18||169560	Stultus homo iungit manus, cum spoponderit pro amico suo.
20O||17||19||169570	Qui diligit delictum, diligit rixas; et, qui exaltat ostium, quaerit effracturam.
20O||17||20||169580	Qui perversi cordis est, non inveniet bonum; et, qui vertit linguam, incidet in malum.
20O||17||21||169590	Qui generat stultum, maerorem generat sibi, sed nec pater in fatuo laetabitur.
20O||17||22||169600	Animus gaudens aetatem floridam facit, spiritus tristis exsiccat ossa.
20O||17||23||169610	Munera de sinu impius accipit, ut pervertat semitas iudicii.
20O||17||24||169620	In facie prudentis lucet sapientia, oculi stultorum in finibus terrae.
20O||17||25||169630	Ira patris filius stultus et dolor matris, quae genuit eum.
20O||17||26||169640	Non est bonum multam inferre iusto nec percutere principem contra rectitudinem.
20O||17||27||169650	Qui moderatur sermones suos, novit scientiam, et lenis spiritu est vir prudens.
20O||17||28||169660	Stultus quoque, si tacuerit, sapiens reputabitur et, si compresserit labia sua, intellegens.
20O||18||1||169670	Occasiones quaerit, qui vult recedere ab amico; omni consilio exacerbatur.
20O||18||2||169680	Non delectatur stultus prudentia sed in revelatione cordis sui.
20O||18||3||169690	Cum venerit impius, veniet et contemptio, et cum ignominia opprobrium.
20O||18||4||169700	Aqua profunda verba ex ore viri, et torrens redundans fons sapientiae.
20O||18||5||169710	Accipere personam impii non est bonum, ut declines iustum in iudicio.
20O||18||6||169720	Labia stulti miscent se rixis, et os eius plagas provocat.
20O||18||7||169730	Os stulti ruina eius, et labia ipsius laqueus animae eius.
20O||18||8||169740	Verba susurronis quasi dulcia, et ipsa perveniunt usque ad interiora ventris.
20O||18||9||169750	Qui mollis et dissolutus est in opere suo, frater est viri dissipantis.
20O||18||10||169760	Turris fortissima nomen Domini; ad ipsum currit iustus et exaltabitur.
20O||18||11||169770	Substantia divitis urbs roboris eius et quasi murus excelsus in cogitatione eius.
20O||18||12||169780	Antequam conteratur, exaltatur cor hominis; et, antequam glorificetur, humiliatur.
20O||18||13||169790	Qui prius respondet quam audiat, stultitia est ei et contumelia.
20O||18||14||169800	Spiritus viri sustentat imbecillitatem suam; spiritum vero confractum, quis poterit sustinere?
20O||18||15||169810	Cor prudens possidebit scientiam, et auris sapientium quaerit doctrinam.
20O||18||16||169820	Donum hominis dilatat viam eius et ante principes deducit eum.
20O||18||17||169830	Qui prior in contentione loquitur, putatur iustus; venit amicus eius et arguet eum.
20O||18||18||169840	Lites comprimit sors et inter potentes quoque diiudicat.
20O||18||19||169850	Frater, qui offenditur, durior est civitate firma, et lites quasi vectes urbium.
20O||18||20||169860	De fructu oris viri replebitur venter eius, et genimina labiorum ipsius saturabunt eum.
20O||18||21||169870	Mors et vita in manu linguae; qui diligunt eam, comedent fructus eius.
20O||18||22||169880	Qui invenit mulierem bonam, invenit bonum et hausit gratiam a Domino.
20O||18||23||169890	Cum obsecrationibus loquetur pauper, et dives effabitur rigide.
20O||18||24||169900	Vir cum amicis concuti potest, sed est amicus, qui adhaereat magis quam frater.
20O||19||1||169910	Melior est pauper, qui ambulat in simplicitate sua, quam qui torquet labia et est insipiens.
20O||19||2||169920	Ubi non est scientia animae, non est bonum; et, qui festinus est pedibus, offendit. 
20O||19||3||169930	Stultitia hominis supplantat gressus eius, et contra Deum fervet animo suo.
20O||19||4||169940	Divitiae addunt amicos plurimos; pauper autem ab amico suo separatur.
20O||19||5||169950	Testis falsus non erit impunitus; et, qui mendacia loquitur, non effugiet.
20O||19||6||169960	Multi blandiuntur faciei potentis, et omnes amici sunt dona tribuenti.
20O||19||7||169970	Omnes fratres hominis pauperis oderunt eum, insu7per et amici procul recesserunt ab eo; qui tantum verba sectatur, nihil habebit.
20O||19||8||169980	Qui autem possessor est mentis, diligit animam suam, et custos prudentiae inveniet bona. 
20O||19||9||169990	Falsus testis non erit impunitus; et, qui loquitur mendacia, peribit.
20O||19||10||170000	Non decent stultum deliciae, nec servum dominari principibus.
20O||19||11||170010	Doctrina viri mitigat iram eius, et gloria eius est iniqua praetergredi.
20O||19||12||170020	Sicut fremitus leonis ita et regis ira, et sicut ros super herbam ita et gratia eius.
20O||19||13||170030	Calamitas patris filius stultus; et tecta iugiter perstillantia litigiosa mulier.
20O||19||14||170040	Domus et divitiae hereditas patrum, a Domino autem uxor prudens.
20O||19||15||170050	Pigredo immittit soporem, et anima dissoluta esuriet.
20O||19||16||170060	Qui custodit mandatum, custodit animam suam; qui autem neglegit viam suam, mortificabitur.
20O||19||17||170070	Feneratur Domino, qui miseretur pauperis, et vicissitudinem suam reddet ei.
20O||19||18||170080	Erudi filium tuum, dum spes est; ad interfectionem autem eius ne ponas animam tuam.
20O||19||19||170090	Qui impatiens est, sustinebit multam; et, si eum abripere vis, aliud appones.
20O||19||20||170100	Audi consilium et suscipe disciplinam, ut sis sapiens in novissimis tuis.
20O||19||21||170110	Multae cogitationes in corde viri, voluntas autem Domini permanebit.
20O||19||22||170120	Desiderabile in homine est misericordia eius; et melior est pauper quam vir mendax.
20O||19||23||170130	Timor Domini ad vitam, et in plenitudine commorabitur absque visitatione mali.
20O||19||24||170140	Abscondit piger manum suam in catino nec ad os suum applicat eam.
20O||19||25||170150	Derisore flagellato vel parvulus sapientior erit; si autem corripueris sapientem, intelleget disciplinam.
20O||19||26||170160	Qui affligit patrem et fugat matrem, filius inhonestus et ignominiosus.
20O||19||27||170170	Acquiesce, fili, ut audias doctrinam nec erres a sermonibus scientiae.
20O||19||28||170180	Testis iniquus deridet iudicium, et os impiorum devorat iniquitatem.
20O||19||29||170190	Paratae sunt derisoribus virgae, et plagae stultorum corporibus.
20O||20||1||170200	Luxuriosa res vinum, et tumultuosa sicera; quicumque his delectatur, non erit sapiens.
20O||20||2||170210	Sicut rugitus leonis ita et terror regis: qui provocat eum, peccat in animam suam.
20O||20||3||170220	Honor est homini separari a contentionibus; omnes autem stulti miscentur contumeliis.
20O||20||4||170230	Propter frigus piger arare noluit; mendicabit ergo aestate, et non dabitur illi.
20O||20||5||170240	Sicut aqua profunda consilium in corde viri, sed homo sapiens exhauriet illud.
20O||20||6||170250	Multi homines misericordes vocantur; virum autem fidelem quis inveniet?
20O||20||7||170260	Iustus, qui ambulat in simplicitate sua, beatos post se filios derelinquet.
20O||20||8||170270	Rex, qui sedet in solio iudicii, dissipat omne malum intuitu suo.
20O||20||9||170280	Quis potest dicere: “ Mundavi cor meum, purus sum a peccato ”?
20O||20||10||170290	Pondus et pondus, mensura et mensura, utrumque abominabile est apud Dominum.
20O||20||11||170300	Ex studiis suis intellegitur puer, si munda et recta sint opera eius.
20O||20||12||170310	Aurem audientem et oculum videntem, Dominus fecit utrumque.
20O||20||13||170320	Noli diligere somnum, ne te egestas opprimat; aperi oculos tuos et saturare panibus.
20O||20||14||170330	“ Malum est, malum est! ” dicit omnis emptor et, cum recesserit, tunc gloriabitur.
20O||20||15||170340	Est aurum et multitudo gemmarum et vas pretiosum labia scientiae.
20O||20||16||170350	Tolle vestimentum eius, quia fideiussor exstitit alieni, et pro extraneis aufer pignus ab eo.
20O||20||17||170360	Suavis est homini panis mendacii, et postea implebitur os eius calculo. 
20O||20||18||170370	Cogitationes consiliis firmantur, et dispensationibus tractanda sunt bella.
20O||20||19||170380	Ei, qui revelat mysteria et calumniatur et dilatat labia sua, ne commiscearis.
20O||20||20||170390	Qui maledicit patri suo et matri, exstinguetur lucerna eius in mediis tenebris.
20O||20||21||170400	Hereditas, ad quam festinatur in principio, in novissimo benedictione carebit.
20O||20||22||170410	Ne dicas: “ Reddam malum ”; exspecta Dominum, et liberabit te. 
20O||20||23||170420	Abominatio est apud Dominum pondus et pondus; statera dolosa non est bona in oculis eius.
20O||20||24||170430	A Domino diriguntur gressus viri; quis autem hominum intellegere potest viam suam?
20O||20||25||170440	Laqueus est homini inconsulte dicere: “ Sanctum! ” et post vota retractare.
20O||20||26||170450	Ventilat impios rex sapiens et incurvat super eos rotam.
20O||20||27||170460	Lucerna Domini spiraculum hominis, quae investigat omnia secreta ventris.
20O||20||28||170470	Misericordia et veritas custodiunt regem, et roboratur clementia thronus eius.
20O||20||29||170480	Ornamentum iuvenum fortitudo eorum, et honor senum canities.
20O||20||30||170490	Livor vulneris absterget mala, et plagae in secretioribus ventris.
20O||21||1||170500	Sicut rivi aquarum cor regis in manu Domini: quocumque voluerit, inclinabit illud.
20O||21||2||170510	Omnis via viri recta sibi videtur; appendit autem corda Dominus.
20O||21||3||170520	Facere misericordiam et iudicium magis placet Domino quam victimae.
20O||21||4||170530	Exaltatio oculorum et dilatatio cordis, lucerna impiorum: peccatum.
20O||21||5||170540	Cogitationes sollertis semper in abundantiam; omnis autem festinus semper in egestate est.
20O||21||6||170550	Qui congregat thesauros lingua mendacii, vento impingetur ad laqueos mortis.
20O||21||7||170560	Violentia impiorum detrahet eos, quia noluerunt facere iudicium.
20O||21||8||170570	Perversa via viri aliena est; qui autem mundus est, rectum opus eius.
20O||21||9||170580	Melius est sedere in angulo domatis quam cum muliere litigiosa et in domo communi.
20O||21||10||170590	Anima impii desiderat malum; non miserebitur proximo suo.
20O||21||11||170600	Multato derisore sapientior erit parvulus; et, si instruatur sapiens, sumet scientiam.
20O||21||12||170610	Excogitat Iustus de domo impii, ut praecipitet impios in malum.
20O||21||13||170620	Qui obturat aurem suam ad clamorem pauperis, et ipse clamabit, et non exaudietur.
20O||21||14||170630	Munus absconditum exstinguit iras, et donum in sinu indignationem maximam.
20O||21||15||170640	Gaudium iusto est facere iudicium, et ruina operantibus iniquitatem.
20O||21||16||170650	Vir, qui erraverit a via prudentiae, in coetu umbrarum commorabitur.
20O||21||17||170660	Qui diligit convivia, in egestate erit; qui amat vinum et pinguia, non ditabitur.
20O||21||18||170670	Redemptio pro iusto impius, et pro rectis iniquus.
20O||21||19||170680	Melius est habitare in terra deserta quam cum muliere rixosa et iracunda.
20O||21||20||170690	Thesaurus desiderabilis et pinguis in habitaculo sapientis, et imprudens homo dissipabit illum.
20O||21||21||170700	Qui sequitur iustitiam et misericordiam, inveniet vitam et iustitiam et gloriam.
20O||21||22||170710	Civitatem fortium ascendit sapiens et destruit robur fiduciae eius.
20O||21||23||170720	Qui custodit os suum et linguam suam, custodit ab angustiis animam suam.
20O||21||24||170730	Superbus et arrogans vocatur derisor, qui operatur in ira superbiae.
20O||21||25||170740	Desideria occidunt pigrum; noluerunt enim quidquam manus eius operari:
20O||21||26||170750	tota die concupiscit et desiderat; qui autem iustus est, tribuet et non parcit.
20O||21||27||170760	Hostiae impiorum abominabiles, eo magis quia offeruntur ex scelere.
20O||21||28||170770	Testis mendax peribit; vir oboediens loquetur in victoriam.
20O||21||29||170780	Vir impius obfirmat vultum suum; qui autem rectus est, corrigit viam suam.
20O||21||30||170790	Non est sapientia, non est prudentia, non est consilium contra Dominum.
20O||21||31||170800	Equus paratur ad diem belli, Dominus autem salutem tribuit.
20O||22||1||170810	Melius est nomen bonum quam divitiae multae, super argentum et aurum gratia bona.
20O||22||2||170820	Dives et pauper obviaverunt sibi: utriusque operator est Dominus.
20O||22||3||170830	Callidus vidit malum et abscondit se; simplices pertransierunt et afflicti sunt damno.
20O||22||4||170840	Praemium modestiae timor Domini, divitiae et gloria et vita.
20O||22||5||170850	Spinae et laquei in via perversi, custos autem animae suae longe recedit ab eis.
20O||22||6||170860	Institue adulescentem iuxta viam suam; etiam cum senuerit, non recedet ab ea.
20O||22||7||170870	Dives pauperibus imperat; et, qui accipit mutuum, servus est fenerantis.
20O||22||8||170880	Qui seminat iniquitatem, metet mala et virga irae suae consummabitur.
20O||22||9||170890	Qui bono oculo est, benedicetur, de panibus enim suis dedit pauperi.
20O||22||10||170900	Eice derisorem, et exibit cum eo iurgium; cessabuntque causae et contumeliae.
20O||22||11||170910	Qui diligit cordis munditiam, propter gratiam labiorum suorum habebit amicum regem.
20O||22||12||170920	Oculi Domini custodiunt scientiam, et supplantantur verba iniqui.
20O||22||13||170930	Dicit piger: “ Leo est foris, in medio platearum occidendus sum ”.
20O||22||14||170940	Fovea profunda os alienae; cui iratus est Dominus, incidet in eam.
20O||22||15||170950	Stultitia colligata est in corde pueri, et virga disciplinae fugabit eam.
20O||22||16||170960	Opprimis pauperem? Ipse augebit divitias suas. Donas ditiori? Ipse egebis.
20O||22||17||170970	Inclina aurem tuam et audi verba sapientium, appone autem cor ad doctrinam meam,
20O||22||18||170980	quia pulchra erunt, cum servaveris ea in ventre tuo, et redundabunt in labiis tuis.
20O||22||19||170990	Ut sit in Domino fiducia tua, ostendi ea tibi hodie.
20O||22||20||171000	Nonne descripsi ea tibi nudiustertius in cogitationibus et scientia,
20O||22||21||171010	ut ostenderem tibi firmitatem verborum veritatis, ut respondeas illi, qui misit te?
20O||22||22||171020	Non facias violentiam pauperi, quia pauper est, neque conteras egenum in porta,
20O||22||23||171030	quia iudicabit Dominus causam eorum, et anima spoliabit spoliatores.
20O||22||24||171040	Noli esse amicus homini iracundo neque ambules cum viro furioso,
20O||22||25||171050	ne forte discas semitas eius et sumas scandalum animae tuae.
20O||22||26||171060	Noli esse cum his, qui iungunt manus suas et qui vades se offerunt pro debitis:
20O||22||27||171070	si enim non habes unde restituas, quid causae est ut tollat lectum tuum subter te?
20O||22||28||171080	Ne transferas terminos antiquos, quos posuerunt patres tui.
20O||22||29||171090	Vidisti virum velocem in opere suo: coram regibus stabit nec erit ante ignobiles.
20O||23||1||171100	Quando sederis, ut comedas cum principe, diligenter attende, quae apposita sunt ante faciem tuam,
20O||23||2||171110	et statue cultrum in gutture tuo, si avidus es.
20O||23||3||171120	Ne desideres de cibis eius, quia est panis mendacii.
20O||23||4||171130	Noli laborare, ut diteris, sed in prudentia tua acquiesce.
20O||23||5||171140	Si erigas oculos tuos ad opes, iam non sunt; quia facient sibi pennas quasi aquilae et volabunt in caelum.
20O||23||6||171150	Ne comedas cum homine invido et ne desideres cibos eius;
20O||23||7||171160	quoniam sicut aestimavit in animo suo, ita ipse est. “ Comede et bibe ” dicet tibi, et mens eius non est tecum.
20O||23||8||171170	Buccellam, quam comederas, evomes et perdes pulchros sermones tuos.
20O||23||9||171180	In auribus insipientium ne loquaris, quia despicient doctrinam eloquii tui.
20O||23||10||171190	Ne attingas terminos viduae et agrum pupillorum ne introeas:
20O||23||11||171200	redemptor enim illorum fortis est, et ipse iudicabit contra te causam illorum.
20O||23||12||171210	Introduc ad doctrinam cor tuum et aures tuas ad verba scientiae.
20O||23||13||171220	Noli subtrahere a puero disciplinam; si enim percusseris eum virga, non morietur:
20O||23||14||171230	tu virga percuties eum et animam eius de inferno liberabis.
20O||23||15||171240	Fili mi, si sapiens fuerit cor tuum, gaudebit tecum et cor meum,
20O||23||16||171250	et exsultabunt renes mei, cum locuta fuerint rectum labia tua.
20O||23||17||171260	Non aemuletur cor tuum peccatores, sed in timore Domini esto tota die,
20O||23||18||171270	quia est tibi posteritas, et praestolatio tua non auferetur.
20O||23||19||171280	Audi, fili mi, et esto sapiens et dirige in via animum tuum.
20O||23||20||171290	Noli esse in conviviis potatorum nec in comissationibus carnis,
20O||23||21||171300	quia vacantes potibus et comissatores consumentur, et vestietur pannis dormitatio.
20O||23||22||171310	Audi patrem tuum, qui genuit te, et ne contemnas, cum senuerit mater tua.
20O||23||23||171320	Veritatem eme et noli vendere; sapientiam eme et doctrinam et intellegentiam.
20O||23||24||171330	Exsultat gaudio pater iusti; qui sapientem genuit, laetabitur in eo;
20O||23||25||171340	gaudeat pater tuus et mater tua, et exsultet, quae genuit te.
20O||23||26||171350	Praebe, fili mi, cor tuum mihi, et oculi tui vias meas custodiant.
20O||23||27||171360	Fovea enim profunda est meretrix, et puteus angustus aliena,
20O||23||28||171370	nam insidiatur ipsa in via quasi latro et iniquos in hominibus addet.
20O||23||29||171380	Cui “ Vae ”? Cui “ Eheu ”? Cui rixae? Cui querela? Cui sine causa vulnera? Cui suffusio oculorum?
20O||23||30||171390	His, qui commorantur in vino et eunt, ut scrutentur mixtum.
20O||23||31||171400	Ne intuearis vinum, quando flavescit, cum splenduerit in calice color eius: ingreditur blande,
20O||23||32||171410	sed in novissimo mordebit ut coluber et sicut regulus vulnerat.
20O||23||33||171420	Oculi tui videbunt extranea, et cor tuum loquetur perversa;
20O||23||34||171430	et eris sicut dormiens in medio mari et quasi sopitus ad malum navis:
20O||23||35||171440	“ Verberaverunt me, sed non dolui, percusserunt me, et ego non sensi; quando evigilabo et rursus illud requiram? ”.
20O||24||1||171450	Ne aemuleris viros malos nec desideres esse cum eis,
20O||24||2||171460	quia rapinas meditatur mens eorum, et perniciem labia eorum loquuntur.
20O||24||3||171470	Sapientia aedificabitur domus, et prudentia roborabitur.
20O||24||4||171480	In doctrina replebuntur cellaria, universa substantia pretiosa et pulcherrima.
20O||24||5||171490	Vir sapiens fortis est, et vir doctus firmat robur.
20O||24||6||171500	Quia cum dispositione parabis tibi bellum, et erit salus, ubi multa consilia sunt.
20O||24||7||171510	Excelsa stulto sapientia, in porta non aperiet os suum.
20O||24||8||171520	Qui cogitat mala facere, vir perniciosus vocabitur.
20O||24||9||171530	Cogitatio stulti peccatum est, et abominatio hominum detractor. 
20O||24||10||171540	Si fueris lassus in die angustiae, coartabitur fortitudo tua.
20O||24||11||171550	Erue eos, qui ducuntur ad mortem; et, qui trahuntur ad interitum, retine.
20O||24||12||171560	Si dixeris: “ Nesciebamus hoc ”; nonne qui ponderator est cordis, ipse intellegit, et servatorem animae tuae nihil fallit reddetque homini iuxta opera sua?
20O||24||13||171570	Comede, fili mi, mel, quia bonum est et favum dulcissimum gutturi tuo.
20O||24||14||171580	Sic, scito, est sapientia animae tuae; quam cum inveneris, erit tibi posteritas, et spes tua non peribit.
20O||24||15||171590	Ne insidieris, o nequam, domui iusti neque vastes requiem eius.
20O||24||16||171600	Septies enim cadet iustus et resurget; impii autem corruent in malum.
20O||24||17||171610	Cum ceciderit inimicus tuus, ne gaudeas, et in ruina eius ne exsultet cor tuum,
20O||24||18||171620	ne forte videat Dominus, et displiceat ei et auferat ab eo iram suam.
20O||24||19||171630	Ne succendas ira in pessimos nec aemuleris impios,
20O||24||20||171640	quoniam non erit posteritas maligno, et lucerna impiorum exstinguetur.
20O||24||21||171650	Time Dominum, fili mi, et regem et cum nova sectantibus non commiscearis,
20O||24||22||171660	quoniam repente consurget perditio eorum, et ruinam utriusque quis novit?
20O||24||23||171670	Haec quoque sapientibus: Dignoscere personam in iudicio non est bonum.
20O||24||24||171680	Qui dicit impio: “ Iustus es ”, maledicent ei populi, et detestabuntur eum tribus.
20O||24||25||171690	Qui vero arguunt eum, laudabuntur, et super ipsos veniet benedictio boni.
20O||24||26||171700	Labia deosculatur, qui recta verba respondet.
20O||24||27||171710	Praepara foris opus tuum et diligenter exerce illud in agro tuo, ut postea aedifices domum tuam.
20O||24||28||171720	Ne sis testis frustra contra proximum tuum nec decipias quemquam labiis tuis.
20O||24||29||171730	Ne dicas: “ Quomodo fecit mihi, sic faciam ei, reddam viro secundum opus suum ”.
20O||24||30||171740	Per agrum hominis pigri transivi et per vineam viri sensu carentis:
20O||24||31||171750	et ecce totum repleverant urticae, et operuerant superficiem eius spinae, et maceria lapidum destructa erat; 
20O||24||32||171760	quod cum vidissem, posui in corde meo, vidi, didici disciplinam:
20O||24||33||171770	“ Parum dormies, modicum dormitabis, pauxillum manus conseres, ut quiescas,
20O||24||34||171780	et veniet tibi quasi cursor egestas, et mendicitas quasi vir armatus ”.
20O||25||1||171790	Hae quoque parabolae Salomonis, quas transcripse runt viri Ezechiae regis Iudae.
20O||25||2||171800	Gloria Dei est celare verbum, et gloria regum investigare sermonem.
20O||25||3||171810	Caelum prae altitudine et terra prae profunditate, et cor regum inscrutabile.
20O||25||4||171820	Aufer scorias de argento, et egredietur vas pro argentario.
20O||25||5||171830	Aufer impium de conspectu regis, et firmabitur iustitia thronus eius.
20O||25||6||171840	Ne gloriosus appareas coram rege et in loco magnorum ne steteris.
20O||25||7||171850	Melius est enim ut dicatur tibi: “ Ascende huc ”, quam ut humilieris coram principe.
20O||25||8||171860	Quae viderunt oculi tui, ne proferas in iurgio cito, quoniam quid facies postea, cum dehonestaverit te amicus tuus?
20O||25||9||171870	Causam tuam tracta cum amico tuo et secretum extranei ne reveles,
20O||25||10||171880	ne forte insultet tibi, cum audierit, et contumelia tua revocari non poterit.
20O||25||11||171890	Mala aurea in ornatibus argenteis, verbum prolatum in tempore suo.
20O||25||12||171900	Inauris aurea et margaritum fulgens sapiens, qui arguit super aurem audientem.
20O||25||13||171910	Sicut frigus nivis in die messis, ita legatus fidelis ei, qui misit eum: animam ipsius recreat.
20O||25||14||171920	Nubes et ventus et pluviae non sequentes vir gloriosus et promissa non complens.
20O||25||15||171930	Patientia lenietur princeps, et lingua mollis confringet ossa.
20O||25||16||171940	Mel invenisti? Comede, quod sufficit tibi, ne forte satiatus evomas illud.
20O||25||17||171950	Subtrahe pedem tuum de domo proximi tui, ne quando satiatus oderit te.
20O||25||18||171960	Malleus et gladius et sagitta acuta homo, qui loquitur contra proximum suum falsum testimonium.
20O||25||19||171970	Dens putridus et pes vacillans, qui sperat super infideli in die angustiae.
20O||25||20||171980	Sicut exuens pallium in die frigoris, sicut acetum in nitro, qui cantat carmina cordi tristi.
20O||25||21||171990	Si esurierit inimicus tuus, ciba illum; si sitierit, pota illum:
20O||25||22||172000	prunas enim congregabis super caput eius, et Dominus reddet tibi.
20O||25||23||172010	Ventus aquilo parturit pluvias, et faciem tristem lingua detrahens. 
20O||25||24||172020	Melius est sedere in angulo domatis quam cum muliere litigiosa et in domo communi.
20O||25||25||172030	Aqua frigida animae sitienti et nuntius bonus de terra longinqua.
20O||25||26||172040	Fons turbatus pede et vena corrupta iustus cadens coram impio.
20O||25||27||172050	Mel nimium comedere non est bonum, nec quaestus gloriae est gloria.
20O||25||28||172060	Urbs diruta et absque muro vir, qui non potest cohibere spiritum suum.
20O||26||1||172070	Quomodo nix in aestate et pluvia in messe, sic indecens est stulto gloria.
20O||26||2||172080	Sicut avis ad alia transvolans et hirundo volitans, sic maledictum frustra prolatum non superveniet.
20O||26||3||172090	Flagellum equo et camus asino et virga dorso stultorum.
20O||26||4||172100	Ne respondeas stulto iuxta stultitiam suam, ne tu quoque efficiaris ei similis;
20O||26||5||172110	responde stulto iuxta stultitiam suam, ne sibi sapiens esse videatur.
20O||26||6||172120	Amputat sibi pedes et iniuriam bibit, qui mittit verba per manum stulti.
20O||26||7||172130	Quomodo molles claudo tibiae, sic in ore stultorum parabola.
20O||26||8||172140	Sicut qui celat lapidem in acervo, ita qui tribuit insipienti honorem.
20O||26||9||172150	Spina crescens in manu temulenti, sic parabola in ore stultorum.
20O||26||10||172160	Sagittarius, qui conicit ad omnia, ita qui stultum conducit et qui vagos conducit.
20O||26||11||172170	Sicut canis, qui revertitur ad vomitum suum, sic stultus, qui iterat stultitiam suam.
20O||26||12||172180	Vidisti hominem sapientem sibi videri? Magis illo spem habebit stultus.
20O||26||13||172190	Dicit piger: “ Leaena est in via, et leo in plateis ”.
20O||26||14||172200	Ostium vertitur in cardine suo, et piger in lectulo suo.
20O||26||15||172210	Abscondit piger manum in catino et laborat, si ad os suum eam converterit.
20O||26||16||172220	Sapientior sibi piger videtur septem viris respondentibus sententias.
20O||26||17||172230	Apprehendit auribus canem, qui transiens commiscetur rixae alterius.
20O||26||18||172240	Sicut insanit, qui mittit sagittas et lanceas in mortem,
20O||26||19||172250	ita vir, qui decipit amicum suum et dicit: “ Nonne ludens feci? ”.
20O||26||20||172260	Cum defecerint ligna, exstinguetur ignis, et, susurrone subtracto, iurgia conquiescent.
20O||26||21||172270	Sicut carbones ad prunas et ligna ad ignem, sic homo litigiosus ad inflammandas rixas.
20O||26||22||172280	Verba susurronis quasi dulcia et ipsa perveniunt ad intima ventris.
20O||26||23||172290	Sicut argentum sordidum ornans vas fictile, sic labia levia et cor malum.
20O||26||24||172300	Labiis suis se dissimulabit inimicus, cum in corde tractaverit dolos:
20O||26||25||172310	quando mollierit vocem suam, ne credideris ei, quoniam septem abominationes sunt in corde illius;
20O||26||26||172320	operiet odium fraudulenter, revelabitur autem malitia eius in concilio.
20O||26||27||172330	Qui fodit foveam, incidet in eam; et, qui volvit lapidem, revertetur ad eum.
20O||26||28||172340	Lingua fallax non amat veritatem, et os lubricum operatur ruinas.
20O||27||1||172350	Ne glorieris in crastinum ignorans, quid superventura pariat dies.
20O||27||2||172360	Laudet te alienus et non os tuum, extraneus et non labia tua.
20O||27||3||172370	Grave est saxum et onerosa arena, sed ira stulti utroque gravior.
20O||27||4||172380	Saevitas et erumpens furor, et coram zelo consistere quis poterit?
20O||27||5||172390	Melior est manifesta correptio quam amor absconditus.
20O||27||6||172400	Veriora sunt vulnera diligentis quam fraudulenta oscula odientis.
20O||27||7||172410	Anima saturata calcabit favum, et anima esuriens etiam amarum pro dulci sumet.
20O||27||8||172420	Sicut avis transmigrans de nido suo, sic vir errans longe a loco suo.
20O||27||9||172430	Unguento et ture delectatur cor et dulcedine amici in consilio ex animo.
20O||27||10||172440	Amicum tuum et amicum patris tui ne dimiseris et domum fratris tui ne ingrediaris in die afflictionis tuae. Melior est vicinus iuxta quam frater procul.
20O||27||11||172450	Stude sapientiae, fili mi, et laetifica cor meum, ut possim exprobranti mihi respondere sermonem.
20O||27||12||172460	Astutus videns malum absconditus est; simplices transeuntes multati sunt.
20O||27||13||172470	Tolle vestimentum eius, qui spopondit pro extraneo, et pro alienis aufer ei pignus.
20O||27||14||172480	Qui benedicit proximo suo voce grandi mane consurgens, maledictio reputabitur ei.
20O||27||15||172490	Tecta perstillantia in die frigoris et litigiosa mulier comparantur;
20O||27||16||172500	qui retinet eam, quasi qui ventum teneat, et oleum dextera sua tenere reperietur.
20O||27||17||172510	Ferrum ferro exacuitur, et homo exacuit faciem amici sui.
20O||27||18||172520	Qui servat ficum, comedet fructus eius; et, qui custos est domini sui, glorificabitur.
20O||27||19||172530	Quomodo in aqua facies prospicit ad faciem, sic cor hominis ad hominem.
20O||27||20||172540	Infernus et Perditio numquam implentur, similiter et oculi hominum insatiabiles.
20O||27||21||172550	Quomodo probatur in conflatorio argentum et in fornace aurum, sic probatur homo ore laudantis.
20O||27||22||172560	Si pilo contuderis stultum in pila quasi ptisanas, non auferetur ab eo stultitia eius.
20O||27||23||172570	Diligenter agnosce vultum pecoris tui; appone cor tuum ad greges,
20O||27||24||172580	non enim habebis iugiter divitias. Num corona tribuetur in generationem et generationem?
20O||27||25||172590	Nudata sunt prata, et apparuerunt herbae virentes, et collecta sunt fena de montibus;
20O||27||26||172600	agni ad vestimentum tuum, et haedi ad agri pretium;
20O||27||27||172610	sufficiat tibi lac caprarum in cibum tuum et in cibum domus tuae et ad victum ancillis tuis.
20O||28||1||172620	Fugit impius, nemine persequente; iustus autem quasi leo confidens.
20O||28||2||172630	Propter peccata terrae multi principes eius; et propter hominem intellegentem et sapientem rectus ordo longior erit.
20O||28||3||172640	Vir pauper et calumnians pauperes similis est imbri vehementi, in quo paratur fames.
20O||28||4||172650	Qui derelinquunt legem, laudant impium; qui custodiunt, succenduntur contra eum.
20O||28||5||172660	Viri mali non intellegunt iudicium; qui autem requirunt Dominum, animadvertunt omnia.
20O||28||6||172670	Melior est pauper ambulans in simplicitate sua quam perversus in viis suis, quamquam dives.
20O||28||7||172680	Qui custodit legem, filius sapiens est; qui autem comissatores pascit, confundit patrem suum.
20O||28||8||172690	Qui coacervat divitias suas usuris et fenore, liberali in pauperes congregat eas.
20O||28||9||172700	Qui declinat aures suas, ne audiat legem, oratio quoque eius erit exsecrabilis.
20O||28||10||172710	Qui decipit iustos in via mala, in interitu suo corruet, et simplices possidebunt bona eius.
20O||28||11||172720	Sapiens sibi videtur vir dives, pauper autem prudens scrutabitur eum.
20O||28||12||172730	In exsultatione iustorum multa gloria est, et, cum exaltantur impii, abscondit se homo.
20O||28||13||172740	Qui abscondit scelera sua, non prosperabit; qui autem confessus fuerit et reliquerit ea, misericordiam consequetur.
20O||28||14||172750	Beatus homo, qui semper est pavidus; qui vero indurat cor suum, corruet in malum.
20O||28||15||172760	Leo rugiens et ursus esuriens princeps impius super populum pauperem.
20O||28||16||172770	Dux indigens prudentia multos opprimet; qui autem odit avaritiam, longi fient dies eius.
20O||28||17||172780	Hominem, animae cuiusdam sanguine gravatum, si usque ad lacum fugerit, nemo sustineat.
20O||28||18||172790	Qui ambulat simpliciter, salvus erit; qui perversis graditur viis, subito concidet.
20O||28||19||172800	Qui operatur terram suam, satiabitur panibus; qui autem sectatur otium, replebitur egestate.
20O||28||20||172810	Vir fidelis multum laudabitur; qui autem festinat ditari, non erit innocens.
20O||28||21||172820	Qui dignoscit in iudicio faciem, non benefacit; et pro buccella panis praevaricatur homo.
20O||28||22||172830	Festinat ditari vir invidus, ignorat quod egestas superveniet ei.
20O||28||23||172840	Qui corripit hominem, gratiam postea inveniet magis quam ille, qui lingua blanditur.
20O||28||24||172850	Qui abripit aliquid a patre suo et a matre et dicit: “ Hoc non est peccatum ”, particeps homicidae est.
20O||28||25||172860	Qui desiderium dilatat, iurgia concitat; qui vero sperat in Domino, impinguabitur.
20O||28||26||172870	Qui confidit in corde suo, stultus est; qui autem graditur sapienter, ipse salvabitur.
20O||28||27||172880	Qui dat pauperi, non indigebit; qui autem occultat oculos, abundabit maledictis.
20O||28||28||172890	Cum surrexerint impii, abscondentur homines; cum illi perierint, multiplicabuntur iusti.
20O||29||1||172900	Vir, qui correptiones dura cervice contemnit, subito conteretur absque sanatione.
20O||29||2||172910	In multiplicatione iustorum laetabitur vulgus; et in dominatione impii gemet populus.
20O||29||3||172920	Vir, qui amat sapientiam, laetificat patrem suum; qui autem nutrit scorta, perdet substantiam.
20O||29||4||172930	Rex in iustitia erigit terram; vir acceptor donorum destruet eam.
20O||29||5||172940	Homo, qui blanditur amico suo, rete expandit gressibus eius.
20O||29||6||172950	In peccato vir iniquus irretitur laqueo, et iustus exsultabit atque gaudebit.
20O||29||7||172960	Novit iustus causam pauperum, impius ignorat scientiam.
20O||29||8||172970	Homines pestilentes dissipant civitatem; sapientes vero avertunt furorem.
20O||29||9||172980	Vir sapiens, si cum stulto iudicio contenderit, sive irascatur sive rideat, non inveniet requiem.
20O||29||10||172990	Viri sanguinum oderunt simplicem; iusti autem quaerunt animam eius.
20O||29||11||173000	Totum spiritum suum profert stultus; sapiens mitigat eum in posterum.
20O||29||12||173010	Princeps, qui libenter audit verba mendacii, omnes ministros habet impios.
20O||29||13||173020	Pauper et oppressor obviaverunt sibi, utriusque oculorum illuminator est Dominus.
20O||29||14||173030	Rex, qui iudicat in veritate pauperes, thronus eius in aeternum firmabitur.
20O||29||15||173040	Virga atque correptio tribuit sapientiam; puer autem, qui dimittitur voluntati suae, confundit matrem suam.
20O||29||16||173050	In multiplicatione impiorum multiplicabuntur scelera, et iusti ruinas eorum videbunt.
20O||29||17||173060	Erudi filium tuum, et refrigerabit te et dabit delicias animae tuae.
20O||29||18||173070	Cum visio defecerit, dissipabitur populus; qui vero custodit legem, beatus est.
20O||29||19||173080	Servus verbis non potest erudiri, quia intellegit et respondere contemnit.
20O||29||20||173090	Vidisti hominem velocem ad loquendum? Magis illo spem habebit insipiens.
20O||29||21||173100	Qui delicate a pueritia nutrit servum suum, postea sentiet eum contumacem.
20O||29||22||173110	Vir iracundus provocat rixas; et, qui ad indignandum facilis est, erit ad peccandum proclivior.
20O||29||23||173120	Superbia hominis humiliabit eum, et humilis spiritu suscipiet gloriam.
20O||29||24||173130	Qui cum fure participat, odit animam suam; adiuramentum audit et non indicat.
20O||29||25||173140	Timor hominis inducit laqueum; qui sperat in Domino, sublevabitur.
20O||29||26||173150	Multi requirunt faciem principis; et iudicium a Domino egreditur singulorum.
20O||29||27||173160	Abominantur iusti virum impium; et abominantur impii eos, qui recta sunt via.
20O||30||1||173170	Verba Agur filii Iaces ex Massa. Oraculum hominis ad Itiel, ad Itiel et Ucal.
20O||30||2||173180	Quoniam stultissimus sum virorum, et sapientia hominum non est mecum;
20O||30||3||173190	et non didici sapientiam et scientiam sanctorum non novi.
20O||30||4||173200	Quis ascendit in caelum atque descendit? Quis continuit spiritum in manibus suis? Quis colligavit aquas quasi in vestimento? Quis statuit omnes terminos terrae? Quod nomen est eius, et quod nomen filii eius, si nosti?
20O||30||5||173210	Omnis sermo Dei probatus clipeus est sperantibus in eum.
20O||30||6||173220	Ne addas quidquam verbis illius: et arguaris inveniarisque mendax.
20O||30||7||173230	Duo rogavi te, ne deneges mihi, antequam moriar:
20O||30||8||173240	vanitatem et verba mendacia longe fac a me, mendicitatem et divitias ne dederis mihi, tribue tantum victum demensum mihi,
20O||30||9||173250	ne forte satiatus illiciar ad negandum et dicam: “ Quis est Dominus? ” aut egestate compulsus furer et periurem nomen Dei mei.
20O||30||10||173260	Ne calumnieris servum ad dominum suum, ne forte maledicat tibi, et puniaris.
20O||30||11||173270	Generatio, quae patri suo maledicit et quae matri suae non benedicit.
20O||30||12||173280	Generatio, quae sibi munda videtur et non est lota a sordibus suis.
20O||30||13||173290	Generatio, cuius oculi quam excelsi sunt, et palpebrae eius in alta surrectae!
20O||30||14||173300	Generatio, quae pro dentibus gladios habet, et cultri molares eius, ut comedat inopes de terra et pauperes ex hominibus.
20O||30||15||173310	Sanguisugae duae sunt filiae: “ Affer, affer! ”. Tria sunt insaturabilia, et quattuor, quae numquam dicunt: “ Sufficit! ”:
20O||30||16||173320	infernus et venter sterilis, terra, quae non satiatur aqua, ignis, qui numquam dicit: “ Sufficit! ”.
20O||30||17||173330	Oculum, qui subsannat patrem et qui despicit obsequium matris suae, effodiant eum corvi de torrente, et comedant eum filii aquilae.
20O||30||18||173340	Tria sunt nimis difficilia mihi, et quattuor penitus ignoro:
20O||30||19||173350	viam aquilae in caelo, viam colubri super petram, viam navis in medio mari et viam viri in adulescentula.
20O||30||20||173360	Talis est et via mulieris adulterae, quae comedit et tergens os suum dicit: “ Non sum operata malum ”.
20O||30||21||173370	Per tria movetur terra, et quattuor non potest sustinere:
20O||30||22||173380	per servum, cum regnaverit, per stultum, cum saturatus fuerit cibo,
20O||30||23||173390	per odiosam mulierem, cum in matrimonio fuerit assumpta, et per ancillam, cum fuerit heres dominae suae.
20O||30||24||173400	Quattuor sunt minima terrae, et ipsa sunt sapientiora sapientibus:
20O||30||25||173410	formicae populus infirmus, quae praeparant in messe cibum sibi;
20O||30||26||173420	hyraces plebs invalida, qui collocant in petra cubile suum;
20O||30||27||173430	regem locusta non habet et egreditur universa per turmas suas;
20O||30||28||173440	stellio manibus nititur et moratur in aedibus regis.
20O||30||29||173450	Tria sunt, quae bene gradiuntur, et quattuor, quae incedunt feliciter:
20O||30||30||173460	leo fortissimus bestiarum ad nullius pavebit occursum,
20O||30||31||173470	gallus succinctus lumbos et aries et rex, qui secum habet exercitum.
20O||30||32||173480	Si stultum te praebuisti, postquam elevatus es in sublime, et si considerasti, ori impone manum.
20O||30||33||173490	Qui enim fortiter premit lac, exprimit butyrum, et, qui vehementer emungit nares, elicit sanguinem, et, qui provocat iras, producit discordias.
20O||31||1||173500	Verba Lamuelis regis Massa, quae erudivit eum mater eius.
20O||31||2||173510	Quid, fili mi? Quid, fili uteri mei? Quid, fili votorum meorum?
20O||31||3||173520	Ne dederis mulieribus substantiam tuam et vias tuas illis, quae delent reges.
20O||31||4||173530	Non decet reges, o Lamuel, non decet reges bibere vinum, nec magistratus desiderare siceram,
20O||31||5||173540	ne forte bibant et obliviscantur iudiciorum et mutent causam omnium filiorum pauperis.
20O||31||6||173550	Date siceram pereunti et vinum his, qui amaro sunt animo:
20O||31||7||173560	bibat et obliviscatur egestatis suae et doloris sui non recordetur amplius.
20O||31||8||173570	Aperi os tuum pro muto et causis omnium filiorum, qui pereunt;
20O||31||9||173580	aperi os tuum, decerne, quod iustum est, et iudica inopem et pauperem.
20O||31||10||173590	ALEPH. Mulierem fortem quis inveniet? Longe super gemmas pretium eius.
20O||31||11||173600	BETH. Confidit in ea cor viri sui et spoliis non indigebit.
20O||31||12||173610	GHIMEL. Reddet ei bonum et non malum omnibus diebus vitae suae.
20O||31||13||173620	DALETH. Quaesivit lanam et linum et operata est delectatione manuum suarum.
20O||31||14||173630	HE. Facta est quasi navis institoris de longe portans panem suum.
20O||31||15||173640	VAU. Et de nocte surrexit deditque praedam domesticis suis et cibaria ancillis suis.
20O||31||16||173650	ZAIN. Consideravit agrum et emit eum; de fructu manuum suarum plantavit vineam.
20O||31||17||173660	HETH. Accinxit fortitudine lumbos suos et roboravit brachium suum.
20O||31||18||173670	TETH. Gustavit et vidit quia bona est negotiatio eius; non exstinguetur in nocte lucerna eius.
20O||31||19||173680	IOD. Manum suam misit ad colos, et digiti eius apprehenderunt fusum.
20O||31||20||173690	CAPH. Palmas suas aperuit inopi et manum suam extendit ad pauperem.
20O||31||21||173700	LAMED. Non timebit domui suae a frigoribus nivis: omnes enim domestici eius vestiti sunt duplicibus.
20O||31||22||173710	MEM. Stragulatam vestem fecit sibi; byssus et purpura indumentum eius.
20O||31||23||173720	NUN. Nobilis in portis vir eius, quando sederit cum senatoribus terrae.
20O||31||24||173730	SAMECH. Sindonem fecit et vendidit et cingulum tradidit Chananaeo.
20O||31||25||173740	Ain. Fortitudo et decor indumentum eius, et ridebit in die novissimo.
20O||31||26||173750	PHE. Os suum aperuit sapientiae, et lex clementiae in lingua eius.
20O||31||27||173760	SADE. Consideravit semitas domus suae et panem otiosa non comedit.
20O||31||28||173770	COPH. Surrexerunt filii eius et beatissimam praedicaverunt, vir eius et laudavit eam:
20O||31||29||173780	RES. “ Multae filiae fortiter operatae sunt, tu supergressa es universas ”.
20O||31||30||173790	SIN. Fallax gratia et vana est pulchritudo; mulier timens Dominum ipsa laudabitur.
20O||31||31||173800	TAU. Date ei de fructu manuum suarum, et laudent eam in portis opera eius.
21O||1||1||173810	Verba Ecclesiastes filii David regis Ierusalem.”
21O||1||2||173820	“ Vanitas vanitatum, dixit Ecclesiastes, vanitas vanitatum et omnia vanitas ”.
21O||1||3||173830	Quid lucri est homini de universo labore suo, quo laborat sub sole?
21O||1||4||173840	Generatio praeterit, et generatio advenit, terra autem in aeternum stat.
21O||1||5||173850	Oritur sol, et occidit sol et ad locum suum anhelat ibique renascitur.
21O||1||6||173860	Gyrat per meridiem et flectitur ad aquilonem, lustrans universa in circuitu pergit spiritus et in circulos suos revertitur.
21O||1||7||173870	Omnia flumina pergunt ad mare, et mare non redundat; ad locum, unde exeunt, flumina illuc revertuntur in cursu suo.
21O||1||8||173880	Cunctae res difficiles; non potest eas homo explicare sermone. Non saturatur oculus visu, nec auris auditu impletur.
21O||1||9||173890	Quod fuit, ipsum est, quod futurum est. Quod factum est, ipsum est, quod faciendum est:
21O||1||10||173900	nihil sub sole novum. Si de quadam re dicitur: “ Ecce hoc novum est ”, iam enim praecessit in saeculis, quae fuerunt ante nos.
21O||1||11||173910	Non est priorum memoria, sed nec eorum quidem, qui postea futuri sunt, erit recordatio apud eos, qui futuri sunt in novissimo.
21O||1||12||173920	Ego Ecclesiastes fui rex Israel in Ierusalem 
21O||1||13||173930	et proposui in animo meo quaerere et investigare sapienter de omnibus, quae fiunt sub sole. Hanc occupationem pessimam dedit Deus filiis hominum, ut occuparentur in ea. 
21O||1||14||173940	Vidi cuncta, quae fiunt sub sole; et ecce universa vanitas et afflictio spiritus.
21O||1||15||173950	Quod est curvum, rectum fieri non potest; et, quod deficiens est, numerari non potest.
21O||1||16||173960	Locutus sum ego in corde meo dicens: “ Ecce ego magnificavi et apposui sapientiam super omnes, qui fuerunt ante me in Ierusalem; et mens mea contemplata est multam sapientiam et scientiam ”. 
21O||1||17||173970	Dedique cor meum, ut scirem sapientiam et scientiam, insipientiam et stultitiam. Et agnovi quod in his quoque esset afflictio spiritus, eo quod
21O||1||18||173980	in multa sapientia multus sit maeror; et, qui addit scientiam, addit et laborem.
21O||2||1||173990	Dixi ego in corde meo: “ Veni, tentabo te gaudio: fruere bo nis ”; et ecce hoc quoque vanitas.
21O||2||2||174000	De risu dixi: “ Insania ” et de gaudio: “ Quid prodest? ”.
21O||2||3||174010	Tractavi in corde meo detinere in vino carnem meam, cum cor meum duceretur in sapientia, et amplecti stultitiam, donec viderem quid esset utile filiis hominum, ut faciant sub sole paucis diebus vitae suae. 
21O||2||4||174020	Magnificavi opera mea: aedificavi mihi domos et plantavi vineas, 
21O||2||5||174030	feci hortos et pomaria et consevi ea arboribus cuncti generis fructuum 
21O||2||6||174040	et exstruxi mihi piscinas aquarum, ut irrigarem silvam lignorum germinantium. 
21O||2||7||174050	Possedi servos et ancillas et habui multam familiam, habui armenta quoque et magnos ovium greges ultra omnes, qui fuerunt ante me in Ierusalem. 
21O||2||8||174060	Coacervavi mihi etiam argentum et aurum et substantias regum ac provinciarum, feci mihi cantores et cantatrices et delicias filiorum hominum, scyphos et urceos in ministerio ad vina fundenda 
21O||2||9||174070	et crevi, supergressus sum omnes, qui ante me fuerunt in Ierusalem; sapientia quoque mea perseveravit mecum. 
21O||2||10||174080	Et omnia, quae desideraverunt oculi mei, non negavi eis nec prohibui cor meum ab omni voluptate, et oblectatum est ex omnibus laboribus, et hanc ratus sum partem meam ab omnibus aerumnis meis. 
21O||2||11||174090	Cumque me convertissem ad universa opera, quae fecerant manus meae, et ad labores, in quibus sudaveram, et ecce in omnibus vanitas et afflictio spiritus, et nihil lucri esse sub sole.
21O||2||12||174100	Verti me ad contemplandam sapientiam et insipientiam et stultitiam: “ Quid faciet, inquam, homo, qui veniet post regem? Id quod antea fecerunt ”. 
21O||2||13||174110	Et vidi quod tantum praecederet sapientia stultitiam, quantum lux praecedit tenebras.
21O||2||14||174120	“ Sapientis oculi in capite eius, stultus in tenebris ambulat ”; et didici quod unus utriusque esset interitus.
21O||2||15||174130	Et dixi in corde meo: “ Si unus et stulti et meus occasus erit, quid mihi prodest quod maiorem sapientiae dedi operam? ”. Locutusque cum mente mea, animadverti quod hoc quoque esset vanitas. 
21O||2||16||174140	Non enim erit memoria sapientis similiter ut stulti in perpetuum; siquidem futura tempora oblivione cuncta pariter operient: moritur doctus similiter ut indoctus.
21O||2||17||174150	Et idcirco taeduit me vitae meae, quia malum mihi est, quod sub sole fit; cuncta enim vanitas et afflictio spiritus. 
21O||2||18||174160	Rursus detestatus sum omnem laborem meum, quo sub sole laboravi, quem relicturus sum homini, qui erit post me; 
21O||2||19||174170	et quis scit utrum sapiens an stultus futurus sit? Et dominabitur in laboribus meis, quibus desudavi et sollicitus fui sub sole. Hoc quoque vanitas. 
21O||2||20||174180	Verti me exasperans cor meum de omni labore, quo laboravi sub sole. 
21O||2||21||174190	Nam est qui laborat in sapientia et doctrina et sollicitudine, et homini, qui non laboraverit, dabit portionem suam; et hoc ergo vanitas et magnum malum.
21O||2||22||174200	Quid enim proderit homini de universo labore suo et afflictione cordis, qua sub sole laboravit? 
21O||2||23||174210	Cuncti dies eius dolores sunt, et aerumnae occupatio eius, nec per noctem cor eius requiescit; et hoc quoque vanitas est. 
21O||2||24||174220	Nihil melius est homini quam comedere et bibere et ostendere animae suae bona de laboribus suis. Et hoc vidi de manu Dei esse. 
21O||2||25||174230	Quis enim comedet et deliciis affluet sine eo?
21O||2||26||174240	Quia homini bono in conspectu suo dedit sapientiam et scientiam et laetitiam; peccatori autem dedit afflictionem colligendi et congregandi, ut tradat ei, qui placuit Deo; sed et hoc vanitas est et afflictio spiritus.
21O||3||1||174250	Omnia tempus habent, et momentum suum cuique negotio sub caelo:
21O||3||2||174260	tempus nascendi et tempus moriendi, tempus plantandi et tempus evellendi quod plantatum est,
21O||3||3||174270	tempus occidendi et tempus sanandi, tempus destruendi et tempus aedificandi,
21O||3||4||174280	tempus flendi et tempus ridendi, tempus plangendi et tempus saltandi,
21O||3||5||174290	tempus spargendi lapides et tempus eos colligendi, tempus amplexandi et tempus longe fieri ab amplexibus,
21O||3||6||174300	tempus quaerendi et tempus perdendi, tempus custodiendi et tempus abiciendi,
21O||3||7||174310	tempus scindendi et tempus consuendi, tempus tacendi et tempus loquendi,
21O||3||8||174320	tempus dilectionis et tempus odii, tempus belli et tempus pacis.
21O||3||9||174330	Quid lucri habet, qui operatur, de labore suo?
21O||3||10||174340	Vidi occupationem, quam dedit Deus filiis hominum, ut occuparentur in ea. 
21O||3||11||174350	Cuncta fecit bona in tempore suo; et mundum tradidit cordi eorum, et non inveniet homo opus, quod operatus est Deus ab initio usque ad finem. 
21O||3||12||174360	Cognovi quod nihil boni esset in eis nisi laetari et facere bene in vita sua. 
21O||3||13||174370	Omnis enim homo, qui comedit et bibit et videt bonum de labore suo, hoc donum Dei est. 
21O||3||14||174380	Didici quod omnia opera, quae fecit Deus, perseverent in perpetuum; non possumus eis quidquam addere nec auferre, quae fecit Deus, ut timeatur. 
21O||3||15||174390	Quod iam fuit, ipsum est; et, quod futurum est, iam fuit; et Deus requirit, quod abiit.
21O||3||16||174400	Et adhuc vidi sub sole: in loco iudicii ibi impietas, et in loco iustitiae ibi iniquitas; 
21O||3||17||174410	et dixi in corde meo: “ Iustum et impium iudicabit Deus, quia tempus omni rei et omnibus occasio ”.
21O||3||18||174420	Dixi in corde meo de filiis hominum, ut probaret eos Deus et ostenderet eos in semetipsis similes esse bestiis. 
21O||3||19||174430	Quoniam sors filiorum hominis et iumentorum una est atque eadem: sicut moritur homo, sic et illa moriuntur; et idem spiritus omnibus: nihil habet homo iumento amplius, quia omnia vanitas. 
21O||3||20||174440	Et omnia pergunt ad unum locum: de terra facta sunt omnia, et in terram omnia pariter revertuntur.
21O||3||21||174450	Quis novit, si spiritus filiorum hominis ascendat sursum, et si spiritus iumentorum descendat deorsum in terram? 
21O||3||22||174460	Et deprehendi nihil esse melius quam laetari hominem in opere suo; nam haec est pars illius. Quis enim eum adducet, ut post se futura cognoscat?
21O||4||1||174470	Verti me ad alia et vidi calumnias, quae sub sole geruntur, et ecce lacrimae oppressorum, et nemo consolator; et ex parte opprimentium violentia, et nemo consolator. 
21O||4||2||174480	Et laudavi magis mortuos, qui iam defuncti sunt, quam viventes, qui adhuc vitam agunt, 
21O||4||3||174490	et feliciorem utroque iudicavi, qui necdum natus est nec vidit opera mala, quae sub sole fiunt.
21O||4||4||174500	Rursum contemplatus sum omnes labores et omnem successum operis, et hoc esse zelum in proximum suum. Et in hoc ergo vanitas et afflictio spiritus.
21O||4||5||174510	Stultus complicat manus suas et comedit carnes suas.
21O||4||6||174520	Melior est pugillus cum requie quam plena utraque manus cum labore et afflictione spiritus.
21O||4||7||174530	Iterum repperi et aliam vanitatem sub sole: 
21O||4||8||174540	unus est et secundum non habet, non filium, non fratrem, et tamen laborare non cessat, nec satiantur oculi eius divitiis, nec recogitat dicens: “ Cui laboro et fraudo animam meam bonis?”. In hoc quoque vanitas est et occupatio pessima. 
21O||4||9||174550	Melius est duos esse simul quam unum: habent enim emolumentum in labore suo, 
21O||4||10||174560	quia si unus ceciderit, ab altero fulcietur. Vae soli! Cum ceciderit, non habet sublevantem se. 
21O||4||11||174570	Insuper, si dormierint duo, fovebuntur mutuo; unus quomodo calefiet? 
21O||4||12||174580	Et, si quispiam praevaluerit contra unum, duo resistent ei. Et fu niculus triplex non cito rumpitur. 
21O||4||13||174590	Melior est puer pauper et sapiens rege sene et stulto, qui iam nescit erudiri.
21O||4||14||174600	Ille enim de domo carceris exivit, ut regnaret, etiamsi in regno istius natus sit pauper. 
21O||4||15||174610	Vidi cunctos viventes, qui ambulant sub sole, cum adulescente illo secundo, qui consurgebat pro eo. 
21O||4||16||174620	Infinitus numerus erat populi, omnium, quos ipse praecedebat; sed qui postea futuri sunt, non laetabuntur in eo. Et hoc vanitas et afflictio spiritus.
21O||4||17||174630	Custodi pedem tuum ingrediens domum Dei, nam accedere, ut audias, melius est quam cum stulti offerunt victimas: multo enim melior est oboedientia quam stultorum victimae, qui nesciunt se malum facere.
21O||5||1||174640	Ne temere quid loquaris, neque cor tuum sit velox ad proferen dum sermonem coram Deo; Deus enim in caelo, et tu super terram: idcirco sint pauci sermones tui.
21O||5||2||174650	Multas curas sequuntur somnia, et in multis sermonibus invenietur stultitia.
21O||5||3||174660	Si quid vovisti Deo, ne moreris reddere: displicet enim ei stulta promissio; sed, quodcumque voveris, redde. 
21O||5||4||174670	Multoque melius est non vovere, quam post votum promissa non reddere. 
21O||5||5||174680	Ne dederis os tuum, ut peccare faciat carnem tuam, neque dicas coram angelo: “ Error fuit ”; ne forte iratus Deus contra sermones tuos dissipet opera manuum tuarum. 
21O||5||6||174690	Ubi multa sunt somnia, plurimae sunt vanitates et sermones innumeri; tu vero Deum time.
21O||5||7||174700	Si videris calumnias egenorum et subreptionem iudicii et iustitiae in provincia, non mireris super hoc negotio, quia excelso excelsior vigilat, et super hos quoque eminentiores sunt alii; 
21O||5||8||174710	et terrae lucrum in omnibus est rex, cuius agri culti sunt. 
21O||5||9||174720	Qui diligit pecuniam, pecunia non implebitur; et, qui amat divitias, fructum non capiet ex eis; et hoc ergo vanitas. 
21O||5||10||174730	Ubi multae sunt opes, multi et qui comedunt eas; et quid prodest possessori, nisi quod cernit divitias oculis suis? 
21O||5||11||174740	Dulcis est somnus operanti, sive parum sive multum comedat; saturitas autem divitis non sinit eum dormire.
21O||5||12||174750	Est et infirmitas pessima, quam vidi sub sole: divitiae conservatae in malum domini sui. 
21O||5||13||174760	Perierunt enim in negotio pessimo; si generavit filium, in summa egestate erit. 
21O||5||14||174770	Sicut egressus est de utero matris suae, nudus iterum abibit, sicut venit, et nihil auferet secum de labore suo, quod tollat in manu sua. 
21O||5||15||174780	Miserabilis prorsus infirmitas: quomodo venit, sic revertetur. Quid ergo prodest ei quod laboravit in ventum? 
21O||5||16||174790	Cunctis enim diebus vitae suae comedit in tenebris et in curis multis et in aerumna atque tristitia. 
21O||5||17||174800	Ecce quod ego vidi bonum, quod pulchrum, ut comedat quis et bibat et fruatur laetitia ex labore suo, quo laboravit ipse sub sole, numero dierum vitae suae, quos dedit ei Deus; haec enim est pars illius. 
21O||5||18||174810	Et quidem omni homini, cui dedit Deus divitias atque substantiam, potestatemque ei tribuit, ut comedat ex eis et tollat partem suam et laetetur de labore suo: hoc est donum Dei. 
21O||5||19||174820	Non enim satis recordabitur dierum vitae suae, eo quod Deus occupet deliciis cor eius.
21O||6||1||174830	Est et aliud malum, quod vidi sub sole, et quidem grave apud homines: 
21O||6||2||174840	vir, cui dedit Deus divitias et substantiam et honorem, et nihil deest animae suae ex omnibus, quae desiderat; nec tribuit ei potestatem Deus, ut comedat ex eo, sed homo extraneus vorabit illud: hoc vanitas et miseria mala est. 
21O||6||3||174850	Si genuerit quispiam centum liberos et vixerit multos annos et plures dies aetatis habuerit, et anima illius non sit satiata bonis substantiae suae, immo et sepultura careat, de hoc ego pronuntio quod melior illo sit abortivus. 
21O||6||4||174860	Frustra enim venit et pergit ad tenebras, et in tenebris abscondetur nomen eius. 
21O||6||5||174870	Etsi non vidit solem neque cognovit, maior est requies isti quam illi. 
21O||6||6||174880	Etiamsi duobus milibus annis vixerit et non fuerit perfruitus bonis, nonne ad unum locum properant omnes?
21O||6||7||174890	“ Omnis labor hominis est ad os eius, sed anima eius non implebitur ”.
21O||6||8||174900	Quid habet amplius sapiens prae stulto? Et quid pauper, qui sciat ambulare coram vivis? 
21O||6||9||174910	“ Melior est oculorum visio quam vana persequi desideria ”; sed et hoc vanitas est et afflictio spiritus. 
21O||6||10||174920	Quidquid est, iam vocatum est nomen eius; et scitur quod homo sit et non possit contra fortiorem se in iudicio contendere. 
21O||6||11||174930	Ubi verba sunt plurima, multiplicant vanitatem; quid lucri habet homo? 
21O||6||12||174940	Quoniam quis scit quid homini bonum sit in vita, in paucis diebus vanitatis suae, quos peragit velut umbra? Aut quis ei poterit indicare quid post eum futurum sub sole sit?
21O||7||1||174950	Melius est nomen bonum quam unguenta pretiosa, et dies mortis die nativitatis.
21O||7||2||174960	Melius est ire ad domum luctus quam ad domum convivii; in illa enim finis cunctorum hominum, et vivens hoc conferet in corde.
21O||7||3||174970	Melior est tristitia risu, quia per tristitiam vultus corrigitur animus.
21O||7||4||174980	Cor sapientium in domo luctus, et cor stultorum in domo laetitiae.
21O||7||5||174990	Melius est a sapiente corripi quam laetari stultorum canticis,
21O||7||6||175000	quia sicut sonitus spinarum ardentium sub olla, sic risus stulti. Sed et hoc vanitas.
21O||7||7||175010	Quia calumnia stultum facit sapientem, et munus cor insanire facit.
21O||7||8||175020	“ Melior est finis negotii quam principium, melior est patiens arrogante ”.
21O||7||9||175030	Ne sis velox in animo ad irascendum, quia ira in sinu stulti requiescit. 
21O||7||10||175040	Ne dicas: “Quid, putas, causae est quod priora tempora meliora fuere quam nunc sunt? ”. Non enim ex sapientia interrogas de hoc. 
21O||7||11||175050	Bona est sapientia cum divitiis et prodest videntibus solem. 
21O||7||12||175060	Sicut enim protegit sapientia, sic protegit pecunia; hoc autem plus habet eruditio, quod sapientia vitam tribuit possessori suo. 
21O||7||13||175070	Considera opera Dei: quod nemo possit corrigere, quod ille curvum fecerit. 
21O||7||14||175080	In die bona fruere bonis et in die mala considera: sicut hanc, sic et illam fecit Deus, ita ut non inveniat homo quidquam de futuro.
21O||7||15||175090	Cuncta vidi in diebus vanitatis meae: est iustus, qui perit in iustitia sua, et impius, qui multo vivit tempore in malitia sua.
21O||7||16||175100	Noli esse nimis iustus neque sapiens supra modum! Cur te perdere vis?
21O||7||17||175110	Ne agas nimis impie et noli esse stultus! Cur mori debeas in tempore non tuo?
21O||7||18||175120	Bonum est ut, quod habes, teneas, sed et ab illo ne subtrahas manum tuam, quia qui timet Deum, utrumque devitat. 
21O||7||19||175130	Sapientia confortabit sapientem super decem principes civitatis. 
21O||7||20||175140	Nullus enim homo iustus in terra, qui faciat bonum et non peccet. 
21O||7||21||175150	Sed et cunctis sermonibus, qui dicuntur, ne accommodes cor tuum, ne forte audias servum tuum maledicentem tibi; 
21O||7||22||175160	scit enim conscientia tua, quia et tu crebro maledixisti aliis.
21O||7||23||175170	Cuncta tentavi in sapientia, dixi: “ Sapiens efficiar ”. 
21O||7||24||175180	Et ipsa longius recessit a me. Longe est, quod fuit; et alta est profunditas. Quis inveniet eam?
21O||7||25||175190	Lustravi universa animo meo, ut scirem et considerarem et quaererem sapientiam et rationem et ut cognoscerem impietatem esse stultitiam et errorem imprudentiam. 
21O||7||26||175200	Et invenio amariorem morte mulierem, quae laqueus venatorum est, et sagena cor eius, vincula sunt manus illius. Qui placet Deo, effugiet eam; qui autem peccator est, capietur ab illa. 
21O||7||27||175210	Ecce hoc inveni, dixit Ecclesiastes, unum et alterum, ut invenirem rationem, 
21O||7||28||175220	quam adhuc quaerit anima mea, et non inveni: Hominem de mille unum repperi, mulierem ex omnibus non inveni.
21O||7||29||175230	Ecce solummodo hoc inveni: Quod fecerit Deus hominem rectum, et ipsi quaesierint infinitas quaestiones.
21O||8||1||175240	Quis talis, ut sapiens est? Et quis cognovit solutionem re rum? Sapientia hominis illuminat vultum eius, et durities faciei illius commutatur.
21O||8||2||175250	Os regis observa et propter iuramenta Dei 
21O||8||3||175260	ne festines recedere a facie eius neque permaneas in re mala, quia omne, quod voluerit, faciet. 
21O||8||4||175270	Quia sermo illius potestate plenus est, nec dicere ei quisquam potest: “ Quare ita facis? ”. 
21O||8||5||175280	Qui custodit praeceptum, non experietur quidquam mali; tempus et iudicium cor sapientis intellegit. 
21O||8||6||175290	Omni enim negotio tempus est et iudicium, et multa hominis afflictio; 
21O||8||7||175300	ignorat enim quid futurum sit, nam quomodo sit futurum, quis nuntiabit ei? 
21O||8||8||175310	Non est in hominis potestate dominari super spiritum nec cohibere spiritum, nec habet potestatem supra diem mortis, nec ulla remissio est ingruente bello, neque salvabit impietas impium.
21O||8||9||175320	Omnia haec consideravi et dedi cor meum cunctis operibus, quae fiunt sub sole, quo tempore dominatur homo homini in malum suum. 
21O||8||10||175330	Et ita vidi impios sepultos, discedentes de loco sancto; in oblivionem cadere in civitate, quod ita egerunt: sed et hoc vanitas est. 
21O||8||11||175340	Etenim, quia non profertur cito sententia contra opera mala, ideo cor filiorum hominum repletur, ut perpetrent mala. 
21O||8||12||175350	Nam peccator centies facit malum et prolongat sibi dies; verumtamen novi quod erit bonum timentibus Deum, qui verentur faciem eius. 
21O||8||13||175360	Non sit bonum impio, nec prolongabit dies suos quasi umbram, qui non timet faciem Domini. 
21O||8||14||175370	Est vanitas, quae fit super terram: sunt iusti, quibus mala proveniunt, quasi opera egerint impiorum, et sunt impii, quibus bona proveniunt, quasi iustorum facta habeant; sed et hoc vanissimum iudico. 
21O||8||15||175380	Laudavi igitur laetitiam quod non esset homini bonum sub sole, nisi quod comederet et biberet atque gauderet et hoc solum secum auferret de labore suo in diebus vitae suae, quos dedit ei Deus sub sole. 
21O||8||16||175390	Cum apposui cor meum, ut scirem sapientiam et intellegerem occupationem, quae versatur in terra, quod diebus et noctibus somnum non capit oculis, 
21O||8||17||175400	ecce intellexi quod omnium operum Dei nullam possit homo invenire rationem eorum, quae fiunt sub sole; et quanto plus laboraverit homo ad quaerendum, tanto minus inveniet; etiamsi dixerit sapiens se nosse, non poterit reperire.
21O||9||1||175410	Omnia haec contuli in corde meo, ut curiose intellegerem quod iusti atque sapientes et opera eorum sunt in manu Dei. Utrum amor sit an odium, omnino nescit homo: coram illis omnia.
21O||9||2||175420	Sicut omnibus sors una: iusto et impio, bono et malo, mundo et immundo, immolanti victimas et non immolanti. Sicut bonus sic et peccator; ut qui iurat, ita et ille qui iuramentum timet.
21O||9||3||175430	Hoc est pessimum inter omnia, quae sub sole fiunt, quia sors eadem cunctis; unde et corda filiorum hominum implentur malitia et stultitia in vita sua, et novissima eorum apud mortuos. 
21O||9||4||175440	Qui enim sociatur omnibus viventibus, habet fiduciam: melior est canis vivus leone mortuo. 
21O||9||5||175450	Viventes enim sciunt se esse morituros; mortui vero nihil noverunt amplius nec habent ultra mercedem, quia oblivioni tradita est memoria eorum. 
21O||9||6||175460	Amor quoque eorum et odium et invidiae simul perierunt, nec iam habent partem in hoc saeculo et in opere, quod sub sole geritur.
21O||9||7||175470	Vade ergo et comede in laetitia panem tuum et bibe cum gaudio vinum tuum, etenim iam diu placuerunt Deo opera tua.
21O||9||8||175480	Omni tempore sint vestimenta tua candida, et oleum de capite tuo non deficiat.
21O||9||9||175490	Perfruere vita cum uxore, quam diligis, cunctis diebus vitae instabilitatis tuae, qui dati sunt tibi sub sole omni tempore vanitatis tuae: haec est enim pars in vita et in labore tuo, quo laboras sub sole. 
21O||9||10||175500	Quodcumque facere potest manus tua, instanter operare, quia nec opus nec ratio nec sapientia nec scientia erunt apud inferos, quo tu properas.
21O||9||11||175510	Verti me ad aliud et vidi sub sole nec velocium esse cursum nec fortium bellum nec sapientium panem nec doctorum divitias nec prudentium gratiam, sed tempus casumque in omnibus. 
21O||9||12||175520	Insuper nescit homo finem suum, sed sicut pisces capiuntur sagena mala, et sicut aves laqueo comprehenduntur, sic capiuntur homines in tempore malo, cum eis extemplo supervenerit.
21O||9||13||175530	Hanc quoque sub sole vidi sapientiam et probavi maximam: 
21O||9||14||175540	civitas parva, et pauci in ea viri; venit contra eam rex magnus et vallavit eam exstruxitque munitiones magnas per gyrum. 
21O||9||15||175550	Inventusque est in ea vir pauper et sapiens et liberavit urbem per sapientiam suam; et nullus deinceps recordatus est hominis illius pauperis.
21O||9||16||175560	Et dicebam ego meliorem esse sapientiam fortitudine, sed sapientia pauperis contemnitur, et verba eius non sunt audita.
21O||9||17||175570	Verba sapientium cum lenitate audiuntur plus quam clamor principis inter stultos.
21O||9||18||175580	Melior est sapientia quam arma bellica; sed unus, qui peccaverit, multa bona perdet.
21O||10||1||175590	Muscae morientes perdunt et corrumpunt oleum unguentarii. Gravior quam sapientia et gloria est parva stultitia.
21O||10||2||175600	Cor sapientis in dextera eius, et cor stulti in sinistra illius.
21O||10||3||175610	Sed et in via stultus ambulans, cum ipse insipiens sit, omnes stultos aestimat.
21O||10||4||175620	Si spiritus potestatem habentis ascenderit contra te, locum tuum ne dimiseris, quia lenitas faciet cessare peccata maxima.
21O||10||5||175630	Est malum, quod vidi sub sole quasi errorem egredientem a facie principis: 
21O||10||6||175640	positum stultum in dignitate sublimi et divites sedere deorsum. 
21O||10||7||175650	Vidi servos in equis et principes ambulantes super terram quasi servos. 
21O||10||8||175660	Qui fodit foveam, incidet in eam; et, qui dissipat murum, mordebit eum coluber.
21O||10||9||175670	Qui excidit lapides, affligetur in eis; et, qui scindit ligna, periclitabitur ex eis.
21O||10||10||175680	Si retusum fuerit ferrum, et aciem eius non exacueris, labor multiplicabitur, sed lucrum industriae erit sapientia.
21O||10||11||175690	Si mordeat serpens incantatione neglecta, nihil lucri habet incantator.
21O||10||12||175700	Verba oris sapientis gratia, et labia insipientis praecipitabunt eum.
21O||10||13||175710	Initium verborum eius stultitia, et novissimum oris illius insipientia mala.
21O||10||14||175720	Stultus verba multiplicat: “ Ignorat homo quid futurum sit; et, quid post se futurum sit, quis ei poterit indicare?”.
21O||10||15||175730	Labor stultorum affliget eos, qui nesciunt in urbem pergere.
21O||10||16||175740	Vae tibi, terra, cuius rex puer est, et cuius principes mane comedunt.
21O||10||17||175750	Beata terra, cuius rex nobilis est, et cuius principes vescuntur in tempore suo ad reficiendum et non ad luxuriam.
21O||10||18||175760	In pigris manibus humiliabitur contignatio, et in remissis perstillabit domus.
21O||10||19||175770	In risum faciunt epulas; vinum laetificat vitam, et pecunia praestat omnia.
21O||10||20||175780	In cogitatione tua regi ne detrahas et in secreto cubiculi tui ne maledixeris diviti, quia et aves caeli portabunt vocem tuam, et, qui habet pennas, annuntiabit sententiam.
21O||11||1||175790	Mitte panem tuum super transeuntes aquas, quia post tempora multa invenies illum.
21O||11||2||175800	Da partem septem necnon et octo, quia ignoras, quid futurum sit mali super terram.
21O||11||3||175810	Si repletae fuerint nubes, imbrem super terram effundent; si ceciderit lignum ad austrum aut ad aquilonem, in quocumque loco ceciderit, ibi erit. 
21O||11||4||175820	Qui observat ventum, non seminat, et, qui considerat nubes, numquam metet.
21O||11||5||175830	Quomodo ignoras, quae sit via spiritus, et qua ratione compingantur ossa in ventre praegnantis, sic nescis opera Dei, qui fabricator est omnium.
21O||11||6||175840	Mane semina semen tuum, et vespere ne cesset manus tua, quia nescis quid magis prosit, hoc aut illud, et si utrumque simul melius erit.
21O||11||7||175850	Dulce lumen, et delectabile est oculis videre solem.
21O||11||8||175860	Si annis multis vixerit homo et in his omnibus laetatus fuerit, meminisse debet tenebrosi temporis, quod multum erit: omne, quod venerit, vanitas.
21O||11||9||175870	Laetare ergo, iuvenis, in adulescentia tua, et in bono sit cor tuum in diebus iuventutis tuae, et ambula in viis cordis tui et in intuitu oculorum tuorum et scito quod pro omnibus his adducet te Deus in iudicium.
21O||11||10||175880	Aufer curam a corde tuo et amove malum a carne tua; adulescentia enim et iuventus vanae sunt.
21O||12||1||175890	Memento Creatoris tui in diebus iuventutis tuae, antequam veniat tempus afflictionis, et appropinquent anni, de quibus dicas: “ Non mihi placent ”;
21O||12||2||175900	antequam tenebrescat sol et lumen et luna et stellae, et revertantur nubes post pluviam;
21O||12||3||175910	quando commovebuntur custodes domus, et nutabunt viri fortissimi, et otiosae erunt molentes imminuto numero, et tenebrescent videntes per foramina,
21O||12||4||175920	et claudentur ostia in platea submissa voce molentis, et consurgent ad vocem volucris, et subsident omnes filiae carminis;
21O||12||5||175930	excelsa quoque timebunt et formidabunt in via. Florebit amygdalus, reptabit locusta, et dissipabitur capparis, quoniam ibit homo in domum aeternitatis suae, et circuibunt in platea plangentes,
21O||12||6||175940	antequam rumpatur funiculus argenteus, et frangatur lecythus aureus, et conteratur hydria super fontem, et confringatur rota super cisternam,
21O||12||7||175950	et revertatur pulvis in terram suam, unde erat, et spiritus redeat ad Deum, qui dedit illum.
21O||12||8||175960	Vanitas vanitatum, dixit Ecclesiastes, et omnia vanitas.
21O||12||9||175970	Cumque esset sapientissimus, Ecclesiastes docuit insuper populum scientiam; ponderavit et investigans composuit parabolas multas. 
21O||12||10||175980	Quaesivit Ecclesiastes verba delectabilia et conscripsit sermones rectissimos ac veritate plenos. 
21O||12||11||175990	Verba sapientium sicut stimuli, et quasi clavi defixi sunt magistri collationum; data sunt a pastore uno. 
21O||12||12||176000	His amplius, fili mi, ne requiras: faciendi plures libros nullus est finis, frequensque meditatio carnis afflictio est. 
21O||12||13||176010	Finis loquendi, omnibus auditis: Deum time et mandata eius observa; hoc est enim omnis homo. 
21O||12||14||176020	Et cuncta, quae fiunt, adducet Deus in iudicium circa omne occultum, sive bonum sive malum.
22O||1||1||176030	Canticum Canticorum Salomonis.
22O||1||2||176040	Osculetur me osculo oris sui! Nam meliores sunt amores tui vino:
22O||1||3||176050	in fragrantiam unguentorum tuorum optimorum. Oleum effusum nomen tuum; ideo adulescentulae dilexerunt te.
22O||1||4||176060	Trahe me post te. Curramus! Introducat me rex in cellaria sua; exsultemus et laetemur in te memores amorum tuorum super vinum; recte diligunt te.
22O||1||5||176070	Nigra sum sed formosa, filiae Ierusalem, sicut tabernacula Cedar, sicut pelles Salma.
22O||1||6||176080	Nolite me considerare quod fusca sim, quia decoloravit me sol. Filii matris meae irati sunt mihi; posuerunt me custodem in vineis, vineam meam non custodivi.
22O||1||7||176090	Indica mihi, tu, quem diligit anima mea, ubi pascas, ubi cubes in meridie, ne vagari incipiam post greges sodalium tuorum.
22O||1||8||176100	Si ignoras, o pulcherrima inter mulieres, egredere et abi post vestigia gregum et pasce haedos tuos iuxta tabernacula pastorum.
22O||1||9||176110	Equae in curribus pharaonis assimilavi te, amica mea.
22O||1||10||176120	Pulchrae sunt genae tuae inter inaures, collum tuum inter monilia.
22O||1||11||176130	Inaures aureas faciemus tibi vermiculatas argento.
22O||1||12||176140	Dum esset rex in accubitu suo, nardus mea dedit odorem suum.
22O||1||13||176150	Fasciculus myrrhae dilectus meus mihi, qui inter ubera mea commoratur.
22O||1||14||176160	Botrus cypri dilectus meus mihi in vineis Engaddi.
22O||1||15||176170	Ecce tu pulchra es, amica mea, ecce tu pulchra es: oculi tui columbarum.
22O||1||16||176180	Ecce tu pulcher es, dilecte mi, et decorus. Lectulus noster floridus,
22O||1||17||176190	tigna domorum nostrarum cedrina, laquearia nostra cupressina.
22O||2||1||176200	Ego flos campi et lilium convallium.
22O||2||2||176210	Sicut lilium inter spinas, sic amica mea inter filias.
22O||2||3||176220	Sicut malus inter ligna silvarum, sic dilectus meus inter filios. Sub umbra illius, quem desideraveram, sedi, et fructus eius dulcis gutturi meo.
22O||2||4||176230	Introduxit me in cellam vinariam, et vexillum eius super me est caritas.
22O||2||5||176240	Fulcite me uvarum placentis, stipate me malis, quia amore langueo.
22O||2||6||176250	Laeva eius sub capite meo, et dextera illius amplexatur me.
22O||2||7||176260	Adiuro vos, filiae Ierusalem, per capreas cervasque camporum, ne suscitetis neque evigilare faciatis dilectam, quoadusque ipsa velit.
22O||2||8||176270	Vox dilecti mei! Ecce iste venit saliens in montibus, transiliens colles.
22O||2||9||176280	Similis est dilectus meus capreae hinnuloque cervorum. En ipse stat post parietem nostrum respiciens per fenestras, prospiciens per cancellos.
22O||2||10||176290	En dilectus meus loquitur mihi: “ Surge, amica mea, columba mea, formosa mea, et veni.
22O||2||11||176300	Iam enim hiems transiit, imber abiit et recessit.
22O||2||12||176310	Flores apparuerunt in terra, tempus putationis advenit; vox turturis audita est in terra nostra,
22O||2||13||176320	ficus protulit grossos suos, vineae florentes dederunt odorem suum; surge, amica mea, speciosa mea, et veni,
22O||2||14||176330	columba mea, in foraminibus petrae, in caverna abrupta. Ostende mihi faciem tuam, sonet vox tua in auribus meis; vox enim tua dulcis, et facies tua decora ”.
22O||2||15||176340	Capite nobis vulpes, vulpes parvulas, quae demoliuntur vineas, nam vineae nostrae florescunt.
22O||2||16||176350	Dilectus meus mihi, et ego illi, qui pascitur inter lilia,
22O||2||17||176360	antequam aspiret dies, et festinent umbrae. Revertere; similis esto, dilecte mi, capreae hinnuloque cervorum super montes Bether.
22O||3||1||176370	In lectulo meo per noctes quaesivi, quem diligit anima mea; quaesivi illum et non inveni.
22O||3||2||176380	“ Surgam et circuibo civitatem; per vicos et plateas quaeram, quem diligit anima mea”. Quaesivi illum et non inveni.
22O||3||3||176390	Invenerunt me vigiles, qui circumeunt civitatem: “ Num, quem diligit anima mea, vidistis? ”.
22O||3||4||176400	Paululum cum pertransissem eos, inveni, quem diligit anima mea; tenui eum nec dimittam, donec introducam illum in domum matris meae et in cubiculum genetricis meae.
22O||3||5||176410	Adiuro vos, filiae Ierusalem, per capreas cervasque camporum, ne suscitetis neque evigilare faciatis dilectam, donec ipsa velit.
22O||3||6||176420	Quid hoc, quod ascendit per desertum sicut virgula fumi, aromatizans tus et myrrham et universum pulverem pigmentarii?
22O||3||7||176430	En lectulum Salomonis. Sexaginta fortes ambiunt illum ex fortissimis Israel,
22O||3||8||176440	omnes tenentes gladios et ad bella doctissimi, uniuscuiusque ensis super femur suum propter timores nocturnos.
22O||3||9||176450	Ferculum fecit sibi rex Salomon de lignis Libani;
22O||3||10||176460	columnas eius fecit argenteas, reclinatorium aureum, sedile purpureum: medium eius stratum ebeneum. Filiae Ierusalem,
22O||3||11||176470	egredimini et videte, filiae Sion, regem Salomonem in diademate, quo coronavit illum mater sua in die desponsationis illius et in die laetitiae cordis eius.
22O||4||1||176480	Quam pulchra es, amica mea, quam pulchra es: oculi tui columbarum per velamen tuum. Capilli tui sicut grex caprarum, quae descenderunt de monte Galaad;
22O||4||2||176490	dentes tui sicut grex tonsarum, quae ascenderunt de lavacro: omnes gemellis fetibus, et sterilis non est inter eas.
22O||4||3||176500	Sicut vitta coccinea labia tua, et eloquium tuum dulce; sicut fragmen mali punici, ita genae tuae per velamen tuum.
22O||4||4||176510	Sicut turris David collum tuum, quae aedificata est cum propugnaculis: mille clipei pendent ex ea, omnis armatura fortium.
22O||4||5||176520	Duo ubera tua sicut duo hinnuli, capreae gemelli, qui pascuntur in liliis.
22O||4||6||176530	Antequam aspiret dies, et festinent umbrae, vadam ad montem myrrhae et ad collem turis.
22O||4||7||176540	Tota pulchra es, amica mea, et macula non est in te.
22O||4||8||176550	Veni de Libano, sponsa, veni de Libano, ingredere; respice de capite Amana, de vertice Sanir et Hermon, de cubilibus leonum, de montibus pardorum.
22O||4||9||176560	Vulnerasti cor meum, soror mea, sponsa, vulnerasti cor meum in uno oculorum tuorum et in uno monili torquis tui.
22O||4||10||176570	Quam pulchri sunt amores tui, soror, mea sponsa; meliores sunt amores tui vino, et odor unguentorum tuorum super omnia aromata.
22O||4||11||176580	Favus distillans labia tua, sponsa; mel et lac sub lingua tua, et odor vestimentorum tuorum sicut odor Libani.
22O||4||12||176590	Hortus conclusus, soror mea, sponsa, hortus conclusus, fons signatus;
22O||4||13||176600	propagines tuae paradisus malorum punicorum cum optimis fructibus, cypri cum nardo.
22O||4||14||176610	Nardus et crocus, fistula et cinnamomum cum universis lignis turiferis, myrrha et aloe cum omnibus primis unguentis.
22O||4||15||176620	Fons hortorum, puteus aquarum viventium, quae fluunt impetu de Libano.
22O||4||16||176630	Surge, aquilo, et veni, auster; perfla hortum meum, et fluant aromata illius.
22O||5||1||176640	Veniat dilectus meus in hortum suum et comedat fructus eius optimos. Veni in hortum meum, soror mea, sponsa; messui myrrham meam cum aromatibus meis, comedi favum cum melle, bibi vinum cum lacte meo. Comedite, amici, et bibite et inebriamini, carissimi.
22O||5||2||176650	Ego dormio, et cor meum vigilat. Vox dilecti mei pulsantis: “ Aperi mihi, soror mea, amica mea, columba mea, immaculata mea, quia caput meum plenum est rore, et cincinni mei guttis noctium ”. 
22O||5||3||176660	“ Exspoliavi me tunica mea, quomodo induar illa? Lavi pedes meos, quomodo inquinabo illos?”.
22O||5||4||176670	Dilectus meus misit manum suam per foramen, et venter meus ilico intremuit.
22O||5||5||176680	Surrexi, ut aperirem dilecto meo; manus meae stillaverunt myrrham, et digiti mei pleni myrrha probatissima super ansam pessuli.
22O||5||6||176690	Aperui dilecto meo; at ille declinaverat atque transierat. Anima mea liquefacta est, quia discesserat. Quaesivi et non inveni illum; vocavi, et non respondit mihi.
22O||5||7||176700	Invenerunt me custodes, qui circumeunt civitatem; percusserunt me et vulneraverunt me, tulerunt pallium meum mihi custodes murorum.
22O||5||8||176710	Adiuro vos, filiae Ierusalem: si inveneritis dilectum meum, quid nuntietis ei? “ Quia amore langueo ”.
22O||5||9||176720	Quid est dilecto tuo prae ceteris, o pulcherrima mulierum? Quid est dilecto tuo prae ceteris, quia sic adiurasti nos?
22O||5||10||176730	Dilectus meus candidus et rubicundus dignoscitur ex milibus.
22O||5||11||176740	Caput eius aurum optimum, cincinni eius sicut racemi palmarum, nigri quasi corvus.
22O||5||12||176750	Oculi eius sicut columbae super rivulos aquarum, quae lacte sunt lotae et resident iuxta fluenta plenissima.
22O||5||13||176760	Genae illius sicut areolae aromatum, turriculae unguentorum; labia eius lilia distillantia myrrham primam.
22O||5||14||176770	Manus illius tornatiles aureae, plenae hyacinthis; venter eius opus eburneum distinctum sapphiris.
22O||5||15||176780	Crura illius columnae marmoreae, quae fundatae sunt super bases aureas; species eius ut Libani, electus ut cedri.
22O||5||16||176790	Guttur illius suavissimum, et totus desiderabilis. Talis est dilectus meus, et ipse est amicus meus, filiae Ierusalem.
22O||6||1||176800	Quo abiit dilectus tuus, o pulcherrima mulierum? Quo declinavit dilectus tuus, et quaeremus eum tecum?
22O||6||2||176810	Dilectus meus descendit in hortum suum ad areolam aromatum, ut pascatur in hortis et lilia colligat.
22O||6||3||176820	Ego dilecto meo, et dilectus meus mihi, qui pascitur inter lilia.
22O||6||4||176830	Pulchra es, amica mea, sicut Thersa, decora sicut Ierusalem, terribilis ut castrorum acies ordinata.
22O||6||5||176840	Averte oculos tuos a me, quia ipsi me conturbant. Capilli tui sicut grex caprarum, quae descenderunt de Galaad.
22O||6||6||176850	Dentes tui sicut grex ovium, quae ascenderunt de lavacro: omnes gemellis fetibus, et sterilis non est in eis.
22O||6||7||176860	Sicut fragmen mali punici, sic genae tuae per velamen tuum.
22O||6||8||176870	Sexaginta sunt reginae, et octoginta concubinae, et adulescentularum non est numerus;
22O||6||9||176880	una est columba mea, perfecta mea, una est matri suae, electa genetrici suae. Viderunt eam filiae et beatissimam praedicaverunt; reginae et concubinae, et laudaverunt eam:
22O||6||10||176890	“ Quae est ista, quae progreditur quasi aurora consurgens, pulchra ut luna, electa ut sol, terribilis ut castrorum acies ordinata? ”.
22O||6||11||176900	Descendi in hortum nucum, ut viderem poma convallium et inspicerem, si floruisset vinea, et germinassent mala punica.
22O||6||12||176910	Non advertit animus meus, cum posuit me in quadrigas principis populi mei.
22O||7||1||176920	Convertere, convertere, Sula mitis; convertere, convertere, ut intueamur te. Quid aspicitis in Sulamitem, cum saltat inter binos choros?
22O||7||2||176930	Quam pulchri sunt pedes tui in calceamentis, filia principis! Flexurae femorum tuorum sicut monilia, quae fabricata sunt manu artificis.
22O||7||3||176940	Gremium tuum crater tornatilis: numquam indigeat vino mixto; venter tuus sicut acervus tritici vallatus liliis.
22O||7||4||176950	Duo ubera tua sicut duo hinnuli, gemelli capreae,
22O||7||5||176960	collum tuum sicut turris eburnea. Oculi tui sicut piscinae in Hesebon, quae sunt ad portam Bathrabbim; nasus tuus sicut turris Libani, quae respicit contra Damascum.
22O||7||6||176970	Caput tuum ut Carmelus, et comae capitis tui sicut purpura; rex vincitur cincinnis.
22O||7||7||176980	Quam pulchra es et quam decora, carissima, in deliciis!
22O||7||8||176990	Statura tua assimilata est palmae, et ubera tua botris.
22O||7||9||177000	Dixi: “ Ascendam in palmam et apprehendam fructus eius ”. Et erunt ubera tua sicut botri vineae, et odor oris tui sicut malorum.
22O||7||10||177010	Guttur tuum sicut vinum optimum, dignum dilecto meo ad potandum, labiisque et dentibus illius ad ruminandum.
22O||7||11||177020	Ego dilecto meo, et ad me appetitus eius.
22O||7||12||177030	Veni, dilecte mi, egrediamur in agrum, commoremur in villis;
22O||7||13||177040	mane properabimus ad vineas, videbimus; si floruit vinea, si flores aperiuntur, si floruerunt mala punica; ibi dabo tibi amores meos.
22O||7||14||177050	Mandragorae dederunt odorem; in portis nostris omnia poma optima, nova et vetera, dilecte mi, servavi tibi.
22O||8||1||177060	Quis mihi det te fratrem meum, sugentem ubera matris meae, ut inveniam te foris et deosculer te, et iam me nemo despiciat?
22O||8||2||177070	Apprehenderem te et ducerem in domum matris meae; ibi me doceres, et darem tibi poculum ex vino condito et mustum malorum granatorum meorum.
22O||8||3||177080	Laeva eius sub capite meo, et dextera illius amplexatur me.
22O||8||4||177090	Adiuro vos, filiae Ierusalem, ne suscitetis neque evigilare faciatis dilectam, donec ipsa velit.
22O||8||5||177100	Quae est ista, quae ascendit de deserto innixa super dilectum suum? Sub arbore malo suscitavi te; ibi parturivit te mater tua, ibi parturivit te genetrix tua.
22O||8||6||177110	Pone me ut signaculum super cor tuum, ut signaculum super brachium tuum, quia fortis est ut mors dilectio, dura sicut infernus aemulatio; lampades eius lampades ignis atque flammae divinae.
22O||8||7||177120	Aquae multae non potuerunt exstinguere caritatem, nec flumina obruent illam; si dederit homo omnem substantiam domus suae pro dilectione, quasi nihil despicient eum.
22O||8||8||177130	Soror nostra parva et ubera non habet; quid faciemus sorori nostrae in die, quando alloquenda est?
22O||8||9||177140	Si murus est, aedificemus super eum propugnacula argentea; si ostium est, compingamus illud tabulis cedrinis.
22O||8||10||177150	Ego murus, et ubera mea sicut turris; ex quo facta sum coram eo quasi pacem reperiens.
22O||8||11||177160	Vinea fuit Salomoni in Baalhamon. Tradidit eam custodibus; vir affert pro fructu eius mille argenteos.
22O||8||12||177170	Vinea mea coram me est; mille tibi, Salomon, et ducenti his, qui custodiunt fructus eius.
22O||8||13||177180	Quae habitas in hortis, amici auscultant, fac me audire vocem tuam.
22O||8||14||177190	Fuge, dilecte mi, et assimilare capreae hinnuloque cervorum super montes aromatum.
23O||1||1||177200	Visio Isaiae filii Amos, quam vidit super Iudam et Ierusalem in diebus Oziae, Ioatham, Achaz, Ezechiae regum Iudae.
23O||1||2||177210	Audite, caeli, et auribus percipe, terra, quoniam Dominus locutus est: “ Filios enutrivi et exaltavi, ipsi autem spreverunt me.
23O||1||3||177220	Cognovit bos possessorem suum, et asinus praesepe domini sui; Israel non cognovit, populus meus non intellexit ”.
23O||1||4||177230	Vae genti peccatrici, populo gravi iniquitate, semini nequam, filiis sceleratis! Dereliquerunt Dominum, blasphemaverunt Sanctum Israel, abalienati sunt retrorsum.
23O||1||5||177240	Super quo percutiemini vos ultra, addentes praevaricationem? Omne caput languidum, et omne cor maerens.
23O||1||6||177250	A planta pedis usque ad verticem non est in eo sanitas; vulnus et livor et plaga tumens non est circumligata nec curata medicamine neque fota oleo.
23O||1||7||177260	Terra vestra deserta, civitates vestrae succensae igni; regionem vestram coram vobis alieni devorant, et desolabitur sicut in vastitate hostili.
23O||1||8||177270	Et derelinquetur filia Sion ut umbraculum in vinea, sicut tugurium in cucumerario, sicut civitas, quae obsessa est.
23O||1||9||177280	Nisi Dominus exercituum reliquisset nobis semen, quasi Sodoma fuissemus et quasi Gomorra similes essemus.
23O||1||10||177290	Audite verbum Domini, principes Sodomorum; percipite auribus legem Dei nostri, populus Gomorrae.
23O||1||11||177300	“ Quo mihi multitudinem victimarum vestrarum?, dicit Dominus. Plenus sum holocaustis arietum et adipe pinguium; et sanguinem vitulorum et agnorum et hircorum nolui.
23O||1||12||177310	Cum veneritis ante conspectum meum, quis quaesivit haec de manibus vestris, ut ambularetis in atriis meis?
23O||1||13||177320	Ne afferatis ultra sacrificium vanum; abominatio mihi incensum, neomenia et sabbatum et conventus; non feram scelus cum coetu sollemni;
23O||1||14||177330	calendas vestras et sollemnitates vestras odivit anima mea, facta sunt mihi molesta, laboravi sustinens.
23O||1||15||177340	Et cum extenderitis manus vestras, avertam oculos meos a vobis; et cum multiplicaveritis orationem, non exaudiam: manus enim vestrae sanguine plenae sunt.
23O||1||16||177350	Lavamini, mundi estote, auferte malum cogitationum vestrarum ab oculis meis; quiescite agere perverse,
23O||1||17||177360	discite benefacere: quaerite iudicium, subvenite oppresso, iudicate pupillo, defendite viduam.
23O||1||18||177370	Et venite, et iudicio contendamus, dicit Dominus. Si fuerint peccata vestra ut coccinum, quasi nix dealbabuntur; et, si fuerint rubra quasi vermiculus, velut lana erunt.
23O||1||19||177380	Si volueritis et audieritis, bona terrae comedetis;
23O||1||20||177390	quod si nolueritis et me ad iracundiam provocaveritis, gladius devorabit vos, quia os Domini locutum est ”.
23O||1||21||177400	Quomodo facta est meretrix civitas fidelis, plena iudicii? Iustitia habitavit in ea, nunc autem homicidae.
23O||1||22||177410	Argentum tuum versum est in scoriam, vinum tuum mixtum est aqua;
23O||1||23||177420	principes tui infideles, socii furum: omnes diligunt munera, sequuntur retributiones, pupillo non iudicant, et causa viduae non ingreditur ad illos.
23O||1||24||177430	Propter hoc ait Dominus, Deus exercituum, Fortis Israel: “ Heu, consolabor super hostibus meis et vindicabor de inimicis meis.
23O||1||25||177440	Et convertam manum meam ad te et excoquam ad purum scoriam tuam et auferam omne stannum tuum.
23O||1||26||177450	Et restituam iudices tuos, ut fuerunt prius, et consiliarios tuos sicut antiquitus; post haec vocaberis Civitas iustitiae, Urbs fidelis ”.
23O||1||27||177460	Sion in iudicio redimetur et, qui in ea reversi sunt, in iustitia.
23O||1||28||177470	Erit autem ruina scelestis et peccatoribus simul; et, qui dereliquerunt Dominum, consumentur.
23O||1||29||177480	Confundemini enim terebinthis, in quibus delectati estis, et erubescetis super hortis, quos elegistis.
23O||1||30||177490	Nam eritis velut quercus, defluentibus foliis, et velut hortus absque aqua;
23O||1||31||177500	et erit fortitudo vestra ut favilla stuppae, et opus eius quasi scintilla, et succendetur utrumque simul, et non erit qui exstinguat.
23O||2||1||177510	Verbum, quod vidit Isaias filius Amos super Iudam et Ieru salem.
23O||2||2||177520	Et erit in novissimis diebus praeparatus mons domus Domini in vertice montium, et elevabitur super colles; et fluent ad eum omnes gentes.
23O||2||3||177530	Et ibunt populi multi et dicent: “ Venite, et ascendamus ad montem Domini, ad domum Dei Iacob, ut doceat nos vias suas, et ambulemus in semitis eius ”; quia de Sion exibit lex, et verbum Domini de Ierusalem.
23O||2||4||177540	Et iudicabit gentes et arguet populos multos; et conflabunt gladios suos in vomeres et lanceas suas in falces; non levabit gens contra gentem gladium, nec exercebuntur ultra ad proelium.
23O||2||5||177550	Domus Iacob, venite, et ambulemus in lumine Domini.
23O||2||6||177560	Proiecisti enim populum tuum, domum Iacob, quia repleti sunt hariolis orientalibus et augures habuerunt ut Philisthim et manus alienis porrigunt.
23O||2||7||177570	Repleta est terra eius argento et auro, et non est finis thesaurorum eius;
23O||2||8||177580	et repleta est terra eius equis, et innumerabiles quadrigae eius; et repleta est terra eius idolis: opus manuum suarum adoraverunt, quod fecerunt digiti eorum.
23O||2||9||177590	Et incurvavit se homo, et humiliatus est vir: ne dimittas eis.
23O||2||10||177600	Ingredere in petram, abscondere in pulvere a facie timoris Domini et a gloria maiestatis eius.
23O||2||11||177610	Oculi sublimes hominis humiliabuntur, et incurvabitur altitudo virorum; exaltabitur autem Dominus solus in die illa.
23O||2||12||177620	Quia dies Domini exercituum super omnem superbum et excelsum et super omnem arrogantem, et humiliabitur;
23O||2||13||177630	et super omnes cedros Libani sublimes et erectas et super omnes quercus Basan
23O||2||14||177640	et super omnes montes excelsos et super omnes colles elevatos
23O||2||15||177650	et super omnem turrim excelsam et super omnem murum munitum
23O||2||16||177660	et super omnes naves Tharsis et super omnia navigia pulchra.
23O||2||17||177670	Et incurvabitur sublimitas hominum, et humiliabitur altitudo virorum; et elevabitur Dominus solus in die illa,
23O||2||18||177680	et idola penitus conterentur.
23O||2||19||177690	Et introibunt in speluncas petrarum et in voragines terrae a facie formidinis Domini et a gloria maiestatis eius, cum surrexerit percutere terram.
23O||2||20||177700	In die illa proiciet homo idola sua argentea et simulacra sua aurea, quae fecerat sibi, ut adoraret, ad talpas et vespertiliones. 
23O||2||21||177710	Et ingredietur scissuras petrarum et cavernas saxorum a facie formidinis Domini et a gloria maiestatis eius, cum surrexerit percutere terram. 
23O||2||22||177720	Quiescite ergo ab homine, cuius spiritus in naribus eius. Quanti enim aestimabitur ipse?
23O||3||1||177730	Ecce enim Dominator, Dominus exercituum, aufert a Ierusalem et a Iuda robur et praesidium, omne robur panis et omne robur aquae,
23O||3||2||177740	fortem et virum bellatorem, iudicem et prophetam et hariolum et senem,
23O||3||3||177750	principem super quinquaginta et honorabilem vultu et consiliarium et sapientem magum et prudentem incantatorem.
23O||3||4||177760	Et dabo pueros principes eorum; et infantes dominabuntur eis.
23O||3||5||177770	Et irruet populus, vir ad virum, unusquisque ad proximum suum: tumultuabitur puer contra senem, et ignobilis contra nobilem.
23O||3||6||177780	Apprehendet enim vir fratrem suum in domo patris sui: “ Vestimentum tibi est, princeps esto noster, ruina autem haec sub manu tua ”.
23O||3||7||177790	Clamabit in die illa dicens: “ Non sum medicus, et in domo mea non est panis neque vestimentum; nolite constituere me principem populi ”.
23O||3||8||177800	Ruit enim Ierusalem, et Iudas concidit, quia lingua eorum et adinventiones eorum contra Dominum, ut provocarent oculos maiestatis eius.
23O||3||9||177810	Procacitas vultus eorum accusat eos, et peccatum suum quasi Sodoma praedicaverunt nec absconderunt; vae animae eorum, quoniam reddita sunt eis mala!
23O||3||10||177820	Dicite iusto: “ Bene! ”, quoniam fructum adinventionum suarum comedet.
23O||3||11||177830	Vae impio in malum: retributio enim manuum eius fiet ei!
23O||3||12||177840	Populum meum opprimit infans, et mulieres dominantur ei. Popule meus, qui te beatum dicunt, ipsi te decipiunt et viam gressuum tuorum dissipant.
23O||3||13||177850	Surgit ad arguendum Dominus et stat ad iudicandos populos.
23O||3||14||177860	Dominus ad iudicium veniet cum senibus populi sui et principibus eius: “ Vos enim depasti estis vineam, et rapina pauperis in domibus vestris.
23O||3||15||177870	Quare atteritis populum meum et facies pauperum commolitis? ”, dicit Dominus, Deus exercituum.
23O||3||16||177880	Et dixit Dominus: “ Pro eo quod elevatae sunt filiae Sion et ambulaverunt extento collo et nutibus oculorum, parvis passibus incedebant et catenulis pedum tinniebant,
23O||3||17||177890	decalvabit Dominus verticem filiarum Sion et Dominus crinem earum nudabit ”.
23O||3||18||177900	In die illa auferet Dominus ornamentum calceamentorum et torques
23O||3||19||177910	et lunulas et inaures et armillas et mitras,
23O||3||20||177920	discriminalia et periscelidas et fascias et olfactoriola
23O||3||21||177930	et anulos et ornamenta narium,
23O||3||22||177940	mutatoria et palliola et linteamina et marsupia,
23O||3||23||177950	specula et sindones et vittas et pallia.
23O||3||24||177960	Et erit pro suavi odore foetor, et pro zona funiculus, et pro crispante crine calvitium, et pro fascia pectorali cilicium, stigma pro pulchritudine.
23O||3||25||177970	Viri tui gladio cadent, et fortes tui in proelio,
23O||3||26||177980	et maerebunt atque lugebunt portae eius, et desolata in terra sedebit.
23O||4||1||177990	Et apprehendent septem mulieres virum unum in die illa dicentes: “ Panem nostrum comedemus et vestimentis nostris operiemur, tantummodo vocetur nomen tuum super nos: aufer opprobrium nostrum ”.
23O||4||2||178000	In die illa erit germen Domini in splendorem et gloriam, et fructus terrae sublimis et exsultatio his, qui salvati fuerint de Israel.
23O||4||3||178010	Et erit: omnis, qui relictus fuerit in Sion, et residuus in Ierusalem, sanctus vocabitur, omnis, qui scriptus est ad vitam in Ierusalem.
23O||4||4||178020	Cum abluerit Dominus sordem filiarum Sion et sanguinem Ierusalem laverit de medio eius spiritu iudicii et spiritu ardoris,
23O||4||5||178030	et creabit Dominus super omnem locum montis Sion et super coetum eius nubem per diem et fumum et splendorem ignis flammantis in nocte: super omnem enim gloriam protectio,
23O||4||6||178040	et tabernaculum erit in umbraculum diei ab aestu et in securitatem et absconsionem a turbine et a pluvia.
23O||5||1||178050	Cantabo dilecto meo canticum amici mei de vinea sua: Vinea facta est dilecto meo in colle pingui;
23O||5||2||178060	et saepivit eam et lapides elegit ex illa et plantavit in ea vites electas et aedificavit turrim in medio eius et torcular exstruxit in ea; et exspectavit, ut faceret uvas, et fecit labruscas.
23O||5||3||178070	Nunc ergo, habitator Ierusalem et vir Iudae, iudicate inter me et vineam meam.
23O||5||4||178080	Quid est quod debui ultra facere vineae meae et non feci ei? Cur exspectavi, ut faceret uvas, et fecit labruscas?
23O||5||5||178090	Et nunc ostendam vobis quid ego faciam vineae meae: auferam saepem eius, et erit in direptionem; diruam maceriam eius, et erit in conculcationem.
23O||5||6||178100	Et ponam eam desertam: non putabitur et non fodietur, et ascendent vepres et spinae; et nubibus mandabo, ne pluant super eam imbrem.
23O||5||7||178110	Vinea enim Domini exercituum domus Israel est, et vir Iudae germen eius delectabile; et exspectavi, ut faceret iudicium, et ecce iniquitas, et iustitiam, et ecce nequitia.
23O||5||8||178120	Vae, qui coniungunt domum ad domum et agrum agro copulant usque ad terminum loci! Numquid habitabitis vos soli in medio terrae?
23O||5||9||178130	In auribus meis iuravit Dominus exercituum: “ Certe domus multae desertae erunt, grandes et pulchrae absque habitatore ”.
23O||5||10||178140	Decem enim iugera vinearum facient lagunculam unam, et triginta modii sementis facient modios tres.
23O||5||11||178150	Vae, qui consurgunt mane ad ebrietatem sectandam et ad potandum usque ad vesperam, ut vinum inflammet eos!
23O||5||12||178160	Cithara et lyra et tympanum et tibia et vinum in conviviis eorum, et opus Domini non respiciunt, nec opera manuum eius considerant.
23O||5||13||178170	Propterea captivus ductus est populus meus, quia non habuit scientiam, et nobiles eius interierunt fame, et multitudo eius siti exaruit.
23O||5||14||178180	Propterea dilatavit infernus fauces suas et aperuit os suum absque ullo termino; et descendunt fortes Ierusalem, et populus eius, et sublimes et tripudiantes in ea.
23O||5||15||178190	Et incurvabitur homo, et humiliabitur vir, et oculi sublimium deprimentur;
23O||5||16||178200	et exaltabitur Dominus exercituum in iudicio, et Deus sanctus sanctificabitur in iustitia,
23O||5||17||178210	et pascentur agni iuxta ordinem suum velut in prato suo, et alieni comedent in ruinis pinguium.
23O||5||18||178220	Vae, qui trahunt iniquitatem in funiculis vanitatis et quasi vinculum plaustri peccatum!
23O||5||19||178230	Qui dicunt: “ Festinet et cito veniat opus eius, ut videamus; et appropiet et veniat consilium Sancti Israel, et sciemus illud! ”.
23O||5||20||178240	Vae, qui dicunt malum bonum et bonum malum, ponentes tenebras in lucem et lucem in tenebras, ponentes amarum in dulce et dulce in amarum!
23O||5||21||178250	Vae, qui sapientes sunt in oculis suis et coram ipsis prudentes!
23O||5||22||178260	Vae, qui potentes sunt ad bibendum vinum, et viri fortes ad miscendam ebrietatem!
23O||5||23||178270	Qui absolvunt impium pro muneribus et iustitiam iusti auferunt ab eo!
23O||5||24||178280	Propter hoc, sicut devorat stipulam lingua ignis, et palea flamma consumitur, sic radix eorum quasi tabes erit, et flos eorum sicut putredo ascendet; abiecerunt enim legem Domini exercituum et eloquium Sancti Israel blasphemaverunt.
23O||5||25||178290	Ideo exarsit furor Domini in populum suum, et extendit manum suam super eum et percussit eum, et conturbati sunt montes; et facta sunt morticina eorum quasi stercus in medio platearum. In his omnibus non est aversus furor eius, sed adhuc manus eius extenta.
23O||5||26||178300	Et levabit signum nationibus procul; et sibilabit ad eum de finibus terrae; et ecce festinus velociter veniet.
23O||5||27||178310	Non est deficiens neque laborans in eo, non dormitabit neque dormiet; neque solvetur cingulum renum eius, nec rumpetur corrigia calceamenti eius.
23O||5||28||178320	Sagittae eius acutae, et omnes arcus eius extenti; ungulae equorum eius ut silex reputantur, et rotae eius quasi impetus tempestatis.
23O||5||29||178330	Rugitus eius ut leonis: rugiet ut catuli leonum et frendet; et arripiet praedam et in tuto collocabit, et non erit qui eruat.
23O||5||30||178340	Et sonabit super eum in die illa sicut sonitus maris. Aspiciet in terram: et ecce tenebrae tribulationis, et lux obtenebrata est in caligine eius.
23O||6||1||178350	In anno, quo mortuus est rex Ozias, vidi Dominum edentem super solium excelsum et elevatum; et fimbriae eius replebant templum. 
23O||6||2||178360	Seraphim stabant iuxta eum; sex alae uni et sex alae alteri: duabus velabat faciem suam et duabus velabat pedes suos et duabus volabat. 
23O||6||3||178370	Et clamabat alter ad alterum et dicebat: “ Sanctus, Sanctus, Sanctus Dominus exercituum; plena est omnis terra gloria eius ”.
23O||6||4||178380	Et commota sunt superliminaria cardinum a voce clamantis, et domus repleta est fumo.
23O||6||5||178390	Et dixi: “ Vae mihi, quia perii! Quia vir pollutus labiis ego sum et in medio populi polluta labia habentis ego habito et regem, Dominum exercituum, vidi oculis meis ”.
23O||6||6||178400	Et volavit ad me unus de seraphim, et in manu eius calculus, quem forcipe tulerat de altari, 
23O||6||7||178410	et tetigit os meum et dixit: “ Ecce tetigit hoc labia tua, et auferetur iniquitas tua, et peccatum tuum mundabitur ”.
23O||6||8||178420	Et audivi vocem Domini dicentis: “ Quem mittam? Et quis ibit nobis? ”. Et dixi: “ Ecce ego, mitte me ”. 
23O||6||9||178430	Et dixit: “ Vade, et dices populo huic: “Audientes audite et nolite intellegere, et videntes videte et nolite cognoscere”.
23O||6||10||178440	Pingue redde cor populi huius et aures eius aggrava et oculos eius excaeca, ne forte videat oculis suis et auribus suis audiat et corde suo intellegat et convertatur et sanetur ”.
23O||6||11||178450	Et dixi: “ Usquequo, Domine? ”. Et dixit: “ Donec desolentur civitates absque habitatore, et domus sine homine, et terra relinquatur deserta ”.
23O||6||12||178460	Et longe adducet Dominus homines, et magna erit desolatio in medio terrae;
23O||6||13||178470	et adhuc in ea decimatio, et rursus excisioni tradetur sicut terebinthus et sicut quercus, in quibus deiectis manebit aliquid stabile. Semen sanctum erit id quod steterit in ea.
23O||7||1||178480	Et factum est in diebus Achaz filii Ioatham filii Oziae regis Iu dae, ascendit Rasin rex Syriae et Phacee filius Romeliae rex Israel in Ierusalem ad proeliandum contra eam; et non potuerunt debellare eam. 
23O||7||2||178490	Et nuntiaverunt domui David dicentes: “ Requievit Syria super Ephraim ”. Et commotum est cor eius et cor populi eius, sicut moventur ligna silvarum a facie venti. 
23O||7||3||178500	Et dixit Dominus ad Isaiam: “ Egredere in occursum Achaz, tu et Seariasub (id est Reliquiae revertentur) filius tuus, ad extremum aquaeductus piscinae superioris in viam agri fullonis; 
23O||7||4||178510	et dices ad eum: Vide, ut sileas; noli timere, et cor tuum ne formidet a duabus caudis titionum fumigantium istorum, ob ardorem irae Rasin et Syriae et filii Romeliae, 
23O||7||5||178520	eo quod consilium malum inierit contra te Syria, Ephraim et filius Romeliae dicentes: 
23O||7||6||178530	“Ascendamus ad Iudam et terrorem iniciamus ei et avellamus eum ad nos et ponamus regem in medio eius filium Tabeel” ”.
23O||7||7||178540	Haec dicit Dominus Deus: “ Non stabit et non erit!
23O||7||8||178550	Caput enim Syriae Damascus, et caput Damasci Rasin; et adhuc sexaginta et quinque anni et desinet Ephraim esse populus;
23O||7||9||178560	et caput Ephraim Samaria, et caput Samariae filius Romeliae. Si non credideritis, non permanebitis ”.
23O||7||10||178570	Et adiecit Dominus loqui ad Achaz dicens: 
23O||7||11||178580	“ Pete tibi signum a Domino Deo tuo in profundum inferni sive in excelsum supra ”. 
23O||7||12||178590	Et dixit Achaz: “ Non petam et non tentabo Dominum ”. 
23O||7||13||178600	Et dixit: “ Audite ergo, domus David; numquid parum vobis est molestos esse hominibus, quia molesti estis et Deo meo? 
23O||7||14||178610	Propter hoc dabit Dominus ipse vobis signum. Ecce, virgo concipiet et pariet filium et vocabit nomen eius Emmanuel; 
23O||7||15||178620	butyrum et mel comedet, ut ipse sciat reprobare malum et eligere bonum. 
23O||7||16||178630	Quia antequam sciat puer reprobare malum et eligere bonum, desolabitur terra, cuius tu formidas duos reges; 
23O||7||17||178640	adducet Dominus super te et super populum tuum et super domum patris tui dies, qui non venerunt a diebus separationis Ephraim a Iuda, regem Assyriorum ”.
23O||7||18||178650	Et erit in die illa: sibilabit Dominus muscae, quae est in extremo fluminum Aegypti, et api, quae est in terra Assur;
23O||7||19||178660	et venient et requiescent omnes in vallibus praeruptis et in cavernis petrarum et in omnibus frutetis et in omnibus pascuis.
23O||7||20||178670	In die illa radet Dominus in novacula conducta e regione trans flumen C in rege Assyriorum C caput et pilos pedum et barbam quoque abradet.
23O||7||21||178680	Et erit in die illa: nutriet homo vitulam et duas oves
23O||7||22||178690	et prae ubertate lactis comedet butyrum; butyrum enim et mel manducabit omnis, qui relictus fuerit in medio terrae.
23O||7||23||178700	Et erit in die illa: omnis locus, ubi fuerint mille vites mille argenteis, spinae et vepres erunt.
23O||7||24||178710	Cum sagittis et arcu ingredientur illuc, vepres enim et spinae erit universa terra.
23O||7||25||178720	Et in omnes montes, qui in sarculo sarriebantur, nemo veniet prae terrore spinarum et veprium, et erit in pascua bovis et in conculcationem pecoris.
23O||8||1||178730	Et dixit Dominus ad me: “ Sume tibi tabulam grandem et scribe in ea stilo hominis: Maher Salal Has Baz (id est Velociter spolia detrahe, cito praedare). 
23O||8||2||178740	Et adhibui mihi testes fideles, Uriam sacerdotem et Zachariam filium Barachiae; 
23O||8||3||178750	et accessi ad prophetissam, et concepit et peperit filium. Et dixit Dominus ad me: “ Voca nomen eius Maher Salal Has Baz, 
23O||8||4||178760	quia antequam sciat puer clamare: “Pater mi” et “Mater mea”, afferentur opes Damasci et spolia Samariae coram rege Assyriorum ”. 
23O||8||5||178770	Et adiecit Dominus loqui ad me adhuc dicens:
23O||8||6||178780	“ Pro eo quod abiecit populus iste aquas Siloae, quae vadunt cum silentio, et defecit coram Rasin et filio Romeliae,
23O||8||7||178790	propter hoc ecce Dominus adducet super eos aquas Fluminis fortes et multas, regem Assyriorum et omnem gloriam eius, et ascendet super omnes rivos eius et fluet super universas ripas eius;
23O||8||8||178800	et ibit per Iudam inundans et diffluens, usque ad collum veniet. Et erit extensio alarum eius implens latitudinem terrae tuae, o Emmanuel ”.
23O||8||9||178810	Clamorem tollite, populi, et consternemini; et audite, universae procul terrae: accingimini et perterremini, accingimini et perterremini.
23O||8||10||178820	Inite consilium, et dissipabitur; loquimini verbum, et non fiet, quia nobiscum Deus.
23O||8||11||178830	Haec enim ait Dominus ad me, cum apprehendit me manu et monuit, ne irem in via populi huius, dicens:
23O||8||12||178840	“ Ne vocetis coniurationem, quodcumque populus iste vocat coniurationem, et timorem eius ne timeatis neque paveatis ”.
23O||8||13||178850	Dominum exercituum ipsum sanctificate: ipse pavor vester, et ipse terror vester;
23O||8||14||178860	et erit in sanctuarium, in lapidem offensionis et in petram scandali duabus domibus Israel, in laqueum et in insidias habitantibus Ierusalem.
23O||8||15||178870	Et offendent ex eis plurimi et cadent et conterentur et irretientur et capientur.
23O||8||16||178880	Liga testimonium, signa legem in discipulis meis. 
23O||8||17||178890	Et exspectabo Dominum, qui abscondit faciem suam a domo Iacob, et praestolabor eum. 
23O||8||18||178900	Ecce ego et pueri, quos dedit mihi Dominus in signum et in portentum Israel a Domino exercituum, qui habitat in monte Sion. 
23O||8||19||178910	Et cum dixerint ad vos: “ Quaerite a pythonibus et a divinis, qui susurrant et murmurant; numquid non populus a deo suo requiret, pro vivis a mortuis? ”. 
23O||8||20||178920	Ad legem et ad testimonium! Quod si non dixerint iuxta verbum hoc, non erit eis matutina lux.
23O||8||21||178930	Et transibit per eam afflictus et esuriens; et, cum esurierit, irascetur et maledicet regi suo et deo suo et suspiciet sursum
23O||8||22||178940	et ad terram intuebitur: et ecce tribulatio et tenebrae, caligo opprimens et obscuritas diffusa.
23O||8||23||178950	Non erit enim amplius caligo, ubi erat oppressio. Primo tempore contemptibilem reddidit terram Zabulon et terram Nephthali; et novissimo glorificavit viam maris, trans Iordanem, Galilaeam gentium.
23O||9||1||178960	Populus, qui ambulabat in tenebris, vidit lucem magnam; habitantibus in regione umbrae mortis lux orta est eis.
23O||9||2||178970	Multiplicasti exsultationem et magnificasti laetitiam; laetantur coram te sicut laetantes in messe, sicut exsultant, quando dividunt spolia.
23O||9||3||178980	Iugum enim oneris eius et virgam umeri eius et sceptrum exactoris eius fregisti, sicut in die Madian.
23O||9||4||178990	Quia omnis caliga incedentis cum tumultu et vestimentum mixtum sanguine erit in combustionem, cibus ignis.
23O||9||5||179000	Parvulus enim natus est nobis, filius datus est nobis; et factus est principatus super umerum eius; et vocabitur nomen eius admirabilis Consiliarius, Deus fortis, Pater aeternitatis, Princeps pacis.
23O||9||6||179010	Magnum erit eius imperium, et pacis non erit finis super solium David et super regnum eius, ut confirmet illud et corroboret in iudicio et iustitia amodo et usque in sempiternum: zelus Domini exercituum faciet hoc.
23O||9||7||179020	Verbum misit Dominus in Iacob, et cecidit in Israel.
23O||9||8||179030	Et sciet omnis populus Ephraim et habitantes Samariam in superbia et magnitudine cordis dicentes:
23O||9||9||179040	“ Lateres ceciderunt, sed quadris lapidibus aedificabimus; sycomori succisae sunt, sed cedris commutabimus ”.
23O||9||10||179050	Et elevavit Dominus hostes super eum et inimicos eius excitavit,
23O||9||11||179060	Syriam ab oriente et Philisthim ab occidente, qui devoraverunt Israel toto ore. In omnibus his non est aversus furor eius, sed adhuc manus eius extenta.
23O||9||12||179070	Et populus non est reversus ad percutientem se, et Dominum exercituum non inquisierunt.
23O||9||13||179080	Et succidit Dominus ab Israel caput et caudam, palmam et arundinem die una:
23O||9||14||179090	longaevus et honorabilis vultu ipse est caput, et propheta docens mendacium ipse est cauda;
23O||9||15||179100	rectores populi istius seducentes et, qui regebantur, perierunt.
23O||9||16||179110	Propter hoc super adulescentulis eius non laetabitur Dominus et pupillorum eius et viduarum non miserebitur, quia omnis impius est et nequam, et universum os loquitur stultitiam. In omnibus his non est aversus furor eius, sed adhuc manus eius extenta.
23O||9||17||179120	Succensa est enim quasi ignis impietas, veprem et spinam vorat, et succenditur in densitate saltus, et convolvuntur columnae fumi.
23O||9||18||179130	In ira Domini exercituum incenditur terra; et est populus quasi esca ignis: vir fratri suo non parcit.
23O||9||19||179140	Et devorat ad dexteram et esurit et comedit ad sinistram et non saturatur; unusquisque carnem proximi sui vorat:
23O||9||20||179150	Manasses Ephraim, et Ephraim Manassen, simul ipsi contra Iudam. In omnibus his non est aversus furor eius, sed adhuc manus eius extenta.
23O||10||1||179160	Vae, qui condunt leges iniquas et scribentes iniustitiam scribunt,
23O||10||2||179170	ut opprimant in iudicio pauperes et vim faciant causae humilium populi mei, ut fiant viduae praeda eorum, et pupillos diripiant!
23O||10||3||179180	Quid facietis in die visitationis et calamitatis de longe venientis? Ad cuius confugietis auxilium et ubi derelinquetis gloriam vestram?
23O||10||4||179190	Nam incurvabimini subter captivos et infra occisos cadetis. In omnibus his non est aversus furor eius, sed adhuc manus eius extenta.
23O||10||5||179200	Vae Assur, virga furoris mei et baculus in manu mea, indignatio mea!
23O||10||6||179210	Ad gentem impiam mitto eum et contra populum furoris mei mando illi, ut auferat spolia et diripiat praedam et ponat illum in conculcationem quasi lutum platearum.
23O||10||7||179220	Ipse autem non sic arbitratur, et cor eius non ita existimat; sed in corde suo ad conterendum et ad internecionem gentium non paucarum.
23O||10||8||179230	Dicet enim: “ Numquid non principes mei omnes reges sunt?
23O||10||9||179240	Numquid non ut Charcamis sic Chalano? Numquid non ut Arphad sic Emath? Numquid non ut Damascus sic Samaria?
23O||10||10||179250	Quomodo apprehendit manus mea regna idololatra, quorum simulacra plura sunt quam in Ierusalem et in Samaria,
23O||10||11||179260	numquid non sicut feci Samariae et idolis eius, sic faciam Ierusalem et simulacris eius? ”.
23O||10||12||179270	Et erit: cum impleverit Dominus cuncta opera sua in monte Sion et in Ierusalem, visitabo super fructum superbiae cordis regis Assyriae et super arrogantiam altitudinis oculorum eius. 
23O||10||13||179280	Dixit enim: “ In fortitudine manus meae feci et in sapientia mea, prudens sum enim; et abstuli terminos populorum et scrinia eorum depraedatus sum et detraxi quasi potens in sublimi sedentes;
23O||10||14||179290	et apprehendit quasi nidum manus mea fortitudinem populorum; et sicut colliguntur ova derelicta, sic universam terram ego congregavi, et non fuit qui moveret pennam aut aperiret os et ganniret ”.
23O||10||15||179300	Numquid gloriabitur securis contra eum, qui secat in ea? Aut exaltabitur serra contra eum, qui trahit eam? Quomodo si agitet virga elevantem eam, et exaltet baculus eum, qui non est lignum.
23O||10||16||179310	Propter hoc mittet Dominator, Dominus exercituum, in pingues eius tenuitatem; et subtus gloriam eius ardor ardebit quasi combustio ignis.
23O||10||17||179320	Et erit Lumen Israel ignis, et Sanctus eius flamma; et succendetur et devorabit spinas eius et vepres in die una.
23O||10||18||179330	Et gloriam saltus eius et horti eius ab anima usque ad carnem consumet, et erit sicut aeger tabescens;
23O||10||19||179340	et reliquiae ligni saltus eius tam paucae erunt, ut puer scribat ea.
23O||10||20||179350	Et erit in die illa: non adiciet residuum Israel et, qui effugerint de domo Iacob, inniti super eo, qui percutit eos, sed innitentur super Dominum, Sanctum Israel, in veritate.
23O||10||21||179360	Reliquiae revertentur, reliquiae, inquam, Iacob, ad Deum fortem.
23O||10||22||179370	Si enim fuerit populus tuus, Israel, quasi arena maris, reliquiae revertentur ex eo; consummatio decreta redundat in iustitia:
23O||10||23||179380	interitum enim, qui decretus est, Dominus, Deus exercituum, faciet in medio omnis terrae.
23O||10||24||179390	Propter hoc haec dicit Dominus, Deus exercituum: “ Noli timere, populus meus habitator Sion, ab Assur; in virga percutiet te et baculum suum levabit super te sicut Aegyptus. 
23O||10||25||179400	Adhuc enim paululum modicumque, et consummabitur indignatio et furor meus ad destructionem eorum ”. 
23O||10||26||179410	Et suscitabit super eum Dominus exercituum flagellum iuxta plagam Madian in Petra Oreb et virgam suam super mare et levabit eam sicut in Aegypto.
23O||10||27||179420	Et erit in die illa: auferetur onus eius de umero tuo, et iugum eius de collo tuo. Et vastator ascendit a Remmon.
23O||10||28||179430	Veniet in Aiath, transibit per Magron, apud Machmas deponit sarcinas suas;
23O||10||29||179440	transeunt vadum cursim; in Geba pernoctabimus; trepidat Rama, Gabaa Saulis fugit.
23O||10||30||179450	Hinni voce tua, Bathgallim; attende, Laisa; responde, Anathoth.
23O||10||31||179460	Migrat Medemena, habitatores Gabim fugiunt;
23O||10||32||179470	hodie in Nob stabit: agitabit manum suam ad montem filiae Sion, collem Ierusalem.
23O||10||33||179480	Ecce Dominator, Dominus exercituum, amputat ramos in terrore, et extrema acumina succiduntur, et sublimes humiliantur;
23O||10||34||179490	et caeduntur condensa saltus ferro, et Libanus cum excelsis suis cadet.
23O||11||1||179500	Et egredietur virga de stirpe Iesse, et flos de radice eius ascendet;
23O||11||2||179510	et requiescet super eum spiritus Domini: spiritus sapientiae et intellectus, spiritus consilii et fortitudinis, spiritus scientiae et timoris Domini;
23O||11||3||179520	et deliciae eius in timore Domini. Non secundum visionem oculorum iudicabit neque secundum auditum aurium decernet;
23O||11||4||179530	sed iudicabit in iustitia pauperes et decernet in aequitate pro mansuetis terrae; et percutiet terram virga oris sui et spiritu labiorum suorum interficiet impium.
23O||11||5||179540	Et erit iustitia cingulum lumborum eius, et fides cinctorium renum eius.
23O||11||6||179550	Habitabit lupus cum agno, et pardus cum haedo accubabit; vitulus et leo simul saginabuntur, et puer parvulus minabit eos.
23O||11||7||179560	Vitula et ursus pascentur, simul accubabunt catuli eorum; et leo sicut bos comedet paleas.
23O||11||8||179570	Et ludet infans ab ubere super foramine aspidis; et in cavernam reguli, qui ablactatus fuerit, manum suam mittet.
23O||11||9||179580	Non nocebunt et non occident in universo monte sancto meo, quia plena erit terra scientia Domini, sicut aquae mare operiunt.
23O||11||10||179590	In die illa radix Iesse stat in signum populorum; ipsam gentes requirent, et erit sedes eius gloriosa.
23O||11||11||179600	Et erit in die illa: rursus extendet Dominus manum suam ad possidendum residuum populi sui, quod relictum erit ab Assyria et ab Aegypto et a Phatros et ab Aethiopia et ab Elam et a Sennaar et ab Emath et ab insulis maris;
23O||11||12||179610	et levabit signum in nationes et congregabit profugos Israel et dispersos Iudae colliget a quattuor plagis terrae.
23O||11||13||179620	Et auferetur zelus Ephraim, et hostes Iudae abscindentur; Ephraim non aemulabitur Iudam, et Iudas non pugnabit contra Ephraim.
23O||11||14||179630	Et volabunt in umeros Philisthim ad mare, simul praedabuntur filios orientis: in Edom et Moab extendent manus suas, et filii Ammon oboedient eis.
23O||11||15||179640	Et exsiccabit Dominus linguam maris Aegypti et levabit manum suam super flumen in fortitudine spiritus sui et percutiet illud in septem rivos, ita ut transire faciat eos calceatos.
23O||11||16||179650	Et erit via residuo populo meo, qui relinquetur ab Assyria, sicut fuit Israeli in die illa, qua ascendit de terra Aegypti.
23O||12||1||179660	Et dices in die illa: “ Confitebor tibi, Domine, quoniam cum iratus eras mihi, conversus est furor tuus, et consolatus es me.
23O||12||2||179670	Ecce Deus salutis meae; fiducialiter agam et non timebo, quia fortitudo mea et laus mea Dominus, et factus est mihi in salutem ”.
23O||12||3||179680	Et haurietis aquas in gaudio de fontibus salutis.
23O||12||4||179690	Et dicetis in die illa: “ Confitemini Domino et invocate nomen eius, notas facite in populis adinventiones eius; mementote quoniam excelsum est nomen eius.
23O||12||5||179700	Cantate Domino, quoniam magnifice fecit; notum sit hoc in universa terra.
23O||12||6||179710	Exsulta et lauda, quae habitas in Sion, quia magnus in medio tui Sanctus Israel ”.
23O||13||1||179720	Oraculum Babylonis, quod vidit Isaias filius Amos.
23O||13||2||179730	Super montem decalvatum levate signum, exaltate vocem, levate manum, et ingrediantur portas ducum.
23O||13||3||179740	Ego mandavi sanctificatis meis et vocavi fortes meos ad iram meam, exsultantes in gloria mea.
23O||13||4||179750	Vox multitudinis in montibus quasi populi ingentis, vox sonitus regnorum gentium congregatarum. Dominus exercituum recenset militiam belli;
23O||13||5||179760	veniunt de terra procul a termino caeli, Dominus et vasa furoris eius, ut disperdat omnem terram.
23O||13||6||179770	Ululate, quia prope est dies Domini; quasi vastitas a Domino veniet.
23O||13||7||179780	Propter hoc omnes manus dissolventur, et omne cor hominis tabescet.
23O||13||8||179790	Perterrebuntur. Torsiones et dolores tenebunt eos, quasi parturiens dolebunt; unusquisque ad proximum suum stupebit: facies combustae vultus eorum.
23O||13||9||179800	Ecce dies Domini venit, crudelis et indignationis plenus et irae furorisque, ad ponendam terram in solitudinem, et peccatores eius conteret de ea.
23O||13||10||179810	Quoniam stellae caeli et sidera eius non expandent lumen suum; obtenebratus est sol in ortu suo, et luna non splendebit in lumine suo.
23O||13||11||179820	Et visitabo super orbem propter mala et super impios propter iniquitatem eorum; et quiescere faciam superbiam protervorum et arrogantiam fortium humiliabo. 
23O||13||12||179830	Pretiosior erit vir auro, et homo mundo obryzo.
23O||13||13||179840	Super hoc caelum turbabo, et movebitur terra de loco suo in indignatione Domini exercituum et in die irae furoris eius.
23O||13||14||179850	Et erit quasi damula fugiens et quasi ovis, et non erit qui congreget; unusquisque ad populum suum convertetur, et singuli ad terram suam fugient.
23O||13||15||179860	Omnis, qui inventus fuerit, occidetur, et omnis, qui captus fuerit, cadet in gladio;
23O||13||16||179870	infantes eorum allidentur in oculis eorum, diripientur domus eorum, et uxores eorum violabuntur.
23O||13||17||179880	Ecce ego suscitabo super eos Medos, qui argentum non quaerant nec aurum velint;
23O||13||18||179890	sed arcus pueros prosternent et fructui uteri non miserebuntur.
23O||13||19||179900	Et erit Babylon, splendor regnorum, inclita superbia Chaldaeorum, sicut cum subvertit Dominus Sodomam et Gomorram.
23O||13||20||179910	Non habitabitur usque in finem et non fundabitur usque ad generationem et generationem, nec ponet ibi tentoria Arabs, nec pastores accubare facient ibi,
23O||13||21||179920	sed accubabunt ibi bestiae, et replebunt domus eorum ululae, et habitabunt ibi struthiones, et pilosi saltabunt ibi;
23O||13||22||179930	et respondebunt ibi hyaenae in aedibus eius, et thoes in delubris voluptatis. Prope est ut veniat tempus eius, et dies eius non elongabuntur.
23O||14||1||179940	Miserebitur enim Dominus Iacob et eliget adhuc de Israel et requiescere eos faciet super humum suam; adiungetur advena ad eos et adhaerebit domui Iacob.
23O||14||2||179950	Et tenebunt eos populi et adducent eos in locum suum; et possidebit eos domus Israel super terram Domini in servos et ancillas; et erunt capientes eos, qui se ceperant, et subicient exactores suos.
23O||14||3||179960	Et erit in die illa: cum requiem dederit tibi Dominus a labore tuo et a concussione tua et a servitute dura, qua ante servisti,
23O||14||4||179970	proferes parabolam istam contra regem Babylonis et dices: “ Quomodo cessavit exactor, quievit oppressio?
23O||14||5||179980	Contrivit Dominus baculum impiorum, virgam dominantium,
23O||14||6||179990	caedentem populos in indignatione plaga sine remissione, subicientem in furore gentes persecutione sine fine.
23O||14||7||180000	Conquievit et siluit omnis terra, gavisa est, et exsultaverunt.
23O||14||8||180010	Abietes quoque laetatae sunt super te, et cedri Libani: “Ex quo dormisti, non ascendit, qui succidat nos”.
23O||14||9||180020	Infernus subter conturbatus est in occursum adventus tui; suscitat tibi umbras, omnes principes terrae surgere fecit de soliis suis, omnes reges nationum.
23O||14||10||180030	Universi respondebunt et dicent tibi: “Et tu vulneratus es sicut nos, nostri similis effectus es”.
23O||14||11||180040	Detracta est ad inferos superbia tua, sonitus nablorum tuorum; subter te sternitur tinea, et operimentum tuum sunt vermes.
23O||14||12||180050	Quomodo cecidisti de caelo, lucifer, fili aurorae? Deiectus es in terram, qui deiciebas gentes,
23O||14||13||180060	qui dicebas in corde tuo: “In caelum conscendam, super astra Dei exaltabo solium meum, sedebo in monte conventus in lateribus aquilonis;
23O||14||14||180070	ascendam super altitudinem nubium, similis ero Altissimo”.
23O||14||15||180080	Verumtamen ad infernum detractus es, in profundum laci.
23O||14||16||180090	Qui te viderint, te intuentur teque prospicient: “Numquid iste est vir, qui conturbavit terram, qui concussit regna,
23O||14||17||180100	qui posuit orbem desertum et urbes eius destruxit, vinctis eius non aperuit carcerem?
23O||14||18||180110	Omnes reges gentium universi dormiunt in gloria, vir in domo sua;
23O||14||19||180120	tu autem proiectus es de sepulcro tuo quasi stirps abominabilis, obvolutus cum his, qui interfecti sunt gladio et descenderunt ad lapides sepulcri, quasi cadaver conculcatum.
23O||14||20||180130	Non habebis consortium cum eis in sepultura; tu enim terram tuam disperdidisti, tu populum tuum occidisti: non vocabitur in aeternum semen malefactorum.
23O||14||21||180140	Praeparate filios eius occisioni ob iniquitatem patrum suorum; ne consurgant, ut hereditent terram, neque impleant faciem orbis civitatum” ”.
23O||14||22||180150	“ Et consurgam contra eos, dicit Dominus exercituum; et perdam Babylonis nomen et reliquias et germen et progeniem, dicit Dominus;
23O||14||23||180160	et ponam eam in possessionem ericii et in paludes aquarum, et scopabo eam in scopa destructionis ”, dicit Dominus exercituum.
23O||14||24||180170	Iuravit Dominus exercituum dicens: “ Profecto, ut putavi, ita erit; et quomodo mente tractavi, sic eveniet.
23O||14||25||180180	Conteram Assyrium in terra mea et in montibus meis conculcabo eum; et auferetur ab eis iugum eius, et onus illius ab umero eorum tolletur ”.
23O||14||26||180190	Hoc consilium, quod initum est super omnem terram, et haec est manus extenta super universas gentes.
23O||14||27||180200	Dominus enim exercituum decrevit, et quis poterit infirmare? Et manus eius extenta, et quis avertet eam?
23O||14||28||180210	In anno, quo mortuus est rex Achaz, factum est oraculum istud:
23O||14||29||180220	“ Ne laeteris, Philisthaea omnis tu, quoniam comminuta est virga percussoris tui; de radice enim colubri egredietur regulus, et semen eius draco volans.
23O||14||30||180230	Et pascentur primogeniti egenorum, et pauperes fiducialiter requiescent; et interire faciam in fame radicem tuam et reliquias tuas interficiam.
23O||14||31||180240	Ulula, porta! Clama, civitas! Contremisce, Philisthaea omnis; ab aquilone enim fumus venit, et non est fugitivus in agminibus eius ”.
23O||14||32||180250	Et quid respondebitur nuntiis gentis? “ Quia Dominus fundavit Sion, et in ipsam confugiunt pauperes populi eius ”.
23O||15||1||180260	Oraculum Moab. Quia nocte vastata est Ar moab, conticuit; quia nocte vastata est Cirmoab, conticuit.
23O||15||2||180270	Ascendit filia Dibon ad excelsa in planctum; super Nabo et super Medaba Moab ululavit; in cunctis capitibus eius calvitium, omnis barba rasa.
23O||15||3||180280	In triviis eius accincti sunt sacco; super tecta eius et in plateis eius omnes ululant, prorumpunt in fletum.
23O||15||4||180290	Clamat Hesebon et Eleale, usque Iasa auditur vox eorum; super hoc expediti Moab fremunt, anima eius fremit sibi.
23O||15||5||180300	Cor meum super Moab clamat, vectes eius usque ad Segor, Eglatselisiam; per ascensum enim Luith flentes ascendunt et in via Oronaim clamorem contritionis levant.
23O||15||6||180310	Aquae enim Nemrim desertae erunt, quia aruit herba, defecit germen, viror omnis interiit.
23O||15||7||180320	Ideo supellectiles colligunt, copias divitiarum suas trans torrentem Salicum ducunt.
23O||15||8||180330	Quoniam circuivit clamor terminum Moab; usque ad Eglaim ululatus eius, et usque ad Beerelim clamor eius.
23O||15||9||180340	Quia aquae Dimon repletae sunt sanguine; ponam enim super Dimon additamenta his, qui fugerint de Moab leonem, et reliquiis terrae.
23O||16||1||180350	Emittite agnum dominatori terrae de Petra deserti ad montem filiae Sion.
23O||16||2||180360	Et erit: sicut avis fugiens, et pulli de nido avolantes, sic erunt filiae Moab ad vada Arnon.
23O||16||3||180370	Affer consilium, fac iudicium; pone quasi noctem umbram tuam in meridie, absconde fugientes et vagos ne prodas.
23O||16||4||180380	Habitent apud te profugi Moab; esto latibulum eorum a facie vastatoris; finitus est enim exactor, consummata est devastatio, defecit calcator a terra.
23O||16||5||180390	Et firmabitur in misericordia solium; et sedebit super illud in veritate, in tabernaculo David, iudicans et quaerens iudicium et velociter reddens, quod iustum est.
23O||16||6||180400	Audivimus superbiam Moab C superbus est valde C superbiam eius et arrogantiam eius et indignationem eius et iactantiam eius non rectam.
23O||16||7||180410	Idcirco ululabit Moab super Moab, omnes ululabunt; super placentas Cirhareseth lamentantur percussi.
23O||16||8||180420	Quoniam suburbana Hesebon deserta sunt et vinea Sabama; dominos gentium perdiderunt uvae eius; usque ad Iazer pervenerunt, erraverunt in deserto: propagines eius diffusae sunt, transierunt mare.
23O||16||9||180430	Super hoc plorabo in fletu Iazer vineam Sabama; inebriabo te lacrima mea, Hesebon et Eleale, quoniam super vindemiam tuam et super messem tuam clamor cecidit.
23O||16||10||180440	Et ablata est laetitia et exsultatio de hortis, et in vineis non exsultant neque iubilant. Vinum in torculari non calcabit, qui calcare consueverat; clamor cessavit.
23O||16||11||180450	Ideo venter meus super Moab quasi cithara fremit, et viscera mea super Cirhareseth.
23O||16||12||180460	Et erit: cum apparuerit et laboraverit Moab super excelsis, ingredietur ad sancta sua, ut obsecret, et non valebit.
23O||16||13||180470	Et hoc verbum, quod locutus est Dominus ad Moab ex tunc; 
23O||16||14||180480	nunc autem loquitur Dominus dicens: “ In tribus annis, quasi anni mercennarii, auferetur gloria Moab cum omni populo multo, et residuum parvum et modicum nequaquam ingens erit ”.
23O||17||1||180490	Oraculum Damasci. “ Ecce Damascus desinet esse civitas et erit sicut acervus ruinarum.
23O||17||2||180500	Derelictae civitates Aroer gregibus erunt; et requiescent ibi, et non erit qui exterreat.
23O||17||3||180510	Et auferetur munimentum ab Ephraim et regnum a Damasco, et reliquiae Syriae sicut gloria filiorum Israel erunt, dicit Dominus exercituum.
23O||17||4||180520	Et erit in die illa: attenuabitur gloria Iacob, et pinguedo carnis eius marcescet;
23O||17||5||180530	et erit, sicut cum messor arripit culmos, et brachium eius spicas legit; et erit, sicut cum quis quaerit spicas in valle Raphaim.
23O||17||6||180540	Et relinquetur in eo racemus, et sicut cum excutitur olea: duae vel tres olivae in summitate rami sive quattuor aut quinque in cacuminibus arboris fructiferae ”, dicit Dominus Deus Israel.
23O||17||7||180550	In die illa attendet homo ad factorem suum, et oculi eius ad Sanctum Israel respicient;
23O||17||8||180560	et non attendet ad altaria, quae fecerunt manus eius, et quae operati sunt digiti eius; non respiciet lucos et thymiateria.
23O||17||9||180570	In die illa erunt civitates fortitudinis eius derelictae, sicut civitates, quas dereliquerunt Hevaei et Amorraei a facie filiorum Israel; et erit desolatio,
23O||17||10||180580	quia oblita es Dei salutis tuae et petrae fortitudinis tuae non es recordata: propterea plantabis plantationes iucundas et germen alienum seminabis.
23O||17||11||180590	In ipso die plantationis tuae saepies eas et mane semen tuum florere facies; evanescet messis in die penuriae, et dolor insanabilis erit.
23O||17||12||180600	Heu!, strepitus populorum multorum; strepunt quasi strepitu maris, et tumultus turbarum quasi sonitu aquarum sonabunt.
23O||17||13||180610	Sonabunt populi sicut sonitus aquarum inundantium, et increpabit eum, et fugiet procul; et rapietur sicut pulvis montium a facie venti et sicut turbo coram tempestate.
23O||17||14||180620	In tempore vespere, et ecce turbatio, ante matutinum non subsistet: haec est pars eorum, qui vastaverunt nos, et sors diripientium nos.
23O||18||1||180630	Vae terrae alarum strepitantium, quae est trans flumina Aethiopiae!
23O||18||2||180640	Quae mittit in mari legatos et in vasis papyri super aquas: “ Ite, nuntii veloces, ad gentem proceram et lucidam, ad populum terribilem, prope et procul, gentem robustam et conculcantem, cuius flumina scindunt terram ”.
23O||18||3||180650	Omnes habitatores orbis et in terra commorantes, cum elevatum fuerit signum in montibus, videbitis et, cum clanguerit tuba, audietis.
23O||18||4||180660	Quia haec dixit Dominus ad me: “ Quiescam et considerabo in loco meo, sicut calor torrens orta iam luce et sicut nubes roris in aestu messis ”.
23O||18||5||180670	Etenim ante vindemiam, cum consummatus fuerit flos, et uva germinans maturescens erit, praecidet ramusculos falcibus et propagines abscindet et proiciet;
23O||18||6||180680	et relinquentur simul avibus montium et bestiis terrae; et aestate erunt super ea volucres, et omnes bestiae terrae super illa hiemabunt.
23O||18||7||180690	In tempore illo deferetur munus Domino exercituum a populo procero et lucido, a populo terribili, prope et procul, a gente robusta et conculcante, cuius terram flumina scindunt, ad locum nominis Domini exercituum, montem Sion.
23O||19||1||180700	Oraculum Aegypti. Ecce Dominus vehitur super nubem levem et ingreditur Aegyptum; et commovebuntur simulacra Aegypti a facie eius, et cor Aegypti tabescet in medio eius.
23O||19||2||180710	“ Et concurrere faciam Aegyptios adversus Aegyptios; et pugnabit vir contra fratrem suum, et vir contra amicum suum, civitas adversus civitatem, regnum adversus regnum.
23O||19||3||180720	Et dirumpetur spiritus Aegypti in visceribus eius, et consilium eius confundam; et interrogabunt simulacra et divinos et pythones et hariolos.
23O||19||4||180730	Et tradam Aegyptios in manu domini crudelis, et rex fortis dominabitur eorum ”, ait Dominus, Deus exercituum.
23O||19||5||180740	Et arescet aqua de mari, et fluvius desolabitur atque siccabitur,
23O||19||6||180750	et putrida fient flumina; attenuabuntur et siccabuntur rivi Aegypti, calamus et iuncus marcescent;
23O||19||7||180760	nudabuntur ripae Nili, et omnis planta Nili siccabitur; arescet et non erit.
23O||19||8||180770	Et maerebunt piscatores, et lugebunt omnes mittentes in flumen hamum; et expandentes rete super faciem aquarum languebunt.
23O||19||9||180780	Confundentur, qui operantur linum, pectentes et texentes byssum.
23O||19||10||180790	Et opifices eius deprimentur, omnes mercennarii omnino deficient.
23O||19||11||180800	Quam stulti principes Taneos! Sapientes consiliarii pharaonis dederunt consilium insipiens; quomodo dicetis pharaoni: “ Filius sapientium ego, filius regum antiquorum ”?
23O||19||12||180810	Ubi nunc sunt sapientes tui? Annuntient tibi et indicent quid cogitaverit Dominus exercituum super Aegyptum.
23O||19||13||180820	Stulti facti sunt principes Taneos, decepti sunt principes Mempheos, deceperunt Aegyptum anguli tribuum eius.
23O||19||14||180830	Dominus miscuit in medio eius spiritum vertiginis, et errare fecerunt Aegyptum in omni opere suo, sicut errat ebrius in vomitu suo;
23O||19||15||180840	et non erit Aegypto opus, quod faciat, caput vel cauda, palma vel arundo.
23O||19||16||180850	In die illa erunt Aegyptii quasi mulieres et stupebunt et timebunt a facie commotionis manus Domini exercituum, quam ipse movebit super eam. 
23O||19||17||180860	Et erit terra Iudae Aegypto in pavorem: omnis, qui illius fuerit recordatus, pavebit a facie consilii Domini exercituum, quod ipse cogitavit super eam.
23O||19||18||180870	In die illa erunt quinque civitates in terra Aegypti loquentes lingua Chanaan et iurantes per Dominum exercituum. Civitas Solis vocabitur una.
23O||19||19||180880	In die illa erit altare Domino in medio terrae Aegypti, et titulus iuxta terminum eius Domino. 
23O||19||20||180890	Et erit in signum et in testimonium Domino exercituum in terra Aegypti. Clamabunt enim ad Dominum a facie tribulantium, et mittet eis salvatorem et propugnatorem, qui liberet eos. 
23O||19||21||180900	Et cognoscetur Dominus ab Aegypto, et cognoscent Aegyptii Dominum in die illa; et colent eum in hostiis et in muneribus et vota vovebunt Domino et solvent. 
23O||19||22||180910	Et percutiet Dominus Aegyptum plaga et sanabit; et revertentur ad Dominum, et placabitur eis et sanabit eos.
23O||19||23||180920	In die illa erit via de Aegypto in Assyriam; et intrabit Assyrius Aegyptum, et Aegyptius in Assyriam, et servient Aegyptii cum Assyriis.
23O||19||24||180930	In die illa erit Israel tertius cum Aegypto et Assyria; benedictio in medio terrae, 
23O||19||25||180940	cui benedicet Dominus exercituum dicens: “ Benedictus populus meus Aegyptius, et opus manuum mearum Assyrius, et hereditas mea Israel ”.
23O||20||1||180950	In anno quo ingressus est Tharthan in Azotum, cum misisset eum Sargon rex Assyriorum, et pugnasset contra Azotum et cepisset eam, 
23O||20||2||180960	in tempore illo locutus est Dominus in manu Isaiae filii Amos dicens: “ Vade et solve saccum de lumbis tuis et calceamenta tua tolle de pedibus tuis ”. Et fecit sic, vadens nudus et discalceatus. 
23O||20||3||180970	Et dixit Dominus: “ Sicut ambulavit servus meus Isaias nudus et discalceatus tribus annis signum et portentum super Aegyptum et super Aethiopiam, 
23O||20||4||180980	sic minabit rex Assyriorum captivos Aegypti et exsules Aethiopiae, iuvenes et senes, nudos et discalceatos, discoopertis natibus ad ignominiam Aegypti. 
23O||20||5||180990	Et timebunt et confundentur ab Aethiopia spe sua et ab Aegypto gloria sua. 
23O||20||6||181000	Et dicet habitator maritimae regionis huius in die illa: “Ecce, haec erat spes nostra, quo confugimus in auxilium, ut liberaremur a facie regis Assyriorum; et quomodo effugere poterimus nos?” ”.
23O||21||1||181010	Oraculum deserti maris. Sicut turbines per austrum transeuntes, de deserto venit, de terra horribili.
23O||21||2||181020	Visio dura nuntiata est mihi: praedo praedatur, et vastator vastat. Ascende, Elam; obside, Media; omnem gemitum eius cessare feci.
23O||21||3||181030	Propterea repleti sunt lumbi mei tremore, angustia possedit me sicut angustia parientis; corrui, cum audirem; conturbatus sum, cum viderem.
23O||21||4||181040	Vacillat cor meum, pavor invadit me: crepusculum optatum posuit mihi in terrorem.
23O||21||5||181050	Ponunt mensam, stragulum pandunt, comedunt, bibunt. Surgite, principes, ungite clipeum.
23O||21||6||181060	Haec enim dixit mihi Dominus: “ Vade et pone speculatorem; quodcumque viderit, annuntiet.
23O||21||7||181070	Si viderit currum, bigam equitum, ascensorem asini et ascensorem cameli, intueatur diligenter multo intuitu ”.
23O||21||8||181080	Et clamavit speculator: “ Super specula, Domine, ego sum stans iugiter per diem, et super custodiam meam ego sum stans totis noctibus.
23O||21||9||181090	Ecce, huc venit agmen virorum, biga equitum ”. Et respondit et dixit: “ Cecidit, cecidit Babylon, et omnia sculptilia deorum eius contrita sunt in terram ”.
23O||21||10||181100	Tritura mea et fili areae meae, quae audivi a Domino exercituum, Deo Israel, annuntiavi vobis.
23O||21||11||181110	Oraculum Duma. Ad me clamat ex Seir: “ Custos, quid de nocte? Custos, quid de nocte? ”.
23O||21||12||181120	Dixit custos: “ Venit mane, sed etiam nox; si quaeritis, quaerite, revertimini, venite ”.
23O||21||13||181130	Oraculum in solitudine. In saltu, in solitudine dormietis, turmae Dedanim.
23O||21||14||181140	Occurrentes sitienti ferte aquam, qui habitatis terram Thema; cum panibus occurrite fugienti:
23O||21||15||181150	a facie enim gladiorum fugerunt, a facie gladii nudati, a facie arcus extenti, a facie gravis proelii.
23O||21||16||181160	Quoniam haec dicit Dominus ad me: “ Adhuc anno sicut anni mercennarii, et auferetur omnis gloria Cedar; 
23O||21||17||181170	et reliquiae numeri arcuum fortium filiorum Cedar imminuentur; Dominus enim, Deus Israel, locutus est ”.
23O||22||1||181180	Oraculum vallis Visionis. Quidnam tibi est, quia ascendisti omnis in tecta,
23O||22||2||181190	clamoris plena, urbs tumultuans, civitas exsultans? Interfecti tui non interfecti gladio nec mortui in bello;
23O||22||3||181200	cuncti principes tui fugerunt simul sine arcu capti; omnes, qui inventi sunt, capti sunt simul, procul fugerunt.
23O||22||4||181210	Propterea dixi: “ Recedite a me, amare flebo; nolite incumbere, ut consolemini me super vastitate filiae populi mei ”.
23O||22||5||181220	Dies enim confusionis et conculcationis et fletus Domino, Deo exercituum, in valle Visionis, eversio murorum et vociferatio ad montem.
23O||22||6||181230	Et Elam sumpsit pharetram, in agmine hominum equitum, et Cir nudavit clipeum.
23O||22||7||181240	Et electae valles tuae plenae sunt quadrigarum, et equites ponunt sedes suas in porta.
23O||22||8||181250	Et revelatum est operimentum Iudae, et respexisti in die illa armamentarium domus Saltus;
23O||22||9||181260	et scissuras civitatis David vidistis, quia multiplicatae sunt; et congregastis aquas piscinae inferioris.
23O||22||10||181270	Et domos Ierusalem numerastis et destruxistis domos ad muniendum murum;
23O||22||11||181280	et lacum fecistis inter duos muros pro aqua piscinae veteris; sed non suspexistis ad eum, qui fecit haec, et eum, qui haec de longe formavit, non vidistis.
23O||22||12||181290	Et vocavit Dominus, Deus exercituum, in die illa ad fletum et ad planctum, ad calvitium et ad cingendum saccum;
23O||22||13||181300	et ecce gaudium et laetitia, occidere boves et iugulare pecus, comedere carnes et bibere vinum: “ Comedamus et bibamus, cras enim moriemur ”.
23O||22||14||181310	Et revelatum est in auribus meis a Domino exercituum: “ Certe non dimittetur iniquitas haec vobis, donec moriamini! ”, dicit Dominus, Deus exercituum.
23O||22||15||181320	Haec dicit Dominus, Deus exercituum: “ Vade, ingredere ad procuratorem istum, ad Sobnam praepositum palatii:
23O||22||16||181330	“Quid tibi hic? Aut quis tibi hic, quia excidisti tibi hic sepulcrum?”. Effodiens in excelso sepulcrum suum, excavabat in petra tabernaculum sibi.
23O||22||17||181340	Ecce Dominus vehementer proiciet te, homo, violenter te apprehendens.
23O||22||18||181350	In globum te convolvet glomerans; quasi pilam mittet te in terram latam et spatiosam: ibi morieris, et ibi erunt currus gloriae tuae, ignominia domus domini tui.
23O||22||19||181360	Et expellam te de statione tua et de ministerio tuo deponam te.
23O||22||20||181370	Et erit in die illa: vocabo servum meum Eliachim filium Helciae
23O||22||21||181380	et induam illum tunicam tuam et cingulo tuo cingam eum et potestatem tuam dabo in manu eius; et erit in patrem habitantibus Ierusalem et domui Iudae.
23O||22||22||181390	Et dabo clavem domus David super umerum eius; et aperiet, et non erit qui claudat; et claudet, et non erit qui aperiat.
23O||22||23||181400	Et figam illum paxillum in loco securo, et erit in solium gloriae domui patris sui.
23O||22||24||181410	Et suspendent super eum omnem gloriam domus patris sui, propagines et stirpes, omne vas parvulum, a pelvibus ad amphoras. 
23O||22||25||181420	In die illa, dicit Dominus exercituum, auferetur paxillus, qui fixus fuerat in loco securo, et frangetur et cadet; et peribit, quod pependerat in eo, quia Dominus locutus est ”.
23O||23||1||181430	Oraculum Tyri. Ululate, naves Tharsis, quia vastatum est refugium vestrum; cum redirent de terra Cetthim, revelatum est eis.
23O||23||2||181440	Obstupescite, qui habitatis in insula; negotiatores Sidonis transfretantes mare repleverunt te. 
23O||23||3||181450	In aquis multis semen Nili, messis fluminis fruges eius; et facta est negotiatio gentium.
23O||23||4||181460	Erubesce, Sidon, ait enim mare, fortitudo maris, dicens: “ Non parturivi et non peperi; et non enutrivi iuvenes nec virgines educavi ”.
23O||23||5||181470	Cum auditum fuerit in Aegypto, dolebunt cum audierint de Tyro.
23O||23||6||181480	Transite ad Tharsis, ululate, qui habitatis in insula.
23O||23||7||181490	Estne vestra haec, quae gloriabatur? A diebus pristinis antiquitas eius. Ducebant eam pedes sui longe ad peregrinandum.
23O||23||8||181500	Quis cogitavit hoc super Tyrum quondam coronatam, cuius negotiatores principes, institores eius incliti terrae?
23O||23||9||181510	Dominus exercituum cogitavit hoc, ut detraheret superbiam omnis gloriae et viles faceret universos inclitos terrae.
23O||23||10||181520	Excole terram tuam sicut litus Nili, filia Tharsis, iam non est portus.
23O||23||11||181530	Manum suam extendit super mare, conturbavit regna. Dominus mandavit adversus Chanaan, ut contereret munimenta eius,
23O||23||12||181540	et dixit: “ Non adicies ultra ut glorieris, violata virgo filia Sidonis; in Cetthim consurgens transfreta: ibi quoque non erit requies tibi ”.
23O||23||13||181550	Ecce terra Chaldaeorum: talis populus non fuit; Assyria fundavit eam pro feris. Erexerunt turres suas; suffoderunt domos eius, posuerunt eam in ruinam.
23O||23||14||181560	Ululate, naves Tharsis, quia devastatum est praesidium vestrum.
23O||23||15||181570	Et erit in die illa: in oblivione erit Tyrus septuaginta annis, sicut dies regis unius. Post septuaginta autem annos erit Tyro iuxta canticum meretricis:
23O||23||16||181580	“ Sume citharam, circui civitatem, meretrix oblivioni tradita; bene cane, frequenta canticum, ut memoria tui sit ”.
23O||23||17||181590	Et erit: post septuaginta annos visitabit Dominus Tyrum, et redibit ad mercedes suas et rursum fornicabitur cum universis regnis terrae super faciem terrae. 
23O||23||18||181600	Et erunt negotiatio eius et merces eius sanctificatae Domino; non condentur neque reponentur, quia his, qui habitaverint coram Domino, erit negotiatio eius, ut manducent in saturitate et vestiantur splendide.
23O||24||1||181610	Ecce Dominus dissipat terram et frangit eam et conturbat faciem eius et dispergit habitatores eius.
23O||24||2||181620	Et erit sicut populus sic sacerdos, et sicut servus sic dominus eius, sicut ancilla sic domina eius, sicut emens sic ille qui vendit, sicut fenerator sic is qui mutuum accipit, sicut qui repetit sic qui debet.
23O||24||3||181630	Dissipatione dissipabitur terra et direptione praedabitur: Dominus enim locutus est verbum hoc.
23O||24||4||181640	Luget, languet terra, marcescit, languet orbis, marcescit altitudo simul cum terra. 
23O||24||5||181650	Et terra infecta est sub habitatoribus suis, quia transgressi sunt leges, violaverunt mandatum, dissipaverunt foedus sempiternum.
23O||24||6||181660	Propter hoc maledictio voravit terram, et poenas exsolverunt habitatores eius; ideoque imminuti sunt cultores eius, et relicti sunt homines pauci.
23O||24||7||181670	Luget mustum, emarcuit vitis, ingemiscunt omnes, qui laetabantur corde.
23O||24||8||181680	Cessavit gaudium tympanorum, quievit sonitus laetantium, cessavit gaudium citharae;
23O||24||9||181690	cum cantico non bibent vinum, amara erit potio bibentibus illam.
23O||24||10||181700	Attrita est civitas inanitatis, clausa est omnis domus, ut nemo introeat;
23O||24||11||181710	clamor est super vino in plateis, occidit omnis laetitia, translatum est gaudium terrae.
23O||24||12||181720	Relicta est in urbe solitudo, et in ruinam confracta est porta;
23O||24||13||181730	quia haec erunt in medio terrae, in medio populorum, quomodo si olivae excutiantur, et finita vindemia colligantur racemi.
23O||24||14||181740	Hi levabunt vocem suam, laudabunt maiestatem Domini, hinnient de mari.
23O||24||15||181750	Propter hoc in regionibus lucis glorificate Dominum, in insulis maris nomen Domini, Dei Israel.
23O||24||16||181760	A finibus terrae laudes audivimus: “ Gloria iusto ”. Et dixi: “ Secretum meum mihi, secretum meum mihi. Vae mihi! ”. Praevaricantes praevaricati sunt et praevaricatione praevaricantium praevaricati sunt.
23O||24||17||181770	Formido et fovea et laqueus super te, habitator terrae.
23O||24||18||181780	Et erit: qui fugerit a voce formidinis, cadet in foveam; et, qui ascenderit de fovea, tenebitur laqueo, quia cataractae de excelsis apertae sunt, et concussa sunt fundamenta terrae. 
23O||24||19||181790	Confractione confracta est terra, contritione contrita est terra, commotione commota est terra,
23O||24||20||181800	agitatione agitabitur terra sicut ebrius et fluctuabit quasi tabernaculum; et gravis erit super eam iniquitas eius, et corruet et non adiciet ut resurgat.
23O||24||21||181810	Et erit in die illa: visitabit Dominus super militiam caeli in excelso et super reges terrae super terram;
23O||24||22||181820	et congregabuntur et vincientur in lacu et claudentur in carcere; et post multos dies visitabuntur.
23O||24||23||181830	Et erubescet luna, et confundetur sol, quia regnavit Dominus exercituum in monte Sion et in Ierusalem et in conspectu senum suorum glorificabitur.
23O||25||1||181840	Domine, Deus meus es tu; exaltabo te, confitebor no mini tuo, quoniam fecisti mirabilia, cogitationes antiquas, fideles, veraces.
23O||25||2||181850	Quia posuisti civitatem in tumulum, urbem munitam in ruinam: arx superborum non amplius est civitas, in sempiternum non reaedificabitur.
23O||25||3||181860	Super hoc glorificabit te populus fortis, civitas gentium robustarum timebit te;
23O||25||4||181870	quia factus es fortitudo pauperi, fortitudo egeno in tribulatione sua, protectio a turbine, umbraculum ab aestu: spiritus enim robustorum quasi imber hiemalis.
23O||25||5||181880	Sicut aestus in arida tumultum superborum humiliabis; sicut aestus in umbra nubis canticum fortium reprimes.
23O||25||6||181890	Et faciet Dominus exercituum omnibus populis in monte hoc convivium pinguium, convivium vini meri, pinguium medullatorum, vini deliquati.
23O||25||7||181900	Et praecipitabit in monte isto faciem vinculi colligati super omnes populos et telam, quam orditus est super omnes nationes.
23O||25||8||181910	Praecipitabit mortem in sempiternum et absterget Dominus Deus lacrimam ab omni facie et opprobrium populi sui auferet de universa terra, quia Dominus locutus est.
23O||25||9||181920	Et dicetur in die illa: “ Ecce Deus noster iste, exspectavimus eum, ut salvaret nos; iste Dominus, sustinuimus eum: exsultabimus et laetabimur in salutari eius.
23O||25||10||181930	Quia requiescet manus Domini in monte isto ”. Et triturabitur Moab in loco suo, sicuti teruntur paleae in sterquilinio;
23O||25||11||181940	et extendet manus suas in medio eius, sicut extendit natans ad natandum; et humiliabitur superbia eius cum allisione manuum eius.
23O||25||12||181950	Et firmum munimentum murorum tuorum evertit, deiecit, prostravit in terram usque ad pulverem.
23O||26||1||181960	In die illa cantabitur canticum istud in terra Iudae: “ Urbs fortis nobis in salutem; posuit muros et antemurale.
23O||26||2||181970	Aperite portas, et ingrediatur gens iusta, quae servat fidem.
23O||26||3||181980	Propositum eius est firmum; servabis pacem, quia in te speravit.
23O||26||4||181990	Sperate in Dominum in saeculis aeternis, Dominus est petra aeterna.
23O||26||5||182000	Quia evertit habitantes in excelso, civitatem sublimem humiliabit; humiliabit eam usque ad terram, detrahet eam usque ad pulverem.
23O||26||6||182010	Conculcabit eam pes, pedes pauperis, gressus egenorum.
23O||26||7||182020	Semita iusti recta est; rectum callem iusti complanas.
23O||26||8||182030	Et in semita iudiciorum tuorum, Domine, speravimus in te; ad nomen tuum et ad memoriale tuum desiderium animae.
23O||26||9||182040	Anima mea desiderat te in nocte, sed et spiritu meo in praecordiis meis te quaero. Cum resplenduerint iudicia tua in terra, iustitiam discent habitatores orbis. 
23O||26||10||182050	Fit misericordia impio, non discet iustitiam; in terra probitatis inique gerit et non videt maiestatem Domini.
23O||26||11||182060	Domine, exaltata est manus tua, et non vident; videant confusi zelum tuum in populum, et ignis hostium tuorum devorabit eos.
23O||26||12||182070	Domine, dabis pacem nobis; omnia enim opera nostra operatus es nobis.
23O||26||13||182080	Domine Deus noster, possederunt nos domini absque te; tantum in te recordemur nominis tui.
23O||26||14||182090	Mortui non reviviscent, defuncti non resurgent; propterea visitasti et contrivisti eos et perdidisti omnem memoriam eorum. 
23O||26||15||182100	Auxisti gentem, Domine, auxisti gentem, glorificatus es; elongasti omnes terminos terrae.
23O||26||16||182110	Domine, in angustia quaesierunt te, fuderunt incantationem, castigatio tua in eis.
23O||26||17||182120	Sicut quae concipit, cum appropinquaverit ad partum dolens clamat in doloribus suis, sic facti sumus a facie tua, Domine.
23O||26||18||182130	Concepimus et parturivimus, quasi peperimus ventum. Salutes non fecimus in terra, ideo non nati sunt habitatores terrae.
23O||26||19||182140	Reviviscent mortui tui, interfecti mei resurgent. Expergiscimini et laudate, qui habitatis in pulvere, quia ros lucis ros tuus, et terra defunctos suos edet in lucem.
23O||26||20||182150	Vade, populus meus, intra in cubicula tua, claude ostia tua super te, abscondere modicum ad momentum, donec pertranseat indignatio.
23O||26||21||182160	Ecce enim Dominus egredietur de loco suo, ut visitet iniquitatem habitatoris terrae contra eum; et revelabit terra sanguinem suum et non operiet ultra interfectos suos ”.
23O||27||1||182170	In die illa visitabit Dominus in gladio suo duro et forti et grandi super Leviathan serpentem fugacem et super Leviathan serpentem tortuosum et occidet draconem, qui in mari est.
23O||27||2||182180	In die illa vinea erit iucunda; cantate ei.
23O||27||3||182190	Ego Dominus, qui servo eam; per singula momenta irrigabo eam. Ne forte visitetur contra eam, nocte et die servo eam.
23O||27||4||182200	Indignatio non est mihi. Quis dabit mihi spinam et veprem? In proelio gradiar super eam, succendam eam pariter,
23O||27||5||182210	nisi forte protectionem meam apprehendat, faciat pacem mecum, pacem faciat mecum.
23O||27||6||182220	Diebus futuris radices mittet Iacob, florebit et germinabit Israel, et implebunt faciem orbis fructibus.
23O||27||7||182230	Numquid iuxta plagam percutientis eum percussit eum? Aut, sicut occiduntur occisi eius, occisus est?
23O||27||8||182240	In mensura punit eum deiciens eum, impellit in spiritu suo duro, tempore quo spirat eurus.
23O||27||9||182250	Idcirco super hoc dimittetur iniquitas Iacob, et hic erit omnis fructus ablationis peccati eius: ut scilicet ponat omnes lapides altaris sicut lapides calcis comminutos, ne exstent luci et thymiateria.
23O||27||10||182260	Civitas enim munita desolata est, habitaculum derelictum et dimissum quasi desertum; ibi pascetur vitulus et ibi accubabit et consumet arbusta eius.
23O||27||11||182270	In siccitate frondes illius conterentur; mulieres venient et comburent eas. Ipse enim non est populus sapiens, propterea non miserebitur eius, qui fecit eum, et, qui formavit eum, non parcet ei.
23O||27||12||182280	Et erit: in die illa percutiet spicas Dominus a Flumine usque ad torrentem Aegypti; et vos congregabimini unus et unus, filii Israel.
23O||27||13||182290	Et erit: in die illa clangetur in tuba magna; et venient, qui perditi fuerant de terra Assyriorum, et qui eiecti erant in terra Aegypti, et adorabunt Dominum in monte sancto in Ierusalem.
23O||28||1||182300	Vae coronae superbiae ebriorum Ephraim et flori decidenti gloriae maiestatis eius, qui erant in vertice vallis pinguissimae, errantes a vino!
23O||28||2||182310	Ecce validus et fortis Domino sicut impetus grandinis, turbo confringens, sicut impetus aquarum multarum inundantium, et deiciet in terram violenter.
23O||28||3||182320	Pedibus conculcabitur corona superbiae ebriorum Ephraim;
23O||28||4||182330	et erit flos decidens gloriae maiestatis eius, qui est super verticem vallis pinguium, quasi ficus praecox ante messem, quam quis, ut viderit, manu statim arreptam devorabit.
23O||28||5||182340	In die illa erit Dominus exercituum corona gloriae et sertum maiestatis residuo populi sui
23O||28||6||182350	et spiritus iudicii sedenti ad iudicandum et fortitudo vertentibus proelium usque ad portam.
23O||28||7||182360	Verum hi quoque prae vino vacillant et prae ebrietate nutant; sacerdos et propheta vacillant prae ebrietate, absorpti sunt a vino, nutant in ebrietate, vacillant in visione, fluctuant in iudicio.
23O||28||8||182370	Omnes enim mensae repletae sunt vomitu sordiumque, ita ut non esset ultra locus.
23O||28||9||182380	Quem docebit scientiam? Et quem intellegere faciet auditum? Ablactatos a lacte, avulsos ab uberibus.
23O||28||10||182390	Etenim praeceptum ad praeceptum, praeceptum ad praeceptum, regula ad regulam, regula ad regulam, modicum ibi, modicum ibi.
23O||28||11||182400	Balbis enim labiis et lingua altera loquetur ad populum istum,
23O||28||12||182410	cui dixerat: “ Haec requies, reficite lassum; et hoc est refrigerium ”. Et noluerunt audire.
23O||28||13||182420	Et erit eis verbum Domini: “ Praeceptum ad praeceptum, praeceptum ad praeceptum, regula ad regulam, regula ad regulam, modicum ibi, modicum ibi ”, ut vadant et cadant retrorsum et conterantur et illaqueentur et capiantur.
23O||28||14||182430	Propter hoc audite verbum Domini, viri illusores, qui dominamini super populum meum, qui est in Ierusalem.
23O||28||15||182440	Dixistis enim: “ Percussimus foedus cum morte et cum inferno fecimus pactum; flagellum inundans cum transierit, non veniet super nos, quia posuimus mendacium spem nostram et in fallacia absconditi sumus ”.
23O||28||16||182450	Idcirco haec dicit Dominus Deus: “ Ecce ego fundamentum ponam in Sion, lapidem, lapidem probatum, angularem, pretiosum, fundatum; qui crediderit, non turbabitur.
23O||28||17||182460	Et ponam iudicium tamquam normam et iustitiam tamquam perpendiculum; et subvertet grando spem mendacii, et latibulum aquae inundabunt.
23O||28||18||182470	Et delebitur foedus vestrum cum morte, et pactum vestrum cum inferno non stabit; flagellum inundans cum transierit, eritis ei in conculcationem.
23O||28||19||182480	Quandocumque pertransierit, tollet vos; quoniam mane diluculo pertransibit, in die et in nocte, et erit tantummodo horrendum intellegere auditum ”.
23O||28||20||182490	Coangustatum est enim stratum, ut quis se extendat, et pallium brevius, ut quis se operire possit.
23O||28||21||182500	Sicut enim in monte Pharasim stabit Dominus, sicut in valle, quae est in Gabaon, irascetur, ut faciat opus suum, novum opus suum, ut operetur operationem suam, peregrinam operationem suam.
23O||28||22||182510	Et nunc nolite illudere, ne forte constringantur vincula vestra; decretum enim destructionis audivi a Domino, Deo exercituum, super universam terram.
23O||28||23||182520	Auribus percipite et audite vocem meam, attendite et audite eloquium meum.
23O||28||24||182530	Numquid tota die arat arans, ut serat, proscindit et sarrit humum suam?
23O||28||25||182540	Nonne, cum adaequaverit faciem eius, spargit nigellam et serit cuminum, ponit triticum et hordeum et far in finibus suis?
23O||28||26||182550	Erudit enim illum recte, Deus suus docet illum.
23O||28||27||182560	Non enim in serris trituratur nigella, nec rota plaustri super cuminum circuit; sed in virga excutitur nigella, et cuminum in baculo.
23O||28||28||182570	Numquid comminuitur triticum? Verum non in perpetuum triturans triturabit illum, neque vexabit eum rota plaustri, nec ungulis suis comminuet eum.
23O||28||29||182580	Et hoc a Domino, Deo exercituum, exivit; mirabile fecit consilium, magnificavit sapientiam.
23O||29||1||182590	Vae Ariel, Ariel, civitas, quam circumdedit David! Addite annum ad annum, sollemnitates evolvantur;
23O||29||2||182600	et circumvallabo Ariel, et erit maeror et maestitia, et erit mihi quasi Ariel.
23O||29||3||182610	Et circumdabo te quasi sphaeram et iaciam contra te aggerem et munimenta ponam in obsidionem tuam.
23O||29||4||182620	Humiliaberis, de terra loqueris, et de pulvere vix audietur eloquium tuum, et erit quasi pythonis de terra vox tua, et de humo eloquium tuum mussitabit.
23O||29||5||182630	Et erit sicut pulvis tenuis multitudo superborum tuorum, et sicut palea volans multitudo fortium. Eritque repente confestim,
23O||29||6||182640	a Domino exercituum visitaberis in tonitruo et commotione terrae, magno fragore, turbine et tempestate et flamma ignis devorantis.
23O||29||7||182650	Et erit sicut somnium visionis nocturnae multitudo omnium gentium, quae dimicant contra Ariel, et omnes, qui pugnant contra eam et contra munimenta eius et oppressores eius;
23O||29||8||182660	Et sicut somniat esuriens, et ecce comedit, cum autem fuerit expergefactus, vacua est anima eius; et sicut somniat sitiens, et ecce bibit et, postquam fuerit expergefactus, lassus adhuc sitit, et anima eius vacua est, sic erit multitudo omnium gentium dimicantium contra montem Sion. 
23O||29||9||182670	Obstupescite et admiramini, excaecamini et caeci estote, inebriamini et non a vino, vacillate et non ab ebrietate.
23O||29||10||182680	Quoniam miscuit vobis Dominus spiritum soporis, clausit oculos vestros et capita vestra operuit.
23O||29||11||182690	Et erit vobis visio omnis sicut verba libri signati; quem cum dederint scienti litteras dicentes: “ Lege istum ”, respondebit: “ Non possum, signatus est enim ”. 
23O||29||12||182700	Et dabitur liber nescienti litteras diceturque ei: “ Lege ”, et respondebit: “ Nescio litteras ”.
23O||29||13||182710	Et dixit Dominus: “ Eo quod appropinquat populus iste ore suo et labiis suis glorificat me, cor autem eius longe est a me, et est timor eorum erga me velut mandatum hominum perceptum,
23O||29||14||182720	ideo ecce ego addam ut admirationem faciam populo huic miraculo grandi et stupendo: peribit sapientia sapientium eius, et prudentia prudentium eius abscondetur ”.
23O||29||15||182730	Vae, qui profunde a Domino consilium abscondunt, quorum sunt in tenebris opera, et dicunt: “ Quis videt nos, et quis novit nos? ”.
23O||29||16||182740	Perversa cogitatio vestra! Numquid quasi lutum reputabitur figulus, ut dicat opus factori suo: “ Non fecisti me ”; et figmentum dicat fictori suo: “ Non intellegis ”?
23O||29||17||182750	Nonne adhuc in modico et in brevi convertetur Libanus in hortum, et hortus in saltum reputabitur?
23O||29||18||182760	Et audient in die illa surdi verba libri, et de tenebris et caligine oculi caecorum videbunt.
23O||29||19||182770	Et addent mites in Domino laetitiam, et pauperrimi hominum in Sancto Israel exsultabunt;
23O||29||20||182780	quoniam defecit, qui praevalebat, consummatus est illusor, et succisi sunt omnes, qui vigilabant super iniquitatem,
23O||29||21||182790	qui peccare faciebant homines in verbo et arguentem in porta supplantabant et deiecerunt inanibus verbis iustum.
23O||29||22||182800	Propter hoc haec dicit Dominus ad domum Iacob, qui redemit Abraham: “ Non modo confundetur Iacob, nec modo vultus eius erubescet;
23O||29||23||182810	sed, cum viderit opera manuum mearum, in medio sui sanctificabunt nomen meum et sanctificabunt Sanctum Iacob et Deum Israel pavebunt,
23O||29||24||182820	et scient errantes spiritu sapientiam, et mussitatores discent doctrinam ”.
23O||30||1||182830	“ Vae, filii desertores, dicit Dominus, eo quod facitis consilium et non ex me, et pactum statuitis et non per spiritum meum, ut addatis peccatum super peccatum!
23O||30||2||182840	Qui ambulatis, ut descendatis in Aegyptum, et os meum non interrogastis, sperantes auxilium in fortitudine pharaonis et habentes fiduciam in umbra Aegypti.
23O||30||3||182850	Et erit vobis fortitudo pharaonis in confusionem, et fiducia sub umbra Aegypti in ignominiam.
23O||30||4||182860	Cum fuerint enim in Tani principes tui, et nuntii tui usque ad Hanes pervenerint,
23O||30||5||182870	omnes confundentur super populo, qui eis prodesse non potest; non erit in auxilium et in utilitatem sed in confusionem et opprobrium ”. 
23O||30||6||182880	Oraculum iumentorum Nageb. In terra tribulationis et angustiae, leaenae et leonis rugientis, viperae et draconis volantis portant super umeros iumentorum divitias suas et super gibbum camelorum thesauros suos ad populum, qui eis prodesse non poterit.
23O||30||7||182890	Aegyptus enim frustra et vane auxiliabitur; ideo vocavi Rahab otiosam.
23O||30||8||182900	Nunc ingredere, scribe coram eis super buxum et in libro diligenter exara illud, et erit in posterum in testimonium usque in aeternum.
23O||30||9||182910	Populus enim rebellis est, et filii mendaces, filii nolentes audire legem Domini;
23O||30||10||182920	qui dicunt videntibus: “ Nolite videre ” et aspicientibus: “ Nolite aspicere nobis ea, quae recta sunt; loquimini nobis placentia, aspicite nobis illusiones.
23O||30||11||182930	Recedite a via, declinate a semita, tollite a facie nostra Sanctum Israel ”.
23O||30||12||182940	Propterea haec dicit Sanctus Israel: “ Pro eo quod reprobastis verbum hoc et sperastis in perversitatem et in perfidiam et innixi estis super eis,
23O||30||13||182950	propterea erit vobis iniquitas haec sicut interruptio cadens, locus tumens in muro excelso, cuius confractio subito, dum non speratur, venit improviso;
23O||30||14||182960	et comminuetur, sicut conteritur lagoena figuli, contritione absque misericordia, et non invenietur de fragmentis eius testa, in qua capiatur igniculus de incendio, aut hauriatur aqua de fovea ”.
23O||30||15||182970	Quia haec dixit Dominus Deus, Sanctus Israel: “ In conversione et quiete salvi eritis; in silentio et in spe erit fortitudo vestra ”. Et noluistis 
23O||30||16||182980	et dixistis: “ Nequaquam, sed super equis fugiemus ”, ideo fugietis; et: “ Super veloces ascendemus ”, ideo veloces erunt, qui persequentur vos.
23O||30||17||182990	Mille pavebunt a facie terroris unius, et a facie terroris quinque fugietis, donec relinquamini quasi malus in vertice montis et quasi signum super collem.
23O||30||18||183000	Propterea exspectat Dominus, ut misereatur vestri, et ideo exaltabitur parcens vobis, quia Deus iudicii Dominus; beati omnes, qui exspectant eum.
23O||30||19||183010	Nam, popule Sion, qui habitas in Ierusalem, plorans nequaquam plorabis: miserans miserebitur tui ad vocem clamoris tui; statim ut audierit, respondebit tibi. 
23O||30||20||183020	Et dabit vobis Dominus panem angustiae et aquam afflictionis, sed non amplius avolabit a te doctor tuus; et erunt oculi tui videntes praeceptorem tuum,
23O||30||21||183030	et aures tuae audient verbum post tergum monentis: “ Haec via, ambulate in ea ”, si declinaveritis ad dexteram vel ad sinistram.
23O||30||22||183040	Et contaminabis laminas sculptilium argentorum tuorum et vestimentum conflatilis aurei tui; disperges ea sicut immunditiam menstruatae. “ Egredere ” dices ei.
23O||30||23||183050	Et dabit pluviam semini tuo, quod seminaveris in terra, et panis frugum terrae erit uberrimus et pinguis; pascetur pecus tuum in die illo, agnus in pascuis spatiosis,
23O||30||24||183060	et boves tui et asini, qui operantur terram, commixtum migma comedent ventilatum in pala et ventilabro.
23O||30||25||183070	Et erunt super omnem montem excelsum et super omnem collem elevatum rivi currentium aquarum in die interfectionis multorum, cum ceciderint turres.
23O||30||26||183080	Et erit lux lunae sicut lux solis, et lux solis erit septempliciter sicut lux septem dierum in die, qua alligaverit Dominus vulnus populi sui et percussuram plagae eius sanaverit.
23O||30||27||183090	Ecce nomen Domini venit de longinquo, ardens furor eius, et gravis eius fragor; labia eius repleta sunt indignatione, et lingua eius quasi ignis devorans.
23O||30||28||183100	Spiritus eius velut torrens inundans, usque ad collum pertingens, ad cribrandas gentes in cribro funesto, et frenum dolosum in maxillis populorum.
23O||30||29||183110	Canticum erit vobis sicut nox sanctificatae sollemnitatis, et laetitia cordis sicut eius, qui ad sonum tibiae pergit in montem Domini, ad petram Israel.
23O||30||30||183120	Et auditam faciet Dominus gloriam vocis suae et terrorem brachii sui ostendet in comminatione furoris et flamma ignis devorantis, in turbine et in imbre et in lapide grandinis.
23O||30||31||183130	A voce enim Domini pavebit Assyrius virga percussus.
23O||30||32||183140	Et erit omnis ictus baculi percutientis, quem requiescere faciet Dominus super eum in tympanis et citharis, et in bellis agitatis expugnabit eos.
23O||30||33||183150	Praeparata est enim ab heri Topheth, praeparata, profunda et dilatata, in pyra eius ignis et ligna multa; flatus Domini sicut torrens sulphuris succendit eam.
23O||31||1||183160	Vae, qui descendunt in Aegyptum ad auxilium, in equis sperantes et habentes fiduciam super quadrigis, quia multae sunt, et super equitibus, quia praevalidi nimis, et non intendunt in Sanctum Israel et Dominum non requirunt!
23O||31||2||183170	Tamen et ipse sapiens adducit malum et verba sua non retractat; et consurget contra domum pessimorum et contra auxilium operantium iniquitatem.
23O||31||3||183180	Aegyptius homo et non Deus, et equi eorum caro et non spiritus; et Dominus inclinabit manum suam, et corruet auxiliator, et cadet, cui praestatur auxilium, simulque omnes consumentur.
23O||31||4||183190	Quia haec dicit Dominus ad me: “ Quomodo si rugit leo et catulus leonis super praedam suam, cum occurrerit ei multitudo pastorum, a voce eorum non formidabit et a multitudine eorum non pavebit, sic descendet Dominus exercituum, ut proelietur super montem Sion et super collem eius.
23O||31||5||183200	Sicut aves volantes, sic proteget Dominus exercituum Ierusalem, protegens et liberans, parcens et salvans ”.
23O||31||6||183210	Convertimini ad eum, a quo penitus recesseratis, filii Israel.
23O||31||7||183220	In die enim illa abiciet vir idola argentea sua et idola aurea sua, quae fecerunt vobis manus vestrae in peccatum;
23O||31||8||183230	et cadet Assyria in gladio non viri, et gladius non hominis vorabit eum, et fugiet a facie gladii, et iuvenes eius vectigales erunt.
23O||31||9||183240	Et fortitudo eius prae terrore transibit, et pavebunt signum principes eius, dixit Dominus, cuius ignis est in Sion, et caminus eius in Ierusalem.
23O||32||1||183250	Ecce in iustitia regnabit rex, et principes in iudicio praee runt.
23O||32||2||183260	Et erit vir sicut latibulum a vento et refugium a tempestate, sicut rivi aquarum in sitiente terra et umbra petrae magnae in terra arida.
23O||32||3||183270	Non caligabunt oculi videntium, et aures audientium diligenter auscultabunt,
23O||32||4||183280	et cor stultorum intelleget scientiam, et lingua balborum velociter loquetur et plane.
23O||32||5||183290	Non vocabitur ultra is, qui insipiens est, nobilis, neque fraudulentus appellabitur maior;
23O||32||6||183300	stultus enim fatua loquitur, et cor eius cogitat iniquitatem, ut perficiat impietatem et loquatur contra Dominum errores et vacuam faciat animam esurientem et potum sitienti auferat.
23O||32||7||183310	Fraudulenti fraudes pessimae sunt; ipse enim cogitationes concinnat ad perdendos mites in sermone mendaci, etiam quando pauper iudicium vindicat.
23O||32||8||183320	Nobilis vero consilia nobilia dat et ipse ad nobilia assurget.
23O||32||9||183330	Mulieres vanae, surgite, audite vocem meam; filiae confidentes, percipite auribus eloquium meum.
23O||32||10||183340	Post dies enim et annum vos pavebitis confidentes; consummata est enim vindemia, collectio ultra non veniet.
23O||32||11||183350	Obstupescite, vanae; pavete, confidentes, exuite vos et nudate vos, accingite lumbos vestros.
23O||32||12||183360	Super ubera plangite, super regione desiderabili, super vinea fertili.
23O||32||13||183370	Super humum populi mei spinae et vepres ascendent, super omnes domos gaudii, super civitatem exsultantem.
23O||32||14||183380	Domus enim dimissa est; multitudo urbis relicta est, Ophel et Bahan erunt speluncae usque in aeternum, gaudium onagrorum, pascua gregum,
23O||32||15||183390	donec effundatur super nos spiritus de excelso. Et erit desertum in hortum, et hortus in saltum reputabitur,
23O||32||16||183400	et habitabit in solitudine iudicium, et iustitia in horto sedebit;
23O||32||17||183410	et erit opus iustitiae pax, et cultus iustitiae silentium, et securitas usque in sempiternum.
23O||32||18||183420	Et sedebit populus meus in habitatione pacis et in tabernaculis fiduciae et in locis securis.
23O||32||19||183430	Et penitus cadet saltus, et profunde deprimetur civitas.
23O||32||20||183440	Beati, qui seminatis super omnes aquas, immittentes pedem bovis et asini.
23O||33||1||183450	Vae, qui praedaris, cum nemo te praedatus sit; qui devastas, cum nemo te devastaverit! Cum consummaveris depraedationem, depraedaberis; cum perfeceris devastationem, te devastabunt.
23O||33||2||183460	Domine, miserere nostri, te enim exspectavimus; esto brachium nostrum in mane et salus nostra in tempore tribulationis.
23O||33||3||183470	A voce fragoris fugerunt populi, ab exaltatione tua dispersae sunt gentes.
23O||33||4||183480	Et congregabuntur spolia, sicut colligitur bruchus; sicut discurrunt locustae, ad ea discurritur.
23O||33||5||183490	Sublimis est Dominus, quoniam habitat in excelso; implet Sion iudicio et iustitia.
23O||33||6||183500	Et erit firmitas in temporibus tuis; divitiae salutis sapientia et scientia: timor Domini ipse est thesaurus eius.
23O||33||7||183510	Ecce praecones clamabunt foris, angeli pacis amare flebunt.
23O||33||8||183520	Dissipatae sunt viae, cessavit transiens per semitam; irritum fecit pactum, reiecit testes, non reputavit homines.
23O||33||9||183530	Luget et elanguescit terra, confusus est Libanus et obsorduit, et factus est Saron sicut desertum, et exaruerunt Basan et Carmelus.
23O||33||10||183540	“ Nunc consurgam, dicit Dominus, nunc exaltabor, nunc sublevabor.
23O||33||11||183550	Concipietis fenum, parietis stipulam; spiritus meus ut ignis vorabit vos.
23O||33||12||183560	Et erunt populi fornaces calcis: spinae congregatae igne comburentur.
23O||33||13||183570	Audite, qui longe estis, quae fecerim, et cognoscite, vicini, fortitudinem meam ”.
23O||33||14||183580	Conterriti sunt in Sion peccatores, possedit tremor impios. Quis poterit habitare de vobis cum igne devorante? Quis habitabit ex vobis cum ardoribus sempiternis?
23O||33||15||183590	Qui ambulat in iustitiis et loquitur aequitates, qui reicit lucra ex rapinis et excutit manus suas, ne munera accipiat, qui obturat aures suas, ne audiat sanguinem, et claudit oculos suos, ne videat malum:
23O||33||16||183600	iste in excelsis habitabit, munimenta saxorum refugium eius; panis ei datus est, aquae eius fideles sunt.
23O||33||17||183610	Regem in decore suo videbunt oculi tui, cernent terram longinquam.
23O||33||18||183620	Cor tuum cum timore inquiret: “ Ubi est scriba? Ubi ponderator? Ubi computator turrium? ”.
23O||33||19||183630	Populum impudentem non videbis, populum profundi sermonis, ininterpretabilis, linguae barbarae absque intellegentia.
23O||33||20||183640	Respice Sion civitatem sollemnitatum nostrarum! Oculi tui videbunt Ierusalem, habitationem securam, tabernaculum quod nequaquam transferri poterit; nec auferentur clavi eius in sempiternum, et omnes funiculi eius non rumpentur.
23O||33||21||183650	Quia ibi potens Dominus pro nobis loco fluviorum, rivorum late patentium; non transibit ibi navis remigum, neque navis magna transgredietur eum.
23O||33||22||183660	Dominus enim iudex noster, Dominus legifer noster, Dominus rex noster: ipse salvabit nos.
23O||33||23||183670	Laxati sunt funiculi tui nec sustinent malum suum, ut dilatare velum non queant. Tunc divident caeci praedam multam; claudi diripient rapinam.
23O||33||24||183680	Nec dicet incola: “ Elangui ”. Populus, qui habitat in ea, auferetur ab eo iniquitas.
23O||34||1||183690	Accedite, gentes, ad audien dum; et populi, attendite. Audiat terra et plenitudo eius, orbis et omne germen eius.
23O||34||2||183700	Quia indignatio Domini super omnes gentes, et furor super universam militiam eorum: ad interitum devovit eos et dedit eos in occisionem.
23O||34||3||183710	Interfecti eorum proicientur, et de cadaveribus eorum ascendet foetor; dissolventur montes sanguine eorum.
23O||34||4||183720	Et tabescet omnis militia caelorum, et complicabuntur sicut liber caeli, et omnis militia eorum defluet, sicut defluit folium de vinea et arida frons de ficu.
23O||34||5||183730	Quoniam inebriatus est in caelo gladius meus: ecce super Edom descendet et super populum interfectionis meae ad iudicium.
23O||34||6||183740	Gladius Domini repletus est sanguine, incrassatus est adipe, de sanguine agnorum et hircorum, de adipe viscerum arietum; victima enim Domini in Bosra, et interfectio magna in terra Edom.
23O||34||7||183750	Cadunt bubali cum eis, iuvenci cum tauris; inebriabitur terra eorum sanguine, et humus eorum adipe pinguium,
23O||34||8||183760	quia dies ultionis Domini, annus retributionum ad vindicandam Sion.
23O||34||9||183770	Et convertentur torrentes eius in picem, et humus eius in sulphur, et erit terra eius in picem ardentem.
23O||34||10||183780	Nocte et die non exstinguetur, in sempiternum ascendet fumus eius, a generatione in generationem desolabitur, in saecula saeculorum non erit transiens per eam.
23O||34||11||183790	Et possidebunt illam onocrotalus et ericius, noctua et corvus habitabunt in ea; et extendet super eam mensuram solitudinis et perpendiculum desolationis.
23O||34||12||183800	Nobiles eius non erunt, nec regnum proclamabunt; et omnes principes eius erunt in nihilum.
23O||34||13||183810	Et orientur in domibus eius spinae, urticae et paliurus in munitionibus eius; et erit cubile draconum et pascua struthionum.
23O||34||14||183820	Et occurrent hyaenae thoibus, et pilosus clamat ad amicum suum; ibi cubat lamia et invenit sibi requiem.
23O||34||15||183830	Ibi nidificat serpens ovaque deponit et circumfodit et fovet in umbra eius; illuc congregantur milvi alter ad alterum.
23O||34||16||183840	Requirite in libro Domini et legite: unum ex eis non deest, alter alterum exspectare non debet; quia os Domini praecepit, et spiritus eius ipse congregavit ea. 
23O||34||17||183850	Et ipse misit eis sortem, et manus eius divisit terram illis in mensura; usque in aeternum possidebunt eam, in generatione et generatione habitabunt in ea.
23O||35||1||183860	Laetentur deserta et invia, et exsultet solitudo et floreat quasi lilium.
23O||35||2||183870	Germinet et exsultet laetabunda et laudans. Gloria Libani data est ei, decor Carmeli et Saron; ipsi videbunt gloriam Domini, maiestatem Dei nostri.
23O||35||3||183880	Confortate manus dissolutas et genua debilia roborate.
23O||35||4||183890	Dicite pusillanimis: “ Confortamini, nolite timere! Ecce Deus vester, ultio veniet, retributio Dei; ipse veniet et salvabit vos ”.
23O||35||5||183900	Tunc aperientur oculi caecorum, et aures surdorum patebunt.
23O||35||6||183910	Tunc saliet sicut cervus claudus, et exsultabit lingua mutorum, quia erumpent in deserto aquae, et torrentes in solitudine.
23O||35||7||183920	Et terra arida erit in stagnum, et sitiens in fontes aquarum; in cubilibus, in quibus dracones habitabant, erit locus calami et iunci.
23O||35||8||183930	Et erit ibi semita et via; et via sancta vocabitur: non transibit per eam pollutus; et erit eis directa via, ita ut stulti non errent per eam.
23O||35||9||183940	Non erit ibi leo, et rapax bestia non ascendet per eam nec invenietur ibi; et ambulabunt, qui liberati fuerint,
23O||35||10||183950	et redempti a Domino revertentur. Et venient in Sion cum laude, et laetitia sempiterna super caput eorum: gaudium et laetitiam obtinebunt, et fugiet maeror et gemitus.
23O||36||1||183960	Et factum est in quarto deci mo anno regis Ezechiae, ascendit Sennacherib rex Assyriorum super omnes civitates Iudae munitas et cepit eas. 
23O||36||2||183970	Et misit rex Assyriorum Rabsacen de Lachis in Ierusalem ad regem Ezechiam in manu gravi, et stetit in aquaeductu piscinae superioris in via agri fullonis. 
23O||36||3||183980	Et egressus est ad eum Eliachim filius Helciae, qui erat super domum, et Sobna scriba et Ioah filius Asaph a commentariis. 
23O||36||4||183990	Et dixit ad eos Rabsaces: “ Dicite Ezechiae: Haec dicit rex magnus, rex Assyriorum: Quae est ista fiducia, qua confidis? 
23O||36||5||184000	Dixisti: “ Verbum labiorum est consilium et fortitudo ad bellum”. Nunc super quem habes fiduciam, quia recessisti a me? 
23O||36||6||184010	Ecce confidis super baculum arundineum confractum istum, super Aegyptum; cui si innixus fuerit homo, intrabit in manum eius et perforabit eam: sic pharao rex Aegypti omnibus, qui confidunt in eo. 
23O||36||7||184020	Quod si responderis mihi: “In Domino Deo nostro confidimus”; nonne ipse est, cuius abstulit Ezechias excelsa et altaria et dixit Iudae et Ierusalem: “Coram altari isto adorabitis”? 
23O||36||8||184030	Et nunc sponde domino meo regi Assyriorum, et dabo tibi duo milia equorum, si poteris ex te praebere ascensores eorum. 
23O||36||9||184040	Et quomodo averteris faciem unius ex servis domini mei minoribus? Et tamen confidis in Aegypto, in quadriga et in equitibus; 
23O||36||10||184050	et nunc, numquid sine Domino ascendi ad terram istam, ut disperderem eam? Dominus dixit ad me: “Ascende super terram istam et disperde eam” ”.
23O||36||11||184060	Et dixit Eliachim et Sobna et Ioah ad Rabsacen: “Loquere ad servos tuos Aramaice; intellegimus enim. Ne loquaris ad nos Iudaice in auribus populi, qui est super murum ”. 
23O||36||12||184070	Et dixit Rabsaces: “ Numquid ad dominum tuum et ad te misit me dominus meus, ut loquerer omnia verba ista? Et non potius ad viros, qui sedent in muro, ut comedant stercora sua et bibant urinam suam vobiscum? ”.
23O||36||13||184080	Et stetit Rabsaces et clamavit voce magna Iudaice et dixit: “ Audite verba regis magni, regis Assyriorum: 
23O||36||14||184090	Haec dicit rex: Non seducat vos Ezechias, quia non poterit eruere vos. 
23O||36||15||184100	Et non vobis tribuat fiduciam Ezechias super Domino dicens: “Eruens liberabit nos Dominus; non dabitur civitas ista in manu regis Assyriorum”. 
23O||36||16||184110	Nolite audire Ezechiam. Haec enim dicit rex Assyriorum: Facite mecum benedictionem et egredimini ad me; et comedite unusquisque vineam suam et unusquisque ficum suam, et bibite unusquisque aquam de cisterna sua, 
23O||36||17||184120	donec veniam et tollam vos ad terram, quae est ut terra vestra, terram frumenti et vini, terram panis et vinearum. 
23O||36||18||184130	Ne illudat vos Ezechias dicens: “Dominus liberabit nos”. Numquid liberaverunt dii gentium unusquisque terram suam de manu regis Assyriorum? 
23O||36||19||184140	Ubi sunt dii Emath et Arphad? Ubi sunt dii Sepharvaim? Numquid liberaverunt Samariam de manu mea? 
23O||36||20||184150	Quinam ex omnibus diis terrarum istarum eruerunt terram suam de manu mea? Numquid eruet Dominus Ierusalem de manu mea? ”.
23O||36||21||184160	Et siluerunt et non responderunt ei verbum; mandaverat enim rex dicens: “ Ne respondeatis ei ”. 
23O||36||22||184170	Et ingressus est Eliachim filius Helciae, qui erat super domum, et Sobna scriba et Ioah filius Asaph a commentariis ad Ezechiam scissis vestibus; et nuntiaverunt ei verba Rabsacis.
23O||37||1||184180	Et factum est cum audisset rex Ezechias, scidit vestimen ta sua et obvolutus est sacco et intravit in domum Domini; 
23O||37||2||184190	et misit Eliachim, qui erat super domum, et Sobnam scribam et seniores de sacerdotibus opertos saccis ad Isaiam filium Amos prophetam, 
23O||37||3||184200	et dixerunt ad eum: “ Haec dicit Ezechias: Dies tribulationis et correptionis et contumeliae dies haec, quia venerunt filii usque ad partum, et virtus non est pariendi. 
23O||37||4||184210	Forsitan audiet Dominus Deus tuus verba Rabsacis, quem misit rex Assyriorum, dominus suus, ad blasphemandum Deum viventem, et puniet sermones, quos audivit Dominus Deus tuus; leva ergo orationem pro reliquiis, quae repertae sunt ”.
23O||37||5||184220	Et venerunt servi regis Ezechiae ad Isaiam; 
23O||37||6||184230	et dixit ad eos Isaias: “Haec dicetis domino vestro: Haec dicit Dominus: Ne timeas a facie verborum, quae audisti, quibus blasphemaverunt pueri regis Assyriorum me. 
23O||37||7||184240	Ecce ego dabo ei spiritum, et audiet nuntium et revertetur ad terram suam, et corruere eum faciam gladio in terra sua ”.
23O||37||8||184250	Reversus est autem Rabsaces et invenit regem Assyriorum proeliantem adversus Lobnam; audierat enim quia profectus esset de Lachis. 
23O||37||9||184260	Et audivit de Tharaca rege Aethiopiae dicentes: “ Egressus est, ut pugnet contra te ”. Quod cum audisset, misit nuntios ad Ezechiam dicens: 
23O||37||10||184270	“ Haec dicetis Ezechiae regi Iudae loquentes: Non te decipiat Deus tuus, in quo tu confidis, dicens: “Non dabitur Ierusalem in manu regis Assyriorum”. 
23O||37||11||184280	Ecce tu audisti omnia, quae fecerunt reges Assyriorum omnibus terris, quas ad interitum devoverunt, et tu poteris liberari? 
23O||37||12||184290	Numquid eruerunt eos dii gentium, quos subverterunt patres mei, Gozan et Charran et Reseph et filios Eden, qui erant in Thelassar? 
23O||37||13||184300	Ubi est rex Emath et rex Arphad et rex urbis Sepharvaim, Ana et Ava? ”.
23O||37||14||184310	Et tulit Ezechias epistulam de manu nuntiorum et legit eam. Et ascendit in domum Domini et expandit eam Ezechias coram Domino.
23O||37||15||184320	Et oravit Ezechias ad Dominum dicens:
23O||37||16||184330	“ Domine exercituum, Deus Israel, qui sedes super cherubim, tu es Deus solus omnium regnorum terrae, tu fecisti caelum et terram. 
23O||37||17||184340	Inclina, Domine, aurem tuam et audi; aperi, Domine, oculos tuos et vide et audi omnia verba Sennacherib, quae misit ad blasphemandum Deum viventem. 
23O||37||18||184350	Vere enim, Domine, dissipaverunt reges Assyriorum gentes et regiones earum 
23O||37||19||184360	et dederunt deos earum igni: non enim erant dii, sed opera manuum hominum, lignum et lapis; et comminuerunt eos. 
23O||37||20||184370	Et nunc, Domine Deus noster, salva nos de manu eius; et cognoscant omnia regna terrae quia tu, Domine, es solus Deus ”.
23O||37||21||184380	Et misit Isaias filius Amos ad Ezechiam dicens: “ Haec dicit Dominus, Deus Israel: Pro quibus rogasti me de Sennacherib rege Assyriorum, 
23O||37||22||184390	hoc est verbum, quod locutus est Dominus super eum: Despexit te, subsannavit te virgo filia Sion; post te caput movit filia Ierusalem.
23O||37||23||184400	Cui exprobrasti et quem blasphemasti? Et super quem exaltasti vocem et levasti altitudinem oculorum tuorum? Contra Sanctum Israel!
23O||37||24||184410	In manu servorum tuorum exprobrasti Domino et dixisti: “In multitudine quadrigarum mearum ego ascendi altitudinem montium, iuga Libani; et succidi excelsa cedrorum eius et electas abietes illius et introivi altitudinem summitatis eius, silvam condensam.
23O||37||25||184420	Ego fodi et bibi aquam alienam et exsiccavi vestigio pedis mei omnes rivos Aegypti”.
23O||37||26||184430	Numquid non audisti? A saeculo feci illud; a diebus antiquis ego plasmavi illud et nunc adduxi, ut fiat in eradicationem, in lapides eversos civitates munitae.
23O||37||27||184440	Habitatores earum breviata manu contremuerunt et confusi sunt; facti sunt sicut fenum agri et gramen viride et herba tectorum, quae exaruit a facie austri.
23O||37||28||184450	Sessionem tuam et egressum tuum et introitum tuum cognovi et insaniam tuam contra me.
23O||37||29||184460	Cum fureris adversum me, et superbia tua ascenderit in aures meas, ponam circulum in naribus tuis et frenum in labiis tuis et reducam te in viam, per quam venisti.
23O||37||30||184470	Tibi autem hoc erit signum: Comedantur hoc anno, quae colligi poterunt, et in anno secundo, quae sponte nascuntur; in anno autem tertio seminate et metite et plantate vineas et comedite fructum earum.
23O||37||31||184480	Et mittet id, quod salvatum fuerit de domo Iudae, quod reliquum est, radicem deorsum et faciet fructum sursum.
23O||37||32||184490	Quia de Ierusalem exibit residuum, et, quod salvum fuerit, de monte Sion. Zelus Domini exercituum faciet istud.
23O||37||33||184500	Propterea haec dicit Dominus de rege Assyriorum: Non introibit civitatem hanc et non iaciet ibi sagittam et non opponet ei clipeum et non mittet contra eam aggerem.
23O||37||34||184510	In via, qua venit, per eam revertetur, et civitatem hanc non ingredietur, dicit Dominus.
23O||37||35||184520	Et protegam civitatem istam, ut salvem eam propter me et propter David servum meum ”.
23O||37||36||184530	Egressus est autem angelus Domini et percussit in castris Assyriorum centum octoginta quinque milia; et surrexerunt mane, et ecce omnes illi cadavera mortuorum.
23O||37||37||184540	Et egressus est et abiit; et reversus est Sennacherib rex Assyriorum et habitavit in Nineve. 
23O||37||38||184550	Et factum est, cum adoraret in templo Nesroch dei sui, Adramelech et Sarasar filii eius percusserunt eum gladio fugeruntque in terram Ararat. Et regnavit Asarhaddon filius eius pro eo.
23O||38||1||184560	In diebus illis aegrotavit Ezechias usque ad mortem. Et introivit ad eum Isaias filius Amos propheta et dixit ei: “ Haec dicit Dominus: Dispone domui tuae, quia morieris tu et non vives”. 
23O||38||2||184570	Et convertit Ezechias faciem suam ad parietem et oravit ad Dominum 
23O||38||3||184580	et dixit: “ Obsecro, Domine; memento, quaeso, quomodo ambulaverim coram te in veritate et in corde perfecto et, quod bonum est in oculis tuis, fecerim ”. Et flevit Ezechias fletu magno.
23O||38||4||184590	Et factum est verbum Domini ad Isaiam dicens: 
23O||38||5||184600	“ Vade et dic Ezechiae: “Haec dicit Dominus, Deus David patris tui: Audivi orationem tuam, vidi lacrimas tuas; ecce ego adiciam super dies tuos quindecim annos 
23O||38||6||184610	et de manu regis Assyriorum eruam te et civitatem istam et protegam hanc civitatem”. 
23O||38||7||184620	Hoc autem tibi erit signum a Domino quia faciet Dominus verbum hoc, quod locutus est: 
23O||38||8||184630	Ecce ego reverti faciam umbram graduum, per quos descenderat in horologio Achaz in sole retrorsum decem gradibus ”. Et reversus est sol decem gradibus per gradus, quos descenderat.
23O||38||9||184640	Scriptura Ezechiae regis Iudae, cum aegrotasset et convaluisset de infirmitate sua:
23O||38||10||184650	“ Ego dixi: In dimidio dierum meorum vadam ad portas inferi; quaesivi residuum annorum meorum.
23O||38||11||184660	Dixi: Non videbo Dominum Deum in terra viventium, non aspiciam hominem ultra inter habitatores orbis.
23O||38||12||184670	Habitaculum meum ablatum est et abductum longe a me quasi tabernaculum pastorum; convolvit sicut textor vitam meam; de stamine succidit me. De mane usque ad vesperam confecisti me.
23O||38||13||184680	Prostratus sum usque ad mane, quasi leo sic conterit omnia ossa mea; de mane usque ad vesperam confecisti me.
23O||38||14||184690	Sicut pullus hirundinis, sic mussitabo, meditabor ut columba; attenuati sunt oculi mei suspicientes in excelsum. Domine, vim patior, sponde pro me.
23O||38||15||184700	Quid dicam, aut quid respondebit mihi? Ipse fecit! Incedam per omnes annos meos in amaritudine animae meae.
23O||38||16||184710	Domine, in te sperat cor meum; vivat spiritus meus, sana me et vivifica me;
23O||38||17||184720	ecce in pacem versa est amaritudo mea. Tu autem eruisti animam meam a fovea consumptionis, proiecisti enim post tergum tuum omnia peccata mea.
23O||38||18||184730	Quia non infernus confitebitur tibi, neque mors laudabit te; non exspectabunt, qui descendunt in lacum, veritatem tuam.
23O||38||19||184740	Vivens, vivens ipse confitebitur tibi, sicut et ego hodie; pater filiis notam faciet veritatem tuam.
23O||38||20||184750	Domine, salvum me fac, et ad sonum citharae cantabimus cunctis diebus vitae nostrae in domo Domini ”.
23O||38||21||184760	Et iussit Isaias, ut tollerent massam de ficis et cataplasmarent super vulnus, et sanaretur. 
23O||38||22||184770	Et dixit Ezechias: “ Quod erit signum quia ascendam in domum Domini?”.
23O||39||1||184780	In tempore illo misit Merodachbaladan filius Baladan rex Babylonis litteras et munera ad Ezechiam; audierat enim quod aegrotasset et convaluisset. 
23O||39||2||184790	Laetatus est autem super eis Ezechias et ostendit eis cellam thesauri sui et argentum et aurum et aromata et oleum optimum et omnes apothecas supellectilis suae et universa, quae inventa sunt in thesauris eius. Nihil fuit, quod non ostenderet eis Ezechias in domo sua et in omni potestate sua.
23O||39||3||184800	Introivit autem Isaias propheta ad Ezechiam regem et dixit ei: “ Quid dixerunt viri isti et unde venerunt ad te? ”. Et dixit Ezechias: “ De terra longinqua venerunt ad me, de Babylone ”. 
23O||39||4||184810	Et dixit: “Quid viderunt in domo tua?”. Et dixit Ezechias: “ Omnia, quae in domo mea sunt, viderunt; non fuit res, quam non ostenderim eis in thesauris meis ”.
23O||39||5||184820	Et dixit Isaias ad Ezechiam: “ Audi verbum Domini exercituum: 
23O||39||6||184830	Ecce dies venient, et auferentur omnia, quae in domo tua sunt, et quae thesaurizaverunt patres tui usque ad diem hanc, in Babylonem; non relinquetur quidquam, dicit Dominus. 
23O||39||7||184840	Et de filiis tuis, qui exibunt de te, quos genueris, tollent, et erunt eunuchi in palatio regis Babylonis ”. 
23O||39||8||184850	Et dixit Ezechias ad Isaiam: “ Bonum verbum Domini, quod locutus est ”. Et dixit: “ Dummodo fiat pax et securitas in diebus meis ”.
23O||40||1||184860	Consolamini, consolamini populum meum, dicit Deus vester.
23O||40||2||184870	Loquimini ad cor Ierusalem et clamate ad eam, quoniam completa est militia eius, expiata est iniquitas illius; suscepit de manu Domini duplicia pro omnibus peccatis suis.
23O||40||3||184880	Vox clamantis: “ In deserto parate viam Domini, rectas facite in solitudine semitas Dei nostri.
23O||40||4||184890	Omnis vallis exaltetur, et omnis mons et collis humilietur; et fiant prava in directa, et aspera in plana:
23O||40||5||184900	et revelabitur gloria Domini, et videbit omnis caro pariter quod os Domini locutum est ”.
23O||40||6||184910	Vox dicentis: “ Clama! ”. Et dixi: “ Quid clamabo? ”. Omnis caro fenum, et omnis gloria eius quasi flos agri;
23O||40||7||184920	exsiccatum est fenum, et cecidit flos, quia spiritus Domini sufflavit in eo. Vere fenum est populus.
23O||40||8||184930	Exsiccatum est fenum, et cecidit flos; verbum autem Dei nostri manet in aeternum.
23O||40||9||184940	Super montem excelsum ascende, tu, quae evangelizas Sion; exalta in fortitudine vocem tuam, quae evangelizas Ierusalem; exalta, noli timere; dic civitatibus Iudae: “ Ecce Deus vester,
23O||40||10||184950	ecce Dominus Deus in virtute venit, et brachium eius dominatur: ecce merces eius cum eo, et praemium illius coram illo.
23O||40||11||184960	Sicut pastor gregem suum pascit, in brachio suo congregat agnos et in sinu suo levat; fetas ipse portat ”.
23O||40||12||184970	Quis mensus est pugillo aquas et caelos palmo disposuit, modio continuit pulverem terrae et libravit in pondere montes et colles in statera?
23O||40||13||184980	Quis direxit spiritum Domini? Aut quis consilium suum ostendit illi?
23O||40||14||184990	Cum quo iniit consilium, et instruxit eum et docuit eum semitam iustitiae et erudivit eum scientiam et viam prudentiae ostendit illi?
23O||40||15||185000	Ecce gentes quasi stilla situlae et quasi momentum pulveris in statera reputantur; ecce insulae quasi pulvis exiguus.
23O||40||16||185010	Et Libanus non sufficiet ad succendendum, et animalia eius non sufficient ad holocaustum.
23O||40||17||185020	Omnes gentes, quasi non sint, coram eo; quasi nihilum et inane reputantur ab eo.
23O||40||18||185030	Cui ergo similem facitis Deum? Aut quam imaginem ponitis ei?
23O||40||19||185040	Sculptile conflat faber, et aurifex auro figurat illud, et laminis argenteis argentarius.
23O||40||20||185050	Nimis pauper, ut offerat lignum imputribile: exquirit sibi sapientem artificem, ut statuat simulacrum, quod non moveatur.
23O||40||21||185060	Numquid non scitis? Numquid non audistis? Numquid non annuntiatum est vobis ab initio? Numquid non intellexistis fundamenta terrae?
23O||40||22||185070	Qui sedet super gyrum terrae, et habitatores eius sunt quasi locustae; qui extendit sicut velum caelos et expandit eos sicut tabernaculum ad inhabitandum;
23O||40||23||185080	qui redigit in nihilum principes, iudices terrae velut inane facit.
23O||40||24||185090	Et quidem neque plantatus neque satus neque radicatus in terra truncus eorum; repente flavit in eos, et aruerunt, et turbo quasi stipulam aufert eos.
23O||40||25||185100	“ Et cui assimilabitis me, quasi aequalis ei sim ego? ”, dicit Sanctus.
23O||40||26||185110	Levate in excelsum oculos vestros et videte: Quis creavit haec? Qui educit in numero militiam eorum et omnes ex nomine vocat; prae multitudine fortitudinis et roboris virtutisque eius neque unum deest.
23O||40||27||185120	Quare dicis, Iacob, et loqueris, Israel: “ Abscondita est via mea a Domino, et a Deo meo iudicium meum transit? ”.
23O||40||28||185130	Numquid nescis? Aut non audisti? Deus sempiternus Dominus, qui creavit terminos terrae; non deficiet neque laborabit, nec est investigatio sapientiae eius. 
23O||40||29||185140	Qui dat lasso virtutem et invalido robur multiplicat.
23O||40||30||185150	Deficient pueri et laborabunt, et iuvenes lapsu labentur;
23O||40||31||185160	qui autem sperant in Domino, mutabunt fortitudinem, assument pennas sicut aquilae, current et non laborabunt, ambulabunt et non deficient.
23O||41||1||185170	Taceant ante me insulae, et gentes renovent fortitudinem; accedant et tunc loquantur, simul ad iudicium propinquemus.
23O||41||2||185180	Quis suscitavit ab oriente eum, cuius gressum sequitur iustitia? Dabit in conspectu eius gentes et subiciet ei reges, quos reddet quasi pulverem gladius eius, sicut stipulam vento raptam arcus eius.
23O||41||3||185190	Persequetur eos, transibit in pace; semita sub pedibus eius non apparebit.
23O||41||4||185200	Quis operatus est et fecit, vocans generationes ab exordio? Ego Dominus, primus et cum novissimis ego sum.
23O||41||5||185210	Viderunt insulae et timuerunt, extrema terrae obstupuerunt, appropinquaverunt et accesserunt.
23O||41||6||185220	Unusquisque proximo suo auxiliabitur et fratri suo dicet: “ Confortare ”.
23O||41||7||185230	Confortabit faber aurificem, percutiens malleo eum, qui cudit, dicens de glutino: “ Bonum est ”; et roborat eum clavis, ut non moveatur.
23O||41||8||185240	Tu autem, Israel, serve meus, Iacob, quem elegi, semen Abraham amici mei,
23O||41||9||185250	quem apprehendi ab extremis terrae, et a longinquis eius vocavi te et dixi tibi: “ Servus meus es tu; elegi te et non abieci te ”.
23O||41||10||185260	Ne timeas, quia ego tecum sum; ne declines, quia ego Deus tuus: confortabo te et auxiliabor tibi et sustentabo te dextera iustitiae meae.
23O||41||11||185270	Ecce confundentur et erubescent omnes, qui irascuntur adversum te; erunt quasi non sint et peribunt viri, qui contradicunt tibi.
23O||41||12||185280	Quaeres eos et non invenies viros, qui rixantur tecum; erunt quasi non sint et veluti nihilum, viri bellantes adversum te.
23O||41||13||185290	Quia ego Dominus Deus tuus apprehendens manum tuam dicensque tibi: “ Ne timeas; ego auxiliabor tibi.
23O||41||14||185300	Noli timere, vermis Iacob, homines ex Israel. Ego auxiliabor tibi ”, dicit Dominus et redemptor tuus, Sanctus Israel.
23O||41||15||185310	Ecce posui te quasi plaustrum triturans novum, habens rostra serrantia. Triturabis montes et comminues et colles quasi pulverem pones.
23O||41||16||185320	Ventilabis eos, et ventus tollet eos, et turbo disperget eos; et tu exsultabis in Domino, in Sancto Israel laetaberis.
23O||41||17||185330	Egeni et pauperes quaerunt aquas, et non sunt, lingua eorum siti aruit. Ego, Dominus, exaudiam eos, Deus Israel non derelinquam eos.
23O||41||18||185340	Aperiam in decalvatis collibus flumina et in medio vallium fontes; ponam desertum in stagna aquarum et terram aridam in rivos aquarum.
23O||41||19||185350	Plantabo in deserto cedrum, acaciam et myrtum et lignum olivae; ponam in solitudine abietem, ulmum et cupressum simul,
23O||41||20||185360	ut videant et sciant et recogitent et intellegant pariter quia manus Domini fecit hoc, et Sanctus Israel creavit illud.
23O||41||21||185370	Proferte causam vestram, dicit Dominus; afferte, si quid firmum habetis, dixit Rex Iacob.
23O||41||22||185380	Accedant et nuntient nobis, quaecumque ventura sunt. Priora, quae fuerunt, nuntiate, ut ponamus cor nostrum et sciamus novissima eorum; et, quae ventura sunt, indicate nobis.
23O||41||23||185390	Annuntiate, quae ventura sunt in futurum, ut sciamus quia dii estis vos; bene quoque aut male facite, ut inspiciamus et videamus simul.
23O||41||24||185400	Ecce vos estis nihilum, et opus vestrum nihil valet; abominatio est, qui eligit vos.
23O||41||25||185410	Suscitavi ab aquilone, et venit ab ortu solis; vocavi eum nomine; et conculcabit potentes quasi lutum et velut plastes calcans humum.
23O||41||26||185420	Quis annuntiavit ab exordio, ut sciamus, et a principio, ut dicamus: “ Iustum est ”? Non est neque annuntians neque praedicens neque audiens sermones vestros.
23O||41||27||185430	Primus ad Sion: Ecce adsunt; et Ierusalem laeta nuntiantem do.
23O||41||28||185440	Et vidi, et nemo erat, ex istis nullus consiliator, ut, si eos interrogarem, responderent verbum.
23O||41||29||185450	Ecce omnes iniquitas, vana opera eorum; ventus et inane simulacra eorum.
23O||42||1||185460	Ecce servus meus, suscipiam eum; electus meus, complacet sibi in illo anima mea; dedi spiritum meum super eum, iudicium gentibus proferet.
23O||42||2||185470	Non clamabit neque vociferabitur, nec audietur vox eius foris.
23O||42||3||185480	Calamum quassatum non conteret et linum fumigans non exstinguet; in veritatem proferet iudicium.
23O||42||4||185490	Non languebit nec frangetur, donec ponat in terra iudicium; et legem eius insulae exspectant.
23O||42||5||185500	Haec dicit Dominus Deus, creans caelos et extendens eos, firmans terram et quae germinant ex ea, dans flatum populo, qui est super eam, et spiritum calcantibus eam:
23O||42||6||185510	“ Ego, Dominus, vocavi te in iustitia et apprehendi manum tuam; et formavi te et dedi te in foedus populi, in lucem gentium,
23O||42||7||185520	ut aperires oculos caecorum et educeres de conclusione vinctum, de domo carceris sedentes in tenebris.
23O||42||8||185530	Ego Dominus: hoc est nomen meum; et gloriam meam alteri non dabo et laudem meam sculptilibus.
23O||42||9||185540	Quae prima fuerunt, ecce venerunt; nova quoque ego annuntio: antequam oriantur, audita vobis faciam ”.
23O||42||10||185550	Cantate Domino canticum novum, laus eius ab extremis terrae; qui descenditis in mare, et plenitudo eius, insulae et habitatores earum.
23O||42||11||185560	Exsultent desertum et civitates eius, vici, quos habitat Cedar. Iubilent habitatores Petrae, de vertice montium clament.
23O||42||12||185570	Ponant Domino gloriam et laudem eius in insulis nuntient.
23O||42||13||185580	Dominus sicut fortis egredietur, sicut vir proeliator suscitabit zelum; vociferabitur et conclamabit, super inimicos suos praevalebit.
23O||42||14||185590	“ Tacui semper, silui, patiens fui; sicut parturiens ululabo, gemam et fremam simul.
23O||42||15||185600	Desertos faciam montes et colles et omne gramen eorum exsiccabo; et ponam flumina in insulas et stagna arefaciam.
23O||42||16||185610	Et ducam caecos in viam, quam nesciunt, et in semitis, quas ignoraverunt, ambulare eos faciam; ponam tenebras coram eis in lucem et prava in recta. Haec verba faciam eis et non dereliquam eos ”.
23O||42||17||185620	Conversi sunt retrorsum; confundantur confusione, qui confidunt in sculptili, qui dicunt conflatili: “ Vos dii nostri ”.
23O||42||18||185630	Surdi, audite; et caeci, intuemini ad videndum.
23O||42||19||185640	Quis caecus sicut servus meus, et surdus sicut nuntius, quem ego mittam? Quis caecus sicut qui restitutus est? Et quis caecus sicut servus Domini?
23O||42||20||185650	Multa vidisti, sed non servas; aures aperuisti, sed non audis.
23O||42||21||185660	Dominus voluit propter iustitiam suam magnificare legem et extollere.
23O||42||22||185670	Ipse autem populus direptus et vastatus; in foveis conclusi omnes, et in domibus carcerum absconditi sunt. Facti sunt in rapinam, nec est qui eruat; in direptionem, nec est qui dicat: “ Redde! ”.
23O||42||23||185680	Quis est in vobis, qui audiat hoc, attendat et auscultet futura?
23O||42||24||185690	Quis dedit in direptionem Iacob et Israel vastantibus? Nonne Dominus ipse, cui peccavimus? Et noluerunt in viis eius ambulare et non audierunt legem eius.
23O||42||25||185700	Et effudit super eum indignationem furoris sui et forte bellum. Et combussit eum in circuitu, et non cognovit; et succendit eum, et non intellexit.
23O||43||1||185710	Et nunc haec dicit Dominus, qui creavit te, Iacob, et formavit te, Israel: “ Noli timere, quia redemi te et vocavi te nomine tuo; meus es tu.
23O||43||2||185720	Cum transieris per aquas, tecum ero, et flumina non operient te; cum ambulaveris in igne, non combureris, et flamma non ardebit in te,
23O||43||3||185730	quia ego Dominus Deus tuus, Sanctus Israel, salvator tuus: dedi propitiationem tuam Aegyptum, Aethiopiam et Saba pro te.
23O||43||4||185740	Quoniam pretiosus factus es in oculis meis et gloriosus, ego diligo te et dabo homines pro te et populos pro anima tua.
23O||43||5||185750	Noli timere, quoniam ego tecum sum: ab oriente adducam semen tuum et ab occidente congregabo te.
23O||43||6||185760	Dicam aquiloni: “Da” et austro: “Noli prohibere; affer filios meos de longinquo et filias meas ab extremis terrae.
23O||43||7||185770	Omnem, qui vocatur nomine meo, in gloriam meam creavi eum, formavi eum et feci eum”.
23O||43||8||185780	Educ foras populum caecum, et oculos habentem, surdos, et aures eis sunt.
23O||43||9||185790	Omnes gentes congregentur simul, et colligantur nationes: quis in eis annuntiabit istud et priora audire nos faciet? Dent testes suos et iustificentur et audiant et dicant: “Vere”.
23O||43||10||185800	Vos testes mei, dicit Dominus, et servus meus, quem elegi, ut sciatis et credatis mihi et intellegatis quia ego ipse sum; ante me non est formatus Deus et post me non erit.
23O||43||11||185810	Ego, ego sum Dominus, et non est absque me salvator.
23O||43||12||185820	Ego, annuntiavi et salvavi; auditum feci, et non fuit in vobis alienus; et vos testes mei, dicit Dominus, et ego Deus,
23O||43||13||185830	iam ab initio ego ipse. Et non est qui de manu mea eruat; operabor, et quis avertet illud? ”. 
23O||43||14||185840	Haec dicit Dominus, redemptor vester, Sanctus Israel: “ Propter vos misi in Babylonem et detraxi fugitivos universos et Chaldaeos in navibus suis gloriantes.
23O||43||15||185850	Ego Dominus, Sanctus vester, creans Israel, rex vester ”.
23O||43||16||185860	Haec dicit Dominus, qui dedit in mari viam et in aquis torrentibus semitam;
23O||43||17||185870	qui eduxit quadrigam et equum, agmen et robustum; simul iacuerunt nec resurgent, contriti sunt quasi linum et exstincti sunt.
23O||43||18||185880	“ Ne memineritis priorum et antiqua ne intueamini:
23O||43||19||185890	ecce ego facio nova, et nunc orientur: nonne cognoscitis ea? Utique ponam in deserto viam et in invio flumina.
23O||43||20||185900	Glorificabit me bestia agri, dracones et struthiones, quia dedi in deserto aquas, flumina in invio, ut darem potum populo meo, electo meo.
23O||43||21||185910	Populum istum formavi mihi; laudem meam narrabunt.
23O||43||22||185920	Non me invocasti, Iacob; immo taedio mei affectus es, Israel.
23O||43||23||185930	Non obtulisti mihi agnos holocausti tui et victimis tuis non glorificasti me; non te gravavi in oblatione nec laborem tibi praebui in ture.
23O||43||24||185940	Non emisti mihi argento calamum et adipe victimarum tuarum non inebriasti me; verumtamen servire me fecisti in peccatis tuis, praebuisti mihi laborem in iniquitatibus tuis.
23O||43||25||185950	Ego, ego sum ipse, qui deleo iniquitates tuas propter me et peccatorum tuorum non recordabor.
23O||43||26||185960	Memorem me redde, iudicium agamus simul: narra, ut iustificeris.
23O||43||27||185970	Pater tuus primus peccavit, et interpretes tui praevaricati sunt in me;
23O||43||28||185980	et contaminavi principes sanctuarii, dedi ad internecionem Iacob et Israel in opprobrium ”.
23O||44||1||185990	Et nunc audi, Iacob serve meus, et Israel, quem elegi.
23O||44||2||186000	Haec dicit Dominus, qui fecit te et formavit te ab utero, auxiliator tuus: “ Noli timere, serve meus Iacob, et dilecte, quem elegi.
23O||44||3||186010	Effundam enim aquas super terram sitientem et fluenta super aridam; effundam spiritum meum super semen tuum et benedictionem meam super stirpem tuam:
23O||44||4||186020	et germinabunt inter herbas quasi salices iuxta praeterfluentes aquas.
23O||44||5||186030	Iste dicet: “Domini ego sum”, et ille vocabit se nomine Iacob; et hic scribet manu sua: “Domino”, et inscribetur nomine Israel ”.
23O||44||6||186040	Haec dicit Dominus, rex Israel et redemptor eius, Dominus exercituum: “ Ego primus et ego novissimus, et absque me non est Deus.
23O||44||7||186050	Quis similis mei? Conclamet et annuntiet et exponat mihi, ex quo constitui populum antiquum; ventura et, quae futura sunt, annuntiet nobis.
23O||44||8||186060	Nolite timere neque conturbemini; nonne ex tunc audire te feci et annuntiavi? Vos estis testes mei. Numquid est Deus absque me aut Petra, quam ego non noverim? ”.
23O||44||9||186070	Plastae idoli omnes nihil sunt, et pretiosa eorum non proderunt eis; testes eorum non vident neque intellegunt, ut confundantur. 
23O||44||10||186080	Quis formavit deum et sculptile conflavit lucrum non quaerens? 
23O||44||11||186090	Ecce omnes participes eius confundentur; fabri enim sunt ex hominibus: conveniant omnes, stent; pavebunt, confundentur simul. 
23O||44||12||186100	Faber ferrarius securim operatur in prunis et in malleis format illam et polit eam in brachio fortitudinis suae; esurit et deficit, non bibit aquam et lassescit.
23O||44||13||186110	Artifex lignarius extendit normam, describit illud stilo, operatur illud scalpellis et circino describit illud quasi imaginem viri, quasi speciosum hominem, qui resideat in domo. 
23O||44||14||186120	Succidit sibi cedros et arripit ilicem et quercum, quae steterat inter ligna saltus; plantavit pinum, quam pluvia nutrivit. 
23O||44||15||186130	Homini facta sunt ad comburendum; sumit ex eis, ut calefaciat, et succendit et coquit panes. De reliquo autem operatur deum et adorat; facit sculptile et curvatur ante illud. 
23O||44||16||186140	Medium eius comburit igne et medio eius carnes assat, manducat assaturam et saturatur et calefit et dicit: “ Vah, calefactus sum, vidi focum ”. 
23O||44||17||186150	Reliquum autem eius deum fecit, sculptile sibi; curvatur ante illud et adorat illud et obsecrat dicens: “ Libera me, quia deus meus es tu ”.
23O||44||18||186160	Nescierunt neque intellexerunt; nam clausit oculos eorum, ne videant et ne intellegant corde suo. 
23O||44||19||186170	Non recogitant in corde suo, scientia et intellegentia carent, ut dicant: “ Medietatem eius combussi igne et coxi super carbones eius panes, coxi carnes et comedi et de reliquo eius abominationem faciam; ante truncum ligni procidam? ”. 
23O||44||20||186180	Cinere vescitur; cor insipiens decepit eum, et non liberabit animam suam neque dicet: “ Nonne mendacium est in dextera mea? ”.
23O||44||21||186190	Memento horum, Iacob, et Israel, quoniam servus meus es tu; formavi te, servus meus es tu, Israel, non decipies me.
23O||44||22||186200	Delevi ut nubem iniquitates tuas et quasi nebulam peccata tua; revertere ad me, quoniam redemi te.
23O||44||23||186210	Exsultate, caeli, quoniam hoc fecit Dominus; iubilate, fundamenta terrae, resonate, montes, laudationem, saltus et omne lignum eius, quoniam redemit Dominus Iacob et in Israel glorificabitur.
23O||44||24||186220	Haec dicit Dominus, redemptor tuus et formator tuus ex utero: “ Ego sum Dominus, qui feci omnia, extendi caelos solus, expandi terram; et quis mecum?
23O||44||25||186230	Qui irrita facio signa divinorum et hariolos stultos reddo; compello sapientes retrorsum et scientiam eorum vanam facio;
23O||44||26||186240	qui suscito verbum servi mei et consilium nuntiorum meorum compleo. Qui dico Ierusalem: “Habitaberis” et civitatibus Iudae: “Aedificabimini” et deserta eius suscitabo;
23O||44||27||186250	qui dico profundo: “Desolare, et flumina tua arefaciam”;
23O||44||28||186260	qui dico de Cyro: “Pastor meus est et omnem voluntatem meam complebit”; qui dico Ierusalem: “Aedificaberis”, et templo: “Fundaberis” ”.
23O||45||1||186270	Haec dicit Dominus de uncto suo Cyro: “ Apprehendi dexteram eius, ut subiciam ante faciem eius gentes et dorsa regum vertam et aperiam coram eo ianuas; et portae non claudentur.
23O||45||2||186280	Ego ante te ibo et montes humiliabo; portas aereas conteram et vectes ferreos confringam.
23O||45||3||186290	Et dabo tibi thesauros absconditos et divitias occultas, ut scias quia ego Dominus, qui vocavi te nomine tuo, Deus Israel.
23O||45||4||186300	Propter servum meum Iacob et Israel electum meum, et vocavi te nomine tuo; designavi te, et non cognovisti me.
23O||45||5||186310	Ego Dominus, et non est amplius: extra me non est Deus. Accinxi te, et non cognovisti me,
23O||45||6||186320	ut sciant ab ortu solis et ab occidente quoniam absque me nullus est. Ego Dominus, et non est alter,
23O||45||7||186330	formans lucem et creans tenebras, faciens pacem et creans malum: ego Dominus faciens omnia haec.
23O||45||8||186340	Rorate, caeli, desuper, et nubes pluant iustitiam; aperiatur terra et germinet salvationem; et iustitia oriatur simul: ego Dominus creavi eam ”.
23O||45||9||186350	Vae, qui contradicit fictori suo, testa de vasis fictilibus terrae! Numquid dicet lutum figulo suo: “ Quid facis? ” et “ Opus tuum absque manibus est ”?
23O||45||10||186360	Vae, qui dicit patri: “ Quid generas? ” et mulieri: “ Quid parturis? ”.
23O||45||11||186370	Haec dicit Dominus, Sanctus Israel, plastes eius: “ Numquid ventura interrogatis me super filios meos et super opus manuum mearum mandatis mihi?
23O||45||12||186380	Ego feci terram et hominem super eam creavi ego; manus meae tetenderunt caelos, et omni militiae eorum mandavi.
23O||45||13||186390	Ego suscitavi eum in iustitia et omnes vias eius dirigam; ipse aedificabit civitatem meam et captivitatem meam dimittet non in pretio neque in muneribus ”, dicit Dominus exercituum.
23O||45||14||186400	Haec dicit Dominus: “ Labor Aegypti et negotiatio Aethiopiae et Sabaim viri sublimes ad te transibunt et tui erunt; post te ambulabunt, vincti manicis pergent et te adorabunt teque deprecabuntur: “Tantum in te est Deus, et non est absque te Deus!”.
23O||45||15||186410	Vere tu es Deus absconditus, Deus Israel, salvator.
23O||45||16||186420	Confusi sunt et erubuerunt omnes, simul abierunt in confusionem fabricatores idolorum.
23O||45||17||186430	Israel salvatus est in Domino salute aeterna; non confundemini et non erubescetis usque in saeculum saeculi.
23O||45||18||186440	Quia haec dicit Dominus, qui creavit caelos, ipse Deus, qui formavit terram et fecit eam, ipse fundavit eam; non ut vacua esset, creavit eam, ut habitaretur, formavit eam: “ Ego Dominus, et non est alius.
23O||45||19||186450	Non in abscondito locutus sum, in loco terrae tenebroso; non dixi semini Iacob: “Frustra quaerite me”. Ego Dominus loquens iustitiam, annuntians recta.
23O||45||20||186460	Congregamini et venite et accedite simul, qui salvati estis ex gentibus. Nescierunt, qui levant lignum sculpturae suae et rogant deum non salvantem.
23O||45||21||186470	Annuntiate et venite et consiliamini simul. Quis auditum fecit hoc ab initio, ex tunc praedixit illud? Numquid non ego Dominus, et non est ultra Deus absque me? Deus iustus et salvans non est praeter me.
23O||45||22||186480	Convertimini ad me et salvi eritis, omnes fines terrae, quia ego Deus, et non est alius.
23O||45||23||186490	In memetipso iuravi: Egressa est de ore meo iustitia, verbum, quod non revertetur; quia mihi curvabitur omne genu, et iurabit omnis lingua ”.
23O||45||24||186500	“ Tantum in Domino ” dicent “ sunt iustitiae et robur! ”. Ad eum venient et confundentur omnes, qui repugnant ei;
23O||45||25||186510	in Domino iustificabitur et laudabitur omne semen Israel.
23O||46||1||186520	Concidit Bel, incurvavit se Nabo; fuerunt simulacra eorum bestiis et iumentis. Statuae vestrae portantur, onera lassis.
23O||46||2||186530	Se incurvaverunt et conciderunt simul; non potuerunt salvare onus et ipsi in captivitatem ibunt.
23O||46||3||186540	Audite me, domus Iacob et omne residuum domus Israel, qui portamini ab utero, qui gestamini a vulva.
23O||46||4||186550	Usque ad senectam ego ipse et usque ad canos ego portabo; et ego feci et ego feram, ego portabo et salvabo.
23O||46||5||186560	Cui assimilatis me et adaequatis et comparatis me, et erimus similes?
23O||46||6||186570	Qui effundunt aurum de sacculo et argentum statera ponderant, conducunt aurificem, ut faciat deum, et procidunt et adorant.
23O||46||7||186580	Portant illum in umeris gestantes et ponentes in loco suo; et stabit ac de loco suo non movebitur; sed et si quis clamat ad eum, non respondet; de tribulatione eius non salvabit eum.
23O||46||8||186590	Mementote istud et confundamini; redite, praevaricatores, ad cor.
23O||46||9||186600	Recordamini prioris saeculi, quoniam ego sum Deus, et non est ultra Deus, nec est similis mei.
23O||46||10||186610	Annuntians ab exordio novissimum et ab initio, quae necdum facta sunt, dicens: “ Consilium meum stabit, et omnem voluntatem meam faciam ”.
23O||46||11||186620	Vocans ab oriente avem rapacem et de terra longinqua virum consilii mei; et locutus sum et adducam illud, decrevi et faciam illud.
23O||46||12||186630	Audite me, duri corde, qui longe estis a iustitia.
23O||46||13||186640	Prope feci iustitiam meam, non elongabitur; et salus mea non morabitur: et dabo in Sion salutem et Israeli gloriam meam.
23O||47||1||186650	Descende, sede in pulvere, virgo filia Babylon; sede in terra sine solio, filia Chaldaeorum, quia ultra non vocaberis mollis et tenera.
23O||47||2||186660	Tolle molam et mole farinam; depone velum tuum, subleva stolam, revela crura, transi flumina.
23O||47||3||186670	Revelabitur ignominia tua, et videbitur opprobrium tuum. “ Ultionem capiam, nemini parcam ”,
23O||47||4||186680	dicit Redemptor noster, Dominus exercituum nomen illius, Sanctus Israel.
23O||47||5||186690	Sede tacens et intra in tenebras, filia Chaldaeorum, quia non vocaberis ultra Domina regnorum.
23O||47||6||186700	Iratus sum super populum meum, contaminavi hereditatem meam et dedi eos in manu tua; non posuisti eis misericordias, super senem aggravasti iugum tuum valde
23O||47||7||186710	et dixisti: “ In sempiternum ero domina ”. Non posuisti haec super cor tuum neque recordata es novissimi tui.
23O||47||8||186720	Et nunc audi haec, delicata, quae habitas confidenter et dicis in corde tuo: “ Ego, et praeter me non est altera, non sedebo vidua et orbitatem ignorabo ”.
23O||47||9||186730	Venient tibi duo haec subito in die una, orbitas et viduitas; repente venerunt super te propter multitudinem maleficiorum tuorum, propter abundantiam incantationum tuarum.
23O||47||10||186740	Et fiduciam habuisti in malitia tua et dixisti: “ Non est qui videat me ”. Sapientia tua et scientia tua, haec decepit te. Et dixisti in corde tuo: “ Ego, et praeter me non est altera ”.
23O||47||11||186750	Veniet super te malum, et nescies avertere; et irruet super te calamitas, quam non poteris expiare; veniet super te repente miseria, quam nescies.
23O||47||12||186760	Sta cum incantationibus tuis et cum multitudine maleficiorum tuorum, in quibus laborasti ab adulescentia tua: forte poteris iuvari, forte terrebis.
23O||47||13||186770	Defecisti in multitudine consiliorum tuorum; stent et salvent te, qui metiuntur caelum, qui contemplantur sidera et annuntiant singulis noviluniis ventura tibi.
23O||47||14||186780	Ecce facti sunt quasi stipula, ignis combussit eos. Non liberabunt seipsos de manu flammae; non sunt prunae, quibus calefiant, nec focus, ut sedeant ad eum.
23O||47||15||186790	Sic fiunt tibi incantatores tui, in quibuscumque laborasti ab adulescentia tua; unusquisque in via sua errat, non est qui salvet te.
23O||48||1||186800	Audite hoc, domus Iacob, qui vocamini nomine Israel et de aquis Iudae existis, qui iuratis in nomine Domini et Deum Israel invocatis non in veritate neque in iustitia.
23O||48||2||186810	De civitate enim sancta vocati sunt et super Deum Israel constabiliti sunt; Dominus exercituum nomen eius.
23O||48||3||186820	Priora ex tunc annuntiavi, et ex ore meo exierunt, et audita feci ea; repente operatus sum, et venerunt.
23O||48||4||186830	Scivi enim quia durus es tu, et nervus ferreus cervix tua, et frons tua aerea.
23O||48||5||186840	Praedixi tibi ex tunc; antequam venirent, indicavi tibi, ne forte diceres: “Idolum meum operatum est haec, et sculptile meum et conflatile mandaverunt ista ”.
23O||48||6||186850	Quae audisti, vide omnia; vos autem num annuntiabitis? Audita facio tibi nova ex nunc et occulta, quae nescis.
23O||48||7||186860	Nunc creata sunt et non ex tunc, et ante eorum diem, et non audisti ea, ne forte diceres: “Ecce ego cognovi ea ”.
23O||48||8||186870	Neque audisti neque cognovisti, neque ex tunc aperta est auris tua; scio enim quia praevaricans praevaricaris et transgressor ex utero vocaris.
23O||48||9||186880	Propter nomen meum longe faciam furorem meum et propter laudem meam infrenabo me super te, ne perdam te.
23O||48||10||186890	Ecce excoxi te, sed non quasi argentum; probavi te in camino paupertatis.
23O||48||11||186900	Propter me, propter me faciam, ut non blasphemer; et gloriam meam alteri non dabo.
23O||48||12||186910	Audi me, Iacob, et Israel, quem ego vocavi; ego, ego primus et ego novissimus.
23O||48||13||186920	Manus mea fundavit terram, et dextera mea expandit caelos; ego voco eos, et stant simul.
23O||48||14||186930	Congregamini, omnes vos, et audite: Quis de eis annuntiavit haec? Dominus dilexit eum; faciet voluntatem suam in Babylone et brachium suum in Chaldaeis.
23O||48||15||186940	Ego, ego locutus sum et vocavi eum; adduxi eum, et prospera fuit via eius.
23O||48||16||186950	Accedite ad me et audite hoc: Non a principio in abscondito locutus sum; ex tempore, antequam fieret, ibi eram; et nunc Dominus Deus misit me cum spiritu suo.
23O||48||17||186960	Haec dicit Dominus, redemptor tuus, Sanctus Israel: Ego Dominus Deus tuus docens te utilia, gubernans te in via, qua ambulas.
23O||48||18||186970	Utinam attendisses mandata mea! Facta fuisset sicut flumen pax tua, et iustitia tua sicut gurgites maris;
23O||48||19||186980	et fuisset quasi arena semen tuum, et stirps uteri tui ut lapilli eius; non interisset et non fuisset attritum nomen eius a facie mea.
23O||48||20||186990	Egredimini de Babylone, fugite a Chaldaeis, in voce exsultationis annuntiate; auditum facite hoc, efferte illud usque ad extrema terrae, dicite: “ Redemit Dominus servum suum Iacob ”.
23O||48||21||187000	Non sitierunt, cum per desertum duceret eos; aquam de petra produxit eis et scidit petram, et fluxerunt aquae.
23O||48||22||187010	Non est pax impiis, dicit Dominus.
23O||49||1||187020	Audite me, insulae, et attendite, populi de longe; Dominus ab utero vocavit me, de ventre matris meae recordatus est nominis mei;
23O||49||2||187030	et posuit os meum quasi gladium acutum, in umbra manus suae protexit me et posuit me sicut sagittam electam, in pharetra sua abscondit me
23O||49||3||187040	et dixit mihi: “ Servus meus es tu, Israel, in quo gloriabor ”.
23O||49||4||187050	Et ego dixi: “ In vacuum laboravi, sine causa et vane fortitudinem meam consumpsi; verumtamen iudicium meum cum Domino, et merces mea cum Deo meo ”.
23O||49||5||187060	Et nunc dicit Dominus, qui formavit me ex utero servum sibi, ut reducerem Iacob ad eum, et Israel ei congregaretur; et glorificatus sum in oculis Domini, et Deus meus factus est fortitudo mea.
23O||49||6||187070	Et dixit: “ Parum est ut sis mihi servus ad suscitandas tribus Iacob et reliquias Israel reducendas: dabo te in lucem gentium, ut sit salus mea usque ad extremum terrae ”.
23O||49||7||187080	Haec dicit Dominus, redemptor Israel, Sanctus eius, ad contemptum in anima, ad abominatum in gente, ad servum dominorum: “ Reges videbunt et consurgent, principes quoque et adorabunt, propter Dominum, quia fidelis est, Sanctum Israel, qui elegit te ”.
23O||49||8||187090	Haec dicit Dominus: “ In tempore beneplaciti exaudivi te et in die salutis auxiliatus sum tui; et servavi te et dedi te in foedus populi, ut suscitares terram et distribueres hereditates dissipatas;
23O||49||9||187100	ut diceres his, qui vincti sunt: “Exite”, et his, qui in tenebris: “Revelamini”. Super vias pascentur, et in omnibus collibus decalvatis pascua eorum;
23O||49||10||187110	non esurient neque sitient, et non percutiet eos aestus vel sol, quia miserator eorum reget eos et ad fontes aquarum adducet eos.
23O||49||11||187120	Et ponam omnes montes meos in viam, et semitae meae exaltabuntur.
23O||49||12||187130	Ecce isti de longe venient, et ecce illi ab aquilone et mari, et isti de terra Sinim ”.
23O||49||13||187140	Laudate, caeli, et exsulta, terra; iubilate, montes, laudem, quia consolatur Dominus populum suum et pauperum suorum miseretur.
23O||49||14||187150	Et dixit Sion: “ Dereliquit me Dominus, et Dominus oblitus est mei ”.
23O||49||15||187160	Numquid oblivisci potest mulier infantem suum, ut non misereatur filio uteri sui? Et si illa oblita fuerit, ego tamen non obliviscar tui.
23O||49||16||187170	Ecce in manibus meis descripsi te; muri tui coram me semper.
23O||49||17||187180	Festinant structores tui; destruentes te et dissipantes a te exibunt.
23O||49||18||187190	Leva in circuitu oculos tuos et vide: omnes isti congregati sunt, venerunt tibi. “ Vivo ego, dicit Dominus, quia omnibus his velut ornamento vestieris et circumdabis tibi eos quasi sponsa ”.
23O||49||19||187200	Quia ruinae tuae et solitudines tuae et terra eversa: nunc angusta eris prae habitatoribus; et longe erunt, qui devorabant te.
23O||49||20||187210	Adhuc dicent in auribus tuis filii orbitatis tuae: “ Angustus est mihi locus; fac spatium mihi, ut habitem ”.
23O||49||21||187220	Et dices in corde tuo: “ Quis genuit mihi istos? Ego orbata et non pariens, transmigrata et captiva; et istos quis enutrivit? Ecce ego relicta eram sola; et isti ubi erant? ”.
23O||49||22||187230	Haec dicit Dominus Deus: “ Ecce levabo ad gentes manum meam et ad populos exaltabo signum meum; et afferent filios tuos in ulnis, et filiae tuae super umeros portabuntur.
23O||49||23||187240	Et erunt reges nutricii tui, et reginae nutrices tuae; vultu in terram demisso adorabunt te et pulverem pedum tuorum lingent. Et scies quia ego Dominus: non confundentur, qui sperant in me ”.
23O||49||24||187250	Numquid tolletur a forti praeda, aut, quod captum fuerit, a robusto salvari poterit?
23O||49||25||187260	Quia haec dicit Dominus: “ Equidem et captivus a forti tolletur, et, quod ablatum fuerit a robusto, salvabitur; cum his, qui contendebant tecum, ego contendam et filios tuos ego salvabo.
23O||49||26||187270	Et cibabo hostes tuos carnibus suis, et quasi musto sanguine suo inebriabuntur; et sciet omnis caro quia ego Dominus salvator tuus, et redemptor tuus Fortis Iacob ”.
23O||50||1||187280	Haec dicit Dominus: “ Ubinam est liber repudii matris vestrae, quo dimisi eam? Aut quis est creditor meus, cui vendidi vos? Ecce in iniquitatibus vestris venditi estis, et in sceleribus vestris dimissa est mater vestra.
23O||50||2||187290	Cur veni, et non erat vir, vocavi, et non erat qui responderet? Numquid abbreviata est manus mea, ut non possim redimere? Aut non est in me virtus ad liberandum? Ecce in increpatione mea exsiccabo mare, ponam flumina in siccum; computrescent pisces sine aqua et morientur in siti.
23O||50||3||187300	Induam caelos luctu et saccum ponam operimentum eorum ”.
23O||50||4||187310	Dominus Deus dedit mihi linguam eruditam, ut sciam sustentare eum, qui lassus est, verbo; excitat mane, mane excitat mihi aurem, ut audiam quasi discipulus.
23O||50||5||187320	Dominus Deus aperuit mihi aurem; ego autem non rebellavi, retrorsum non abii.
23O||50||6||187330	Dorsum meum dedi percutientibus et genas meas vellentibus: faciem meam non averti ab increpationibus et sputis.
23O||50||7||187340	Dominus Deus auxiliator meus; ideo non sum confusus, ideo posui faciem meam ut petram durissimam et scio quoniam non confundar.
23O||50||8||187350	Iuxta est qui iustificat me; quis contradicet mihi? Stemus simul. Quis est adversarius meus? Accedat ad me.
23O||50||9||187360	Ecce Dominus Deus auxiliator meus; quis est qui condemnet me? Ecce omnes quasi vestimentum conterentur, tinea comedet eos.
23O||50||10||187370	Quis ex vobis timet Dominum, audiens vocem servi sui? Qui ambulavit in tenebris, et non est lumen ei, speret in nomine Domini et innitatur super Deum suum.
23O||50||11||187380	Ecce vos omnes, qui accenditis ignem, accincti sagittis, ambulate in lumine ignis vestri et in sagittis, quas succendistis. De manu mea factum est hoc vobis; in doloribus recumbetis.
23O||51||1||187390	Audite me, qui sequimini iustitiam, qui quaeritis Dominum; attendite ad petram, unde excisi estis, et ad cavernam laci, de qua praecisi estis.
23O||51||2||187400	Attendite ad Abraham patrem vestrum et ad Saram, quae peperit vos; quia unum vocavi eum et benedixi ei et multiplicavi eum.
23O||51||3||187410	Consolatur enim Dominus Sion, consolatur omnes ruinas eius; et ponit desertum eius quasi Eden et solitudinem eius quasi hortum Domini. Gaudium et laetitia invenietur in ea, gratiarum actio et vox laudis.
23O||51||4||187420	Attendite ad me, popule meus; et nationes, me audite, quia lex a me exiet, et iudicium meum in lucem populorum statuam.
23O||51||5||187430	Prope est iustitia mea, egressa est salus mea, et brachia mea populos iudicabunt; in me insulae sperabunt et ad brachium meum attendent.
23O||51||6||187440	Levate in caelum oculos vestros et inspicite in terram deorsum, quia caeli sicut fumus liquescent, et terra sicut vestimentum atteretur, et habitatores eius sicut haec interibunt. Salus autem mea in sempiternum erit, et iustitia mea non deficiet.
23O||51||7||187450	Audite me, qui scitis iustitiam, popule, in cuius corde est lex mea: nolite timere opprobrium hominum et blasphemias eorum ne metuatis.
23O||51||8||187460	Sicut enim vestimentum sic comedet eos vermis, et sicut lanam sic devorabit eos tinea; iustitia autem mea in sempiternum erit, et salus mea in generationes generationum.
23O||51||9||187470	Consurge, consurge, induere fortitudinem, brachium Domini; consurge sicut in diebus antiquis, in generationibus saeculorum. Numquid non tu percussisti Rahab, vulnerasti draconem?
23O||51||10||187480	Numquid non tu siccasti mare, aquam abyssi vehementis, qui posuisti profundum maris viam, ut transirent liberati?
23O||51||11||187490	Et redempti a Domino revertentur et venient in Sion laudantes; et laetitia sempiterna super capita eorum, gaudium et laetitiam obtinebunt; fugiet dolor et gemitus.
23O||51||12||187500	Ego, ego ipse consolator vester. Quis tu, ut timeas ab homine mortali et a filio hominis, qui quasi fenum ita arescet?
23O||51||13||187510	Et oblitus es Domini factoris tui, qui tetendit caelos et fundavit terram; et formidasti iugiter tota die a facie furoris eius, qui te tribulabat, cum parabat ad perdendum. Ubi nunc est furor tribulantis?
23O||51||14||187520	Cito captivus liberabitur et non morietur in fovea, nec deficiet panis eius.
23O||51||15||187530	Ego enim sum Dominus Deus tuus, qui conturbo mare, et intumescunt fluctus eius; Dominus exercituum nomen eius.
23O||51||16||187540	Posui verba mea in ore tuo et in umbra manus meae protexi te, cum extendebam caelos et fundabam terram et dicebam ad Sion: “Populus meus es tu ”.
23O||51||17||187550	Elevare, elevare, consurge, Ierusalem, quae bibisti de manu Domini calicem irae eius; poculum soporis bibisti, epotasti.
23O||51||18||187560	Non est qui sustentet eam ex omnibus filiis, quos genuit; et non est qui apprehendat manum eius ex omnibus filiis, quos enutrivit.
23O||51||19||187570	Duo sunt quae occurrerunt tibi; quis contristabitur super te? Vastitas et contritio et fames et gladius; quis consolabitur te?
23O||51||20||187580	Filii tui defecerunt, iacent in capite omnium viarum sicut oryx illaqueatus, pleni indignatione Domini, increpatione Dei tui.
23O||51||21||187590	Idcirco audi hoc, paupercula et ebria, sed non a vino.
23O||51||22||187600	Haec dicit dominator tuus, Dominus et Deus tuus, qui contendit pro populo suo: “ Ecce tuli de manu tua calicem soporis, poculum indignationis meae; non adicies, ut bibas illum ultra.
23O||51||23||187610	Et ponam illum in manu eorum, qui te humiliaverunt et dixerunt tibi: “Incurvare, ut transeamus”; et ponebas ut terram dorsum tuum et quasi viam transeuntibus ”.
23O||52||1||187620	Consurge, consurge, induere fortitudine tua, Sion; induere vestimentis gloriae tuae, Ierusalem, civitas sanctitatis, quia non adiciet ultra, ut pertranseat per te incircumcisus et immundus.
23O||52||2||187630	Excutere de pulvere, consurge, captiva Ierusalem; solve vincula colli tui, captiva filia Sion.
23O||52||3||187640	Quia haec dicit Dominus: “ Gratis venumdati estis et sine argento redimemini ”. 
23O||52||4||187650	Quia haec dicit Dominus Deus: “ In Aegyptum descendit populus meus in principio, ut colonus esset ibi; et Assur sine causa oppressit eum. 
23O||52||5||187660	Et nunc quid mihi est hic, dicit Dominus, quoniam ablatus est populus meus gratis? Dominatores eius ululant, dicit Dominus, et iugiter tota die nomen meum blasphematur. 
23O||52||6||187670	Propter hoc sciet populus meus nomen meum in die illa, quia ego ipse, qui loquebar: “Ecce adsum” ”.
23O||52||7||187680	Quam pulchri super montes pedes annuntiantis, praedicantis pacem, annuntiantis bonum, praedicantis salutem, dicentis Sion: “Regnavit Deus tuus!”.
23O||52||8||187690	Vox speculatorum tuorum: levaverunt vocem, simul exsultabunt, quia oculo ad oculum videbunt, cum redierit Dominus ad Sion.
23O||52||9||187700	Gaudete et exsultate simul, deserta Ierusalem, quia consolatus est Dominus populum suum, redemit Ierusalem.
23O||52||10||187710	Nudavit Dominus brachium sanctum suum in oculis omnium gentium; et videbunt omnes fines terrae salutare Dei nostri.
23O||52||11||187720	Recedite, recedite, exite inde, pollutum nolite tangere; exite de medio eius, mundamini, qui fertis vasa Domini.
23O||52||12||187730	Quoniam non in festinatione exibitis nec in fuga properabitis; praecedet enim vos Dominus, et colliget vos Deus Israel.
23O||52||13||187740	Ecce prospere aget servus meus; exaltabitur et elevabitur et sublimis erit valde.
23O||52||14||187750	Sicut obstupuerunt super eum multi, sic deformis erat, quasi non esset hominis species eius, filiorum hominis aspectus eius,
23O||52||15||187760	sic disperget gentes multas. Super ipsum continebunt reges os suum, quia, quae non sunt narrata eis, viderunt et, quae non audierunt, contemplati sunt.
23O||53||1||187770	“ Quis credidit auditui nostro, et brachium Domini cui revelatum est?
23O||53||2||187780	Et ascendit sicut virgultum coram eo et sicut radix de terra sitienti. Non erat species ei neque decor, ut aspiceremus eum, et non erat aspectus, ut desideraremus eum.
23O||53||3||187790	Despectus erat et novissimus virorum, vir dolorum et sciens infirmitatem, et quasi abscondebamus vultum coram eo; despectus, unde nec reputabamus eum.
23O||53||4||187800	Vere languores nostros ipse tulit et dolores nostros ipse portavit; et nos putavimus eum quasi plagatum, percussum a Deo et humiliatum.
23O||53||5||187810	Ipse autem vulneratus est propter iniquitates nostras, attritus est propter scelera nostra; disciplina pacis nostrae super eum, et livore eius sanati sumus.
23O||53||6||187820	Omnes nos quasi oves erravimus, unusquisque in viam suam declinavit; et posuit Dominus in eo iniquitatem omnium nostrum ”.
23O||53||7||187830	Afflictus est et ipse subiecit se et non aperuit os suum; sicut agnus, qui ad occisionem ducitur, et quasi ovis, quae coram tondentibus se obmutuit et non aperuit os suum.
23O||53||8||187840	Angustia et iudicio sublatus est. De generatione eius quis curabit? Quia abscissus est de terra viventium; propter scelus populi mei percussus est ad mortem.
23O||53||9||187850	Et posuerunt sepulcrum eius cum impiis, cum divitibus tumulum eius, eo quod iniquitatem non fecerit, neque dolus fuerit in ore eius.
23O||53||10||187860	Et Dominus voluit conterere eum infirmitate. Si posuerit in piaculum animam suam, videbit semen longaevum, et voluntas Domini in manu eius prosperabitur.
23O||53||11||187870	Propter laborem animae eius videbit lucem, saturabitur in scientia sua. Iustificabit iustus servus meus multos et iniquitates eorum ipse portabit.
23O||53||12||187880	Ideo dispertiam ei multos, et cum fortibus dividet spolia, pro eo quod tradidit in mortem animam suam et cum sceleratis reputatus est; et ipse peccatum multorum tulit et pro transgressoribus rogat.
23O||54||1||187890	Exsulta, sterilis, quae non peperisti, laetare, gaude, quae non parturisti, quoniam multi sunt filii desertae magis quam filii nuptae, dicit Dominus.
23O||54||2||187900	Dilata locum tentorii tui et pelles tabernaculorum tuorum extende, ne parcas; longos fac funiculos tuos et clavos tuos consolida.
23O||54||3||187910	Ad dexteram enim et ad laevam penetrabis, et semen tuum hereditabit gentes, quae civitates desertas inhabitabunt.
23O||54||4||187920	Noli timere, quia non confunderis, neque erubescas, quia non te pudebit; nam confusionis adulescentiae tuae oblivisceris et opprobrii viduitatis tuae non recordaberis amplius.
23O||54||5||187930	Qui enim fecit te, erit sponsus tuus, Dominus exercituum nomen eius; et redemptor tuus Sanctus Israel, Deus omnis terrae vocabitur.
23O||54||6||187940	Quia ut mulierem derelictam et maerentem spiritu vocavit te Dominus, et uxorem ab adulescentia abiectam dixit Deus tuus.
23O||54||7||187950	Ad punctum in modico dereliqui te et in miserationibus magnis congregabo te.
23O||54||8||187960	In momento indignationis abscondi faciem meam parumper a te et in misericordia sempiterna misertus sum tui, dixit redemptor tuus Dominus.
23O||54||9||187970	Sicut in diebus Noe istud mihi est, cui iuravi, ne inducerem aquas Noe ultra supra terram; sic iuravi, ut non irascar tibi et non increpem te.
23O||54||10||187980	Montes enim recedent, et colles movebuntur, misericordia autem mea non recedet a te, et foedus pacis meae non movebitur, dixit miserator tuus Dominus.
23O||54||11||187990	Paupercula, tempestate convulsa absque ulla consolatione, ecce ego sternam super carbunculos lapides tuos et fundabo te in sapphiris;
23O||54||12||188000	et ponam iaspidem propugnacula tua et portas tuas in lapides pretiosos et omnes terminos tuos in lapides desiderabiles.
23O||54||13||188010	Universi filii tui erunt discipuli Domini, et magna erit pax filiis tuis;
23O||54||14||188020	in iustitia fundaberis. Procul eris ab oppressione, quia non timebis, et a pavore, quia non appropinquabit tibi.
23O||54||15||188030	Ecce, si impetus fiet, non erit ex me; qui impetum fecerit in te, cadet contra te.
23O||54||16||188040	Ecce, ego creavi fabrum sufflantem in igne prunas et proferentem vas in opus suum; et ego creavi etiam vastatorem ad disperdendum.
23O||54||17||188050	Omne vas, quod fictum est contra te, frustra erit. Et omnem linguam insurgentem tibi in iudicio confutabis: haec est hereditas servorum Domini et iustitia eorum ex me, dicit Dominus.
23O||55||1||188060	Heu! Omnes sitientes, venite ad aquas; et, qui non habetis argentum, properate, emite et comedite, venite, emite absque argento et absque ulla commutatione vinum et lac.
23O||55||2||188070	Quare appenditis argentum non in panibus et laborem vestrum non in saturitate? Audite, audientes me, et comedite bonum, ut delectetur in crassitudine anima vestra.
23O||55||3||188080	Inclinate aurem vestram et venite ad me; audite, ut vivat anima vestra, et feriam vobiscum pactum sempiternum, misericordias David fideles.
23O||55||4||188090	Ecce testem populis dedi eum, ducem ac praeceptorem gentibus.
23O||55||5||188100	Ecce gentem, quam nesciebas, vocabis, et gentes, quae te non cognoverunt, ad te current, propter Dominum Deum tuum et Sanctum Israel, quia glorificavit te.
23O||55||6||188110	Quaerite Dominum, dum inveniri potest; invocate eum, dum prope est.
23O||55||7||188120	Derelinquat impius viam suam, et vir iniquus cogitationes suas; et revertatur ad Dominum, et miserebitur eius, et ad Deum nostrum, quoniam multus est ad ignoscendum.
23O||55||8||188130	Non enim cogitationes meae cogitationes vestrae, neque viae vestrae viae meae, dicit Dominus.
23O||55||9||188140	Quia sicut exaltantur caeli a terra, sic exaltatae sunt viae meae a viis vestris, et cogitationes meae a cogitationibus vestris.
23O||55||10||188150	Et quomodo descendit imber et nix de caelo et illuc ultra non revertitur, sed inebriat terram et infundit eam et germinare eam facit et dat semen serenti et panem comedenti,
23O||55||11||188160	sic erit verbum meum, quod egredietur de ore meo: non revertetur ad me vacuum, sed faciet, quaecumque volui, et prosperabitur in his, ad quae misi illud.
23O||55||12||188170	Quia in laetitia egrediemini et in pace deducemini; montes et colles cantabunt coram vobis laudem, et omnia ligna regionis plaudent manu.
23O||55||13||188180	Pro vepribus ascendet cupressus, et pro urtica crescet myrtus; et erit Domino in gloriam, in signum aeternum, quod non auferetur.
23O||56||1||188190	Haec dicit Dominus: “ Custodite iudicium et facite iustitiam, quia iuxta est salus mea, ut veniat, et iustitia mea, ut reveletur ”.
23O||56||2||188200	Beatus vir, qui facit hoc, et filius hominis, qui apprehendit istud, custodiens sabbatum, ne polluat illud, custodiens manum suam, ne faciat omne malum.
23O||56||3||188210	Et non dicat filius advenae, qui adhaeret Domino, dicens: “ Separatione dividet me Dominus a populo suo ”. Et non dicat eunuchus: “ Ecce, ego lignum aridum ”.
23O||56||4||188220	Quia haec dicit Dominus eunuchis: “ Qui custodierint sabbata mea et elegerint, quae ego volui, et tenuerint foedus meum,
23O||56||5||188230	dabo eis in domo mea et in muris meis locum et nomen melius a filiis et filiabus: nomen sempiternum dabo eis, quod non peribit.
23O||56||6||188240	Et filios advenae, qui adhaerent Domino, ut colant eum, ut diligant nomen Domini, ut sint ei in servos, omnes custodientes sabbatum, ne polluant illud, et tenentes foedus meum,
23O||56||7||188250	adducam eos in montem sanctum meum et laetificabo eos in domo orationis meae: holocausta eorum et victimae eorum placebunt mihi super altari meo, quia domus mea domus orationis vocabitur cunctis populis ”.
23O||56||8||188260	Ait Dominus Deus, qui congregat dispersos Israel: “ Adhuc congregabo ad eum praeter congregatos eius ”.
23O||56||9||188270	Omnes bestiae agri, venite ad devorandum, universae bestiae saltus.
23O||56||10||188280	Speculatores eius caeci, omnes nescierunt; universi sunt canes muti non valentes latrare, insanientes, cubantes, amantes soporem;
23O||56||11||188290	et canes voraces nescierunt saturitatem, ipsi pastores ignoraverunt intellegentiam: omnes in viam suam declinaverunt, unusquisque ad avaritiam suam, a summo usque ad novissimum.
23O||56||12||188300	“ Venite, sumam vinum, et impleamur ebrietate; et cras erit sicut hodie et multo amplius ”.
23O||57||1||188310	Iustus perit, et non est qui recogitet in corde suo; et viri misericordiae colliguntur, tamen non est qui intellegat: a facie enim malitiae collectus est iustus.
23O||57||2||188320	In pacem ingreditur, requiescit in cubili suo, qui ambulat in directione sua.
23O||57||3||188330	Vos autem accedite huc, filii auguratricis, semen adulteri et fornicariae.
23O||57||4||188340	Super quem luditis? Super quem dilatatis os et eicitis linguam? Numquid non vos filii scelesti, semen mendax,
23O||57||5||188350	qui exardescitis in terebinthis subter omne lignum frondosum, immolantes parvulos in vallibus subter scissuras petrarum?
23O||57||6||188360	In partibus vallis pars tua, hae sunt sors tua; et ipsis effundisti libamen, obtulisti sacrificium. Numquid super his consolabor?
23O||57||7||188370	Super montem excelsum et sublimem posuisti cubile tuum, et illuc ascendisti, ut immolares hostias.
23O||57||8||188380	Et post ostium et postem posuisti memoriale tuum; nam longe a me discooperuisti et ascendisti, dilatasti cubile tuum, et pepigisti cum eis foedus; dilexisti stratum eorum, manum respexisti.
23O||57||9||188390	Et ingressa es ad regem cum unguento et multiplicasti pigmenta tua; misisti legatos tuos procul et humiliata es usque ad inferos.
23O||57||10||188400	In multitudine viae tuae laborasti; non dixisti: “ Vanum est! ”. Vitam manus tuae invenisti, propterea non aegrotasti.
23O||57||11||188410	Pro quo sollicita timuisti, quia mentita es et mei non es recordata neque cogitasti in corde tuo? Nonne, quia ego tacui et longo tempore, me non times?
23O||57||12||188420	Ego annuntiabo iustitiam tuam et opera tua, quae non proderunt tibi.
23O||57||13||188430	Cum clamaveris, liberent te lucra tua; et omnia illa auferet ventus, tollet aura. Qui autem fiduciam habet in me, hereditabit terram et possidebit montem sanctum meum.
23O||57||14||188440	Et dicent: “ Sternite, sternite, parate viam, auferte offendicula de via populi mei ”.
23O||57||15||188450	Quia haec dicit Excelsus et Sublimis, habitans aeternitatem, et sanctum nomen eius: “ Excelsus et sanctus habito et cum contrito et humili spiritu, ut vivificem spiritum humilium et vivificem cor contritorum.
23O||57||16||188460	Non enim in sempiternum litigabo neque usque ad finem irascar, quia spiritus a facie mea deficeret, halitus, quem ego feci.
23O||57||17||188470	Propter iniquitatem avaritiae eius iratus sum et percussi eum, abscondi faciem meam et indignatus sum; et abiit vagus in via cordis sui.
23O||57||18||188480	Vias eius vidi et sanabo eum et reducam eum et reddam consolationes ipsi et lugentibus eius.
23O||57||19||188490	Creo fructum labiorum pacem; pacem ei, qui longe est et qui prope, dixit Dominus, et sanabo eum ”.
23O||57||20||188500	Impii autem quasi mare fervens, quod quiescere non potest, et redundant fluctus eius in limum et lutum.
23O||57||21||188510	Non est pax impiis, dicit Deus meus.
23O||58||1||188520	Clama fortiter, ne cesses; quasi tuba exalta vocem tuam et annuntia populo meo scelera eorum et domui Iacob peccata eorum.
23O||58||2||188530	Me etenim de die in diem quaerunt et scire vias meas volunt, quasi gens, quae iustitiam fecerit et iudicium Dei sui non dereliquerit. Rogant me iudicia iustitiae, appropinquare Deum volunt.
23O||58||3||188540	“ Quare ieiunavimus, et non aspexisti, humiliavimus animam nostram, et nescisti? ”. Ecce, in die ieiunii vestri agitis negotia et omnes operarios vestros opprimitis.
23O||58||4||188550	Ecce, ad lites et contentiones ieiunatis et percutitis pugno impie. Nolite ieiunare sicut hodie, ut audiatur in excelso clamor vester.
23O||58||5||188560	Numquid tale est ieiunium, quod elegi, dies, quo homo affligit animam suam? Numquid contorquere quasi iuncum caput suum et saccum et cinerem sternere? Numquid istud vocabis ieiunium et diem acceptabilem Domino?
23O||58||6||188570	Nonne hoc est ieiunium, quod elegi: dissolvere vincula iniqua, solvere funes iugi, dimittere eos, qui confracti sunt, liberos, et omne iugum dirumpere?
23O||58||7||188580	Nonne frangere esurienti panem tuum, et egenos, vagos inducere in domum? Cum videris nudum, operi eum et carnem tuam ne despexeris.
23O||58||8||188590	Tunc erumpet quasi aurora lumen tuum, et sanatio tua citius orietur; et anteibit faciem tuam iustitia tua, et gloria Domini colliget te.
23O||58||9||188600	Tunc invocabis, et Dominus exaudiet; clamabis, et dicet: “ Ecce adsum ”. Si abstuleris de medio tui iugum et desieris extendere digitum et loqui iniquitatem;
23O||58||10||188610	si effuderis esurienti animam tuam et animam afflictam satiaveris, orietur in tenebris lux tua, et caligo tua erit sicut meridies.
23O||58||11||188620	Et te ducet Dominus semper, et satiabit in locis aridis animam tuam et ossa tua firmabit; et eris quasi hortus irriguus et sicut fons aquarum, cuius non deficient aquae.
23O||58||12||188630	Et reaedificabit gens tua ruinas antiquas; fundamenta generationis et generationis suscitabis: et vocaberis restitutor ruinarum, instaurator viarum, ut habitentur.
23O||58||13||188640	Si averteris a sabbato pedem tuum, facere negotia tua in die sancto meo, et vocaveris sabbatum delicias et diem Domino sacrum gloriosum; et glorificaveris eum relinquens vias tuas et negotia tua et sermones tuos,
23O||58||14||188650	tunc delectaberis super Domino; et vehi te faciam super altitudines terrae et cibabo te hereditate Iacob patris tui. Os enim Domini locutum est.
23O||59||1||188660	Ecce non est abbreviata manus Domini, ut salvare nequeat, neque aggravata est auris eius, ut non exaudiat;
23O||59||2||188670	sed iniquitates vestrae diviserunt inter vos et Deum vestrum, et peccata vestra absconderunt faciem eius a vobis, ne exaudiret.
23O||59||3||188680	Manus enim vestrae pollutae sunt sanguine, et digiti vestri iniquitate; labia vestra locuta sunt mendacium, et lingua vestra iniquitatem fatur.
23O||59||4||188690	Non est qui invocet iustitiam, neque est qui iudicet vere; confidunt in nihilo et loquuntur vanitates: conceperunt laborem et pepererunt iniquitatem.
23O||59||5||188700	Ova aspidum rumpunt et telas araneae texunt; qui comederit de ovis eorum, morietur, et, quod fractum est, erumpet in regulum.
23O||59||6||188710	Telae eorum non erunt in vestimentum, neque operientur operibus suis; opera eorum opera iniquitatis, et facinora violentiae in manibus eorum.
23O||59||7||188720	Pedes eorum ad malum currunt et festinant, ut effundant sanguinem innocentem; cogitationes eorum cogitationes iniquitatis, vastitas et contritio in viis eorum.
23O||59||8||188730	Viam pacis nescierunt, et non est iudicium in gressibus eorum; semitae eorum incurvatae sunt eis: omnis, qui calcat in eis, ignorat pacem.
23O||59||9||188740	Propter hoc elongatum est iudicium a nobis, et non apprehendit nos iustitia; exspectamus lucem, et ecce tenebrae, splendorem, et in caligine ambulamus.
23O||59||10||188750	Palpamus sicut caeci parietem et quasi absque oculis attrectamus; impegimus meridie quasi in crepusculo, inter sanos quasi mortui.
23O||59||11||188760	Rugimus quasi ursi omnes et quasi columbae gementes gemimus; exspectamus iudicium, et non est, salutem, et elongata est a nobis.
23O||59||12||188770	Multiplicatae sunt enim iniquitates nostrae coram te, et peccata nostra respondent nobis; quia scelera nostra nobiscum, et iniquitates nostras cognovimus:
23O||59||13||188780	peccare et mentiri contra Dominum et recedere a Deo nostro, loqui violentiam et transgressionem, concipere et murmurare de corde verba mendacii.
23O||59||14||188790	Et conversum est retrorsum iudicium, et iustitia longe stat, quia corruit in platea veritas, et aequitas non potuit ingredi.
23O||59||15||188800	Et facta est veritas in oblivionem, et, qui recedit a malo, spoliatur. Et vidit Dominus, et malum apparuit in oculis eius, quia non est iudicium.
23O||59||16||188810	Et vidit quia non est vir, et aporiatus est, quia non est qui occurrat; et salvavit sibi brachium suum, et iustitia eius ipsa confirmavit eum.
23O||59||17||188820	Indutus est iustitia ut lorica, et galea salutis in capite eius; indutus est vestimentis ultionis et operuit se zelo quasi pallio.
23O||59||18||188830	Secundum opera sic retribuet: iram hostibus suis, retributionem inimicis suis, insulis vicem reddet.
23O||59||19||188840	Et timebunt, qui ab occidente, nomen Domini, et, qui ab ortu solis, gloriam eius, cum venerit quasi fluvius violentus, quem spiritus Domini cogit.
23O||59||20||188850	Et veniet pro Sion redemptor et eis, qui redeunt ab iniquitate in Iacob, dixit Dominus.
23O||59||21||188860	Hoc foedus meum cum eis, dixit Dominus: “ Spiritus meus, qui est super te, et verba mea, quae posui in ore tuo, non recedent de ore tuo et de ore seminis tui et de ore seminis seminis tui, dixit Dominus, amodo et usque in sempiternum ”.
23O||60||1||188870	Surge, illuminare, quia venit lumen tuum, et gloria Domini super te orta est.
23O||60||2||188880	Quia ecce tenebrae operient terram et caligo populos; super te autem orietur Dominus, et gloria eius in te videbitur.
23O||60||3||188890	Et ambulabunt gentes in lumine tuo, et reges in splendore ortus tui.
23O||60||4||188900	Leva in circuitu oculos tuos et vide: omnes isti congregati sunt, venerunt tibi; filii tui de longe veniunt, et filiae tuae in ulnis gestantur.
23O||60||5||188910	Tunc videbis et illuminaberis, et palpitabit et dilatabitur cor tuum, quia confluet ad te multitudo maris, fortitudo gentium veniet tibi;
23O||60||6||188920	inundatio camelorum operiet te, dromedarii Madian et Epha; omnes de Saba venient, aurum et tus deferentes et laudem Domini annuntiantes.
23O||60||7||188930	Omne pecus Cedar congregabitur tibi, arietes Nabaioth ministrabunt tibi; offerentur super placabili altari meo, et domum gloriae meae glorificabo.
23O||60||8||188940	Quae sunt istae, quae ut nubes volant, et quasi columbae ad fenestras suas?
23O||60||9||188950	Me enim insulae exspectabunt, et in principio naves Tharsis, ut adducant filios tuos de longe, argentum eorum et aurum eorum cum eis, nomini Domini Dei tui et Sancto Israel, quia glorificavit te.
23O||60||10||188960	Et aedificabunt filii peregrinorum muros tuos, et reges eorum ministrabunt tibi; in indignatione enim mea percussi te, sed in beneplacito meo misertus sum tui.
23O||60||11||188970	Et aperientur portae tuae iugiter, die ac nocte non claudentur, ut afferatur ad te fortitudo gentium, et reges earum adducantur.
23O||60||12||188980	Gens enim et regnum, quae non servierint tibi, peribunt, et gentes vastitate vastabuntur.
23O||60||13||188990	Gloria Libani ad te veniet, cupressus, ulmus et abies simul, ad ornandum locum sanctuarii mei; et locum pedum meorum glorificabo.
23O||60||14||189000	Et venient ad te curvi filii eorum, qui humiliaverunt te, et adorabunt vestigia pedum tuorum omnes, qui detrahebant tibi, et vocabunt te Civitatem Domini, Sion Sancti Israel.
23O||60||15||189010	Pro eo quod fuisti derelicta et odio habita, et non erat qui per te transiret, ponam te in superbiam saeculorum, gaudium in generationem et generationem;
23O||60||16||189020	et suges lac gentium et mamilla regum lactaberis et scies quia ego Dominus salvator tuus, et redemptor tuus Fortis Iacob.
23O||60||17||189030	Pro aere afferam aurum et pro ferro afferam argentum et pro lignis aes et pro lapidibus ferrum; et ponam custodes tuos pacem et praepositos tuos iustitiam.
23O||60||18||189040	Non audietur ultra violentia in terra tua, vastitas et contritio in terminis tuis; et vocabis Salutem muros tuos et portas tuas Laudem.
23O||60||19||189050	Non erit tibi amplius sol ad lucendum per diem, nec splendor lunae illuminabit te, sed erit tibi Dominus in lucem sempiternam, et Deus tuus in gloriam tuam.
23O||60||20||189060	Non occidet ultra sol tuus, et luna tua non minuetur, quia erit tibi Dominus in lucem sempiternam, et complebuntur dies luctus tui.
23O||60||21||189070	Populus autem tuus omnes iusti; in perpetuum hereditabunt terram, germen plantationis meae, opus manus meae ad glorificandum.
23O||60||22||189080	Minimus erit in mille, et parvulus in gentem fortem. Ego Dominus in tempore eius subito faciam istud.
23O||61||1||189090	Spiritus Domini Dei super me, eo quod unxerit Dominus me; ad annuntiandum laeta mansuetis misit me, ut mederer contritis corde et praedicarem captivis liberationem et clausis apertionem;
23O||61||2||189100	ut praedicarem annum placabilem Domino et diem ultionis Deo nostro; ut consolarer omnes lugentes,
23O||61||3||189110	ut ponerem lugentibus Sion et darem eis coronam pro cinere, oleum gaudii pro luctu, pallium laudis pro spiritu maeroris. Et vocabuntur Terebinthi iustitiae, plantatio Domini ad glorificandum.
23O||61||4||189120	Et aedificabunt deserta a saeculo et ruinas antiquas erigent et instaurabunt civitates desertas, dissipatas in generatione et generatione.
23O||61||5||189130	Et stabunt alieni et pascent pecora vestra, et filii peregrinorum agricolae et vinitores vestri erunt;
23O||61||6||189140	vos autem Sacerdotes Domini vocabimini, Ministri Dei nostri dicetur vobis; fortitudinem gentium comedetis et in gloria earum superbietis.
23O||61||7||189150	Pro confusione eorum duplici et ignominia laudabunt partem suam; propterea in terra sua duplicia possidebunt, laetitia sempiterna erit eis.
23O||61||8||189160	Quia ego Dominus diligens iudicium, odio habens rapinam et iniquitatem; et dabo opus eorum in veritate et foedus perpetuum feriam eis.
23O||61||9||189170	Et scietur in gentibus semen eorum, et germen eorum in medio populorum; omnes, qui viderint eos, cognoscent illos, quia isti sunt semen, cui benedixit Dominus.
23O||61||10||189180	Gaudens gaudebo in Domino, et exsultabit anima mea in Deo meo, quia induit me vestimentis salutis et indumento iustitiae circumdedit me, quasi sponsum decoratum corona et quasi sponsam ornatam monilibus suis.
23O||61||11||189190	Sicut enim terra profert germen suum, et sicut hortus semen suum germinat, sic Dominus Deus germinabit iustitiam et laudem coram universis gentibus.
23O||62||1||189200	Propter Sion non tacebo et propter Ierusalem non quiescam, donec egrediatur ut splendor iustitia eius, et salus eius ut lampas accendatur.
23O||62||2||189210	Et videbunt gentes iustitiam tuam, et cuncti reges gloriam tuam; et vocaberis nomine novo, quod os Domini nominabit.
23O||62||3||189220	Et eris corona gloriae in manu Domini, et diadema regni in manu Dei tui.
23O||62||4||189230	Non vocaberis ultra Derelicta, et terra tua non vocabitur amplius Desolata; sed vocaberis Beneplacitum meum in ea, et terra tua Nupta, quia complacuit Domino in te, et terra tua erit nupta.
23O||62||5||189240	Nam ut iuvenis uxorem ducit virginem, ita ducent te filii tui; ut gaudet sponsus super sponsam, ita gaudebit super te Deus tuus.
23O||62||6||189250	Super muros tuos, Ierusalem, constitui custodes; tota die et tota nocte, in perpetuo non tacebunt. Qui commonetis Dominum, ne taceatis
23O||62||7||189260	et ne detis silentium ei, donec stabiliat et donec ponat Ierusalem laudem in terra.
23O||62||8||189270	Iuravit Dominus in dextera sua et in brachio fortitudinis suae: “ Non dabo triticum tuum ultra cibum inimicis tuis, neque bibent filii alieni vinum tuum, in quo laborasti.
23O||62||9||189280	Quia, qui collegerint illud, comedent et laudabunt Dominum; et, qui vindemiam fecerint, illud bibent in atriis sanctuarii mei.
23O||62||10||189290	Transite, transite per portas, parate viam populo. Sternite, sternite semitam, eligite lapides, elevate signum ad populos ”.
23O||62||11||189300	Ecce Dominus auditum fecit in extremis terrae: “ Dicite filiae Sion: Ecce salus tua venit, ecce merces eius cum eo, et praemium eius coram illo.
23O||62||12||189310	Et vocabunt eos Populus sanctus, Redempti a Domino; tu autem vocaberis Quaesita, Civitas non derelicta ”.
23O||63||1||189320	“ Quis est iste, qui venit de Edom, tinctis vestibus de Bosra? Iste formosus in stola sua, gradiens in multitudine fortitudinis suae ”. “ Sum ego, qui loquor iustitiam, potens ad salvandum ”.
23O||63||2||189330	“ Quare ergo rubrum est indumentum tuum, et vestimenta tua sicut calcantis in torculari? ”.
23O||63||3||189340	“ Torcular calcavi solus, et de gentibus non erat vir mecum; calcavi eos in furore meo et conculcavi eos in ira mea. Et aspersus est sanguis eorum super vestimenta mea, et omnia indumenta mea inquinavi.
23O||63||4||189350	Dies enim ultionis in corde meo, annus redemptionis meae venit.
23O||63||5||189360	Circumspexi, et non erat auxiliator, miratus sum, et non fuit qui adiuvaret; et salvavit mihi brachium meum, et indignatio mea ipsa auxiliata est mihi.
23O||63||6||189370	Et conculcavi populos in furore meo et contrivi eos in indignatione mea et effudi in terram sanguinem eorum ”.
23O||63||7||189380	Miserationum Domini recordabor, laudum Domini super omnibus, quae reddidit nobis Dominus, et super multitudinem bonorum domui Israel, quae largitus est eis secundum misericordias suas et secundum multitudinem miserationum suarum.
23O||63||8||189390	Et dixit: “ Verumtamen populus meus est, filii, qui non deludent ”; et factus est eis salvator.
23O||63||9||189400	In omni tribulatione eorum non legatus neque angelus, sed ipse salvavit eos. In dilectione sua et in indulgentia sua ipse redemit eos et sustulit eos et portavit eos cunctis diebus saeculi.
23O||63||10||189410	Ipsi autem ad iracundiam provocaverunt et afflixerunt spiritum sanctitatis eius; et conversus est eis in inimicum et ipse debellavit eos.
23O||63||11||189420	Et recordatus est dierum antiquorum, Moysi et populi sui. Ubi est qui eduxit eos de mari cum pastore gregis sui? Ubi est qui posuit in medio eius spiritum sanctitatis suae?
23O||63||12||189430	Qui adduxit ad dexteram Moysi brachium maiestatis suae, qui scidit aquas ante eos, ut faceret sibi nomen sempiternum,
23O||63||13||189440	qui deduxit eos per abyssos quasi equum per desertum, et non impingebant?
23O||63||14||189450	Sicut armentum, quod descendit per vallem, spiritus Domini fecit eos quiescere; sic conduxisti populum tuum, ut faceres tibi nomen gloriae.
23O||63||15||189460	Attende de caelo et vide de habitaculo sancto tuo et gloriae tuae; ubi est zelus tuus et fortitudo tua? Commotio viscerum tuorum et misericordiae tuae super me continuerunt se.
23O||63||16||189470	Tu enim pater noster. Abraham enim nescit nos, et Israel ignorat nos; tu, Domine, pater noster, redemptor noster: a saeculo nomen tuum.
23O||63||17||189480	Quare errare nos fecisti, Domine, de viis tuis, indurasti cor nostrum, ne timeremus te? Convertere propter servos tuos, tribus hereditatis tuae.
23O||63||18||189490	Brevi tempore hereditaverunt populum sanctum tuum, hostes nostri conculcaverunt sanctuarium tuum.
23O||63||19||189500	Facti sumus a saeculo, cum non dominareris nostri, neque invocaretur nomen tuum super nos. Utinam dirumperes caelos et descenderes! A facie tua montes defluerent.
23O||64||1||189510	Sicut ignis succendit sarmenta, aquam ebullire facit ignis, ut notum facias nomen tuum inimicis tuis, a facie tua gentes turbentur,
23O||64||2||189520	cum feceris mirabilia, quae non sperabamus. Descendisti, et a facie tua montes defluxerunt.
23O||64||3||189530	A saeculo non audierunt, neque aures perceperunt; oculus non vidit Deum, absque te, qui operaretur pro sperantibus in eum.
23O||64||4||189540	Occurris laetanti, facienti iustitiam et his, qui in viis tuis recordantur tui. Ecce tu iratus es, et peccavimus; in ipsis a saeculo nos salvabimur.
23O||64||5||189550	Et facti sumus ut immundus omnes nos, et quasi pannus inquinatus universae iustitiae nostrae; et marcuimus quasi folium universi, et iniquitates nostrae quasi ventus abstulerunt nos.
23O||64||6||189560	Non est qui invocet nomen tuum, qui consurgat et adhaereat tibi, quia abscondisti faciem tuam a nobis et dissolvisti nos in manu iniquitatis nostrae.
23O||64||7||189570	Et nunc, Domine, pater noster es tu, nos vero lutum; et fictor noster tu, et opera manuum tuarum omnes nos.
23O||64||8||189580	Ne irascaris, Domine, nimis et ne ultra memineris iniquitatis; ecce, respice: populus tuus omnes nos.
23O||64||9||189590	Urbes sanctitatis tuae factae sunt in desertum, Sion deserta facta est, Ierusalem desolata est.
23O||64||10||189600	Domus sanctitatis nostrae et gloriae nostrae, ubi laudaverunt te patres nostri, facta est in exustionem ignis, et omnia desiderabilia nostra versa sunt in ruinas.
23O||64||11||189610	Numquid super his continebis te, Domine, tacebis et affliges nos vehementer?
23O||65||1||189620	“ Quaesitus sum ab his, qui non consulebant me, inventus sum ab his, qui non quaerebant me. Dixi: “Ecce ego, ecce ego!” ad gentem, quae non invocabat nomen meum.
23O||65||2||189630	Expandi manus meas tota die ad populum rebellem, qui graditur in via non bona post cogitationes suas;
23O||65||3||189640	populus, qui ad iracundiam provocat me ante faciem meam semper, qui immolant in hortis et sacrificant super lateres,
23O||65||4||189650	qui morantur in sepulcris et in locis occultis pernoctant, qui comedunt carnem suillam et ius abominabile in vasis eorum,
23O||65||5||189660	qui dicunt: “Recede! Non appropinques mihi, quia sanctificarem te”. Isti fumus sunt in naribus meis, ignis ardens tota die.
23O||65||6||189670	Ecce scriptum est coram me; non tacebo, sed retribuam, et retribuam in sinum eorum
23O||65||7||189680	iniquitates vestras et iniquitates patrum vestrorum simul, dicit Dominus, qui sacrificaverunt super montes et super colles exprobraverunt mihi; et remetiar opus eorum primo in sinu eorum ”.
23O||65||8||189690	Haec dicit Dominus: “ Quomodo si inveniatur mustum in botro et dicatur: “Ne dissipes illud, quoniam benedictio est in eo”, sic faciam propter servos meos, ut non disperdam totum.
23O||65||9||189700	Et educam de Iacob semen et de Iuda possidentem montes meos; et hereditabunt terram electi mei, et servi mei habitabunt ibi.
23O||65||10||189710	Et erit Saron in pascua gregum, et vallis Achor in cubile armentorum populo meo, qui quaesierunt me.
23O||65||11||189720	Vos autem, qui derelinquitis Dominum, qui obliviscimini montem sanctum meum, qui ponitis Gad mensam et amphoram impletis Meni,
23O||65||12||189730	numerabo vos in gladio, et omnes in caede corruetis; pro eo quod vocavi, et non respondistis, locutus sum, et non audistis, sed fecistis malum in oculis meis et, quod displicet mihi, elegistis ”.
23O||65||13||189740	Propter hoc haec dicit Dominus Deus: “ Ecce servi mei comedent, et vos esurietis; ecce servi mei bibent, et vos sitietis; ecce servi mei laetabuntur, et vos confundemini;
23O||65||14||189750	ecce servi mei laudabunt in exsultatione cordis, et vos clamabitis prae dolore cordis et prae contritione spiritus ululabitis.
23O||65||15||189760	Et relinquetis nomen vestrum in iuramentum electis meis: “Interficiat te Dominus Deus”; et servos suos vocabit nomine alio.
23O||65||16||189770	Quicumque benedicit sibi in terra, benedicet sibi in Deo Amen; et, quicumque iurat in terra, iurabit in Deo Amen; quia oblivioni tradentur angustiae priores, et quia abscondentur ab oculis meis.
23O||65||17||189780	Ecce enim ego creo caelos novos et terram novam, et non erunt in memoria priora et non ascendent super cor.
23O||65||18||189790	Sed gaudebunt et exsultabunt usque in sempiternum in his, quae ego creo, quia ecce ego creo Ierusalem exsultationem et populum eius gaudium.
23O||65||19||189800	Et exsultabo in Ierusalem et gaudebo in populo meo, et non audietur in ea ultra vox fletus et vox clamoris.
23O||65||20||189810	Non erit ibi amplius infans dierum et senex, qui non impleat dies suos. Quoniam puer erit, qui centenarius moriatur; et, qui non attingat centum annos, maledictus erit.
23O||65||21||189820	Et aedificabunt domos et habitabunt et plantabunt vineas et comedent fructus earum.
23O||65||22||189830	Non aedificabunt, ut alius habitet, non plantabunt, ut alius comedat: secundum enim dies ligni erunt dies populi mei, et operibus manuum suarum diu fruentur electi mei.
23O||65||23||189840	Non laborabunt frustra neque generabunt in interitum repentinum, quia semen benedictorum erunt Domini, et nepotes eorum cum eis.
23O||65||24||189850	Eritque: antequam clament, ego respondebo; adhuc illis loquentibus, ego exaudiam.
23O||65||25||189860	Lupus et agnus pascentur simul, et leo sicut bos comedet paleas, et serpenti pulvis panis eius. Non nocebunt neque occident in omni monte sancto meo ”, dicit Dominus.
23O||66||1||189870	Haec dicit Dominus: “ Caelum thronus meus, terra autem scabellum pedum meorum. Quae ista domus, quam aedificabitis mihi, et quis iste locus quietis meae?
23O||66||2||189880	Omnia haec manus mea fecit, et mea sunt universa ista, dicit Dominus. Ad hunc autem respiciam, ad pauperculum et contritum spiritu et trementem sermones meos.
23O||66||3||189890	Qui immolat bovem, interficit virum; qui sacrificat ovem, excerebrat canem; qui offert oblationem, idemque sanguinem suillum; qui adolet incensum, benedicit idolo. Sicut isti elegerunt vias suas, et in abominationibus suis anima eorum delectatur,
23O||66||4||189900	sic ego eligam malam sortem eorum et, quae timebant, adducam eis; quia vocavi, et non erat qui responderet, locutus sum, et non audierunt feceruntque malum in oculis meis et, quod displicet mihi, elegerunt ”.
23O||66||5||189910	Audite verbum Domini, qui tremitis ad verbum eius. Dixerunt fratres vestri odientes vos et abicientes vos propter nomen meum: “ Gloriam suam manifestet Dominus, ut videamus laetitiam vestram”; ipsi autem confundentur.
23O||66||6||189920	Vox clamoris de civitate, vox de templo, vox Domini reddentis retributionem inimicis suis.
23O||66||7||189930	Antequam parturiret, peperit; antequam veniret partus eius, peperit masculum.
23O||66||8||189940	Quis audivit umquam tale? Et quis vidit huic simile? Numquid oritur terra in die una, aut parietur gens in momento? Quia parturivit, iam peperit Sion filios suos.
23O||66||9||189950	“ Numquid aperiam uterum et parere non faciam? ”, dicit Dominus. “ Aut ego, qui parere facio, uterum claudam? ”, ait Deus tuus.
23O||66||10||189960	Laetamini cum Ierusalem et exsultate in ea, omnes, qui diligitis eam; gaudete cum ea gaudio, universi, qui lugebatis super eam,
23O||66||11||189970	ut sugatis et repleamini ab ubere consolationis eius, ut mulgeatis et deliciis affluatis ex uberibus gloriae eius.
23O||66||12||189980	Quia haec dicit Dominus: “ Ecce ego dirigam ad eam quasi fluvium pacem et quasi torrentem inundantem gloriam gentium. Sugetis, in ulnis portabimini, et super genua blandientur vobis.
23O||66||13||189990	Quomodo si quem mater consolatur, ita ego consolabor vos; et in Ierusalem consolabimini.
23O||66||14||190000	Videbitis, et gaudebit cor vestrum, et ossa vestra quasi herba germinabunt, et manifestabitur manus Domini in servis eius, et indignabitur inimicis suis.
23O||66||15||190010	Quia ecce Dominus in igne veniet, et quasi turbo quadrigae eius, reddere in indignatione furorem suum et increpationem suam in flamma ignis;
23O||66||16||190020	quia in igne Dominus diiudicabit et in gladio suo omnem carnem, et multiplicabuntur interfecti a Domino.
23O||66||17||190030	Qui sanctificantur et purificantur, ut ingrediantur in hortos post aliquem stantem in medio, qui comedunt carnem suillam et abominationem et murem, simul consumentur, dicit Dominus.
23O||66||18||190040	Ego autem cognoscens opera eorum et cogitationes eorum veniam, ut congregem omnes gentes et linguas; et venient et videbunt gloriam meam. 
23O||66||19||190050	Et ponam in eis signum et mittam ex eis, qui salvati fuerint, ad gentes in Tharsis, Phut, Lud, Mosoch, Ros, Thubal et Iavan, ad insulas longinquas, ad eos, qui non audierunt de me et non viderunt gloriam meam, et annuntiabunt gloriam meam gentibus; 
23O||66||20||190060	et adducent omnes fratres vestros de cunctis gentibus oblationem Domino, in equis et in quadrigis et in lecticis et in mulis et in dromedariis, ad montem sanctum meum Ierusalem, dicit Dominus: quomodo si inferant filii Israel oblationem in vase mundo in domum Domini. 
23O||66||21||190070	Et assumam ex eis in sacerdotes et Levitas, dicit Dominus.
23O||66||22||190080	Quia sicut caeli novi et terra nova, quae ego faciam, stabunt coram me, dicit Dominus, sic stabit semen vestrum et nomen vestrum.
23O||66||23||190090	Et erit: unoquoque novilunio et quovis sabbato veniet omnis caro, ut adoret coram facie mea, dicit Dominus.
23O||66||24||190100	Et egredientur et videbunt cadavera virorum, qui praevaricati sunt in me; nam vermis eorum non morietur, et ignis eorum non exstinguetur, et erunt abominationi omni carni ”.
24O||1||1||190110	Verba Ieremiae filii Helciae de sacerdotibus, qui fuerunt in Anathoth in terra Beniamin. 
24O||1||2||190120	Quod factum est verbum Domini ad eum in diebus Iosiae filii Amon regis Iudae, in tertio decimo anno regni eius. 
24O||1||3||190130	Et factum est in diebus Ioachim filii Iosiae regis Iudae, usque ad consummationem undecimi anni Sedeciae filii Iosiae regis Iudae, usque ad transmigrationem Ierusalem in mense quinto.
24O||1||4||190140	Et factum est verbum Domini ad me dicens:
24O||1||5||190150	“ Priusquam te formarem in utero, novi te et, antequam exires de vulva, sanctificavi te et prophetam gentibus dedi te ”.
24O||1||6||190160	Et dixi: “ Heu, Domine Deus! Ecce nescio loqui, quia puer ego sum ”.
24O||1||7||190170	Et dixit Dominus ad me: “ Noli dicere: “Puer sum”, quoniam, ad quoscumque mittam te, ibis et universa, quaecumque mandavero tibi, loqueris.
24O||1||8||190180	Ne timeas a facie eorum, quia tecum ego sum, ut eruam te ”, dicit Dominus.
24O||1||9||190190	Et misit Dominus manum suam et tetigit os meum; et dixit Dominus ad me: “ Ecce dedi verba mea in ore tuo;
24O||1||10||190200	ecce constitui te hodie super gentes et super regna, ut evellas et destruas et disperdas et dissipes et aedifices et plantes ”.
24O||1||11||190210	Et factum est verbum Domini ad me dicens: “ Quid tu vides, Ieremia? ”. Et dixi: “ Virgam amygdali vigilantis ego video ”. 
24O||1||12||190220	Et dixit Dominus ad me: “Bene vidisti, quia vigilo ego super verbo meo, ut faciam illud ”.
24O||1||13||190230	Et factum est verbum Domini secundo ad me dicens: “ Quid tu vides? ”. Et dixi: “ Ollam succensam ego video; et facies eius a facie aquilonis ”. 
24O||1||14||190240	Et dixit Dominus ad me: “ Ab aquilone pandetur malum super omnes habitatores terrae;
24O||1||15||190250	quia ecce ego convocabo omnia regna aquilonis, ait Dominus, et venient et ponent unusquisque solium suum in introitu portarum Ierusalem et contra omnes muros eius in circuitu et contra universas urbes Iudae;
24O||1||16||190260	et loquar iudicia mea cum eis super omnem malitiam eorum, qui dereliquerunt me et incensum obtulerunt diis alienis et adoraverunt opus manuum suarum.
24O||1||17||190270	Tu ergo accinge lumbos tuos et surge et loquere ad eos omnia, quae ego praecipio tibi; ne timeas a facie eorum, alioquin timere te faciam vultum eorum.
24O||1||18||190280	Ego quippe dedi te hodie in civitatem munitam et in columnam ferream et in murum aereum contra omnem terram regibus Iudae, principibus eius et sacerdotibus et populo terrae;
24O||1||19||190290	et bellabunt adversum te et non praevalebunt, quia tecum ego sum, ait Dominus, ut eripiam te ”.
24O||2||1||190300	Et factum est verbum Domini ad me dicens:
24O||2||2||190310	“ Vade et clama in auribus Ierusalem dicens: Haec dicit Dominus: Recordatus sum tui, caritatis adulescentiae tuae et amoris desponsationis tuae, quando secuta es me in deserto, in terra, quae non seminatur.
24O||2||3||190320	Sanctus Domino Israel, primitiae frugum eius; omnes, qui devorabant eum, delinquebant; mala veniebant super eos, dicit Dominus.
24O||2||4||190330	Audite verbum Domini, domus Iacob et omnes cognationes domus Israel.
24O||2||5||190340	Haec dicit Dominus: Quid invenerunt patres vestri in me iniquitatis, quia elongaverunt a me et ambulaverunt post vanitatem et vani facti sunt?
24O||2||6||190350	Et non dixerunt: “Ubi est Dominus, qui ascendere nos fecit de terra Aegypti, qui traduxit nos per desertum, per terram inhabitabilem et inviam, per terram sitis et caliginis, per terram, in qua non ambulavit vir, neque habitavit homo?”.
24O||2||7||190360	Et induxi vos in terram hortorum, ut comederetis fructum eius et optima illius; et ingressi contaminastis terram meam et hereditatem meam posuistis in abominationem.
24O||2||8||190370	Sacerdotes non dixerunt: “Ubi est Dominus?”. Et tractantes legem nescierunt me, et pastores praevaricati sunt in me, et prophetae prophetaverunt in Baal et, quae nihil prosunt, secuti sunt.
24O||2||9||190380	Propterea adhuc iudicio contendam vobiscum, ait Dominus, et cum filiis filiorum vestrorum disceptabo.
24O||2||10||190390	En transite ad insulas Cetthim et videte et in Cedar mittite et considerate vehementer et videte, si factum est huiuscemodi:
24O||2||11||190400	si mutavit gens deos, et certe ipsi non sunt dii; populus vero meus mutavit gloriam suam in id, quod nihil prodest.
24O||2||12||190410	Obstupescite, caeli, super hoc et inhorrescite supra modum, dicit Dominus.
24O||2||13||190420	Duo enim mala fecit populus meus: me dereliquerunt fontem aquae vivae, ut foderent sibi cisternas, cisternas dissipatas, quae continere non valent aquas.
24O||2||14||190430	Numquid servus est Israel aut vernaculus? Quare ergo factus est in praedam? Super eum rugierunt leones
24O||2||15||190440	et dederunt vocem suam; posuerunt terram eius in solitudinem: civitates eius exustae sunt, et non est qui habitet in eis.
24O||2||16||190450	Filii quoque Mempheos et Taphnes decalvabunt tibi verticem.
24O||2||17||190460	Numquid non istud factum est tibi, quia dereliquisti Dominum Deum tuum eo tempore, quo ducebat te per viam?
24O||2||18||190470	Et nunc quid tibi vis in via Aegypti, ut bibas aquam Nili? Et quid tibi cum via Assyriorum, ut bibas aquam Fluminis?
24O||2||19||190480	Arguet te malitia tua, et aversio tua increpabit te; scito et vide quia malum et amarum est reliquisse te Dominum Deum tuum et non esse timorem mei apud te, dicit Dominus, Deus exercituum.
24O||2||20||190490	A saeculo confregisti iugum tuum, rupisti vincula tua et dixisti: “Non serviam”. In omni enim colle sublimi et sub omni ligno frondoso tu prosternebaris meretrix.
24O||2||21||190500	Ego autem plantavi te vineam electam, omne semen verum; quomodo ergo conversa es in palmites vineae alienae?
24O||2||22||190510	Si laveris te nitro et multiplicaveris tibi herbam fullonum, maculata es in iniquitate tua coram me, dicit Dominus Deus.
24O||2||23||190520	Quomodo dicis: “Non sum polluta, post Baalim non ambulavi”? Vide viam tuam in convalle, scito quid feceris: camelus levis contorquens vias suas.
24O||2||24||190530	Onager assuetus in solitudine in desiderio animae suae attrahit aerem; libidinem eius quis avertet? Omnes, qui quaerunt eam, non deficient, in menstruis eius invenient eam.
24O||2||25||190540	Prohibe pedem tuum a nuditate et guttur tuum a siti. Et dixisti: “Vanum est, nequaquam; adamavi quippe alienos et post eos ambulabo”.
24O||2||26||190550	Quomodo confunditur fur, quando deprehenditur, sic confusi sunt domus Israel, ipsi et reges eorum, principes et sacerdotes et prophetae eorum
24O||2||27||190560	dicentes ligno: “Pater meus es tu” et lapidi: “Tu me genuisti”. Verterunt ad me tergum et non faciem, sed in tempore afflictionis suae dicent: “Surge et libera nos!”.
24O||2||28||190570	Ubi sunt dii tui, quos fecisti tibi? Surgant et liberent te in tempore afflictionis tuae; secundum numerum quippe civitatum tuarum facti sunt dii tui, Iuda.
24O||2||29||190580	Quid vultis mecum iudicio contendere? Omnes praevaricati estis in me, dicit Dominus.
24O||2||30||190590	Frustra percussi filios vestros: disciplinam non receperunt. Devoravit gladius vester prophetas vestros: quasi leo vastator.
24O||2||31||190600	O generatio, vos videte verbum Domini: numquid solitudo factus sum Israeli aut terra tenebrarum? Quare ergo dixit populus meus: “Recessimus, non veniemus ultra ad te”?
24O||2||32||190610	Numquid obliviscitur virgo ornamenti sui, sponsa fasciae pectoralis suae? Populus vero meus oblitus est mei diebus innumeris.
24O||2||33||190620	Quam bene paras viam tuam ad quaerendum amorem! Et insuper in malum docuisti vias tuas,
24O||2||34||190630	et in fimbriis tuis inventus est sanguis animarum pauperum innocentium: non effringentes invenisti eos; sed in omnibus his
24O||2||35||190640	dixisti: “Innocens ego sum, propterea aversus est furor eius a me”. Ecce ego iudicio contendam tecum, eo quod dixeris: “Non peccavi”.
24O||2||36||190650	Quam leviter mutas vias tuas! Et ab Aegypto confunderis, sicut confusa es ab Assyria.
24O||2||37||190660	Nam et ab ista egredieris, et manus tuae erunt super caput tuum, quoniam obtrivit Dominus illos, quibus confisus es, et nihil habebis prosperum in eis.
24O||3||1||190670	Si dimiserit vir uxorem suam, et recedens ab eo duxerit virum alterum, numquid revertetur ad eam ultra? Numquid non polluta et contaminata est terra illa? Tu autem fornicata es cum amatoribus multis et reverteris ad me?, dicit Dominus.
24O||3||2||190680	Leva oculos tuos ad colles et vide, ubi non prostrata sis. In viis sedebas exspectans eos quasi Arabs in solitudine; et polluisti terram in fornicationibus tuis et in malitia tua.
24O||3||3||190690	Quam ob rem prohibitae sunt stillae pluviarum, et serotinus imber non fuit. Frons mulieris meretricis facta est tibi; noluisti erubescere.
24O||3||4||190700	Nonne amodo vocas me: “Pater meus, dux adulescentiae meae tu es!
24O||3||5||190710	Numquid irascetur in perpetuum aut perseverabit in finem?”. Ecce locuta es et fecisti mala et praevaluisti ”.
24O||3||6||190720	Et dixit Dominus ad me in diebus Iosiae regis: “ Numquid vidisti, quae fecerit aversatrix Israel? Abiit sibimet super omnem montem excelsum et sub omni ligno frondoso et fornicata est ibi. 
24O||3||7||190730	Et dixi: “Cum fecerit haec omnia, ad me revertetur”; et non est reversa. Et vidit praevaricatrix soror eius, Iuda; 
24O||3||8||190740	et vidit quia pro eo quod moechata esset aversatrix Israel, dimisissem eam et dedissem ei libellum repudii, et non timuit praevaricatrix Iuda, soror eius, sed abiit et fornicata est etiam ipsa; 
24O||3||9||190750	et facilitate fornicationis suae contaminavit terram et moechata est cum lapide et ligno. 
24O||3||10||190760	Sed in omnibus his non est reversa ad me praevaricatrix soror eius Iuda in toto corde suo sed in mendacio ”, ait Dominus.
24O||3||11||190770	Et dixit Dominus ad me: “ Iustificavit animam suam aversatrix Israel comparatione praevaricatricis Iudae. 
24O||3||12||190780	Vade et clama sermones istos contra aquilonem et dices: Revertere, aversatrix Israel, ait Dominus, et non avertam faciem meam a vobis, quia pius ego sum, dicit Dominus, et non irascar in perpetuum.
24O||3||13||190790	Verumtamen scito iniquitatem tuam, quia in Dominum Deum tuum praevaricata es et dispersisti vias tuas alienis sub omni ligno frondoso; et vocem meam non audistis, ait Dominus.
24O||3||14||190800	Convertimini, filii, qui aversi estis a me, dicit Dominus, quia ego Dominus vester sum; et assumam vos unum de civitate et duos de cognatione et introducam vos in Sion; 
24O||3||15||190810	et dabo vobis pastores iuxta cor meum, et pascent vos scientia et doctrina. 
24O||3||16||190820	Cumque multiplicati fueritis et creveritis in terra in diebus illis, ait Dominus, non dicent ultra: “Arca testamenti Domini”, neque ascendet super cor, neque recordabuntur illius, nec requiretur, nec fiet ultra. 
24O||3||17||190830	In tempore illo vocabunt Ierusalem Solium Domini, et congregabuntur ad eam omnes gentes in nomine Domini in Ierusalem; et non ambulabunt ultra post pravitatem cordis sui pessimi. 
24O||3||18||190840	In diebus illis ibit domus Iudae ad domum Israel, et venient simul de terra aquilonis ad terram, quam dedi in hereditatem patribus vestris.
24O||3||19||190850	Ego autem dixi: Quomodo ponam te in filiis et tribuam tibi terram desiderabilem, hereditatem praeclarissimam inter gentes? Et dixi: Patrem vocabitis me et post me ingredi non cessabitis.
24O||3||20||190860	Sed, quomodo contemnit mulier amatorem suum, sic contempsistis me, domus Israel ”, dicit Dominus.
24O||3||21||190870	Vox in collibus audita est, ploratus et supplicatio filiorum Israel, quoniam iniquam fecerunt viam suam, obliti sunt Domini Dei sui.
24O||3||22||190880	“ Convertimini, filii, qui aversi estis a me, et sanabo aversiones vestras ”. “ Ecce nos venimus ad te; tu enim es Dominus Deus noster.
24O||3||23||190890	Vere mendaces erant colles et tumultus montium; vere in Domino Deo nostro salus Israel.
24O||3||24||190900	Confusio comedit laborem patrum nostrorum ab adulescentia nostra, greges eorum et armenta eorum, filios eorum et filias eorum.
24O||3||25||190910	Dormiemus in confusione nostra, et operiet nos ignominia nostra, quoniam Domino Deo nostro peccavimus nos et patres nostri ab adulescentia nostra usque ad hanc diem et non audivimus vocem Domini Dei nostri ”.
24O||4||1||190920	“ Si converteris, Israel, ait Dominus, ad me convertere; si abstuleris abominationes tuas a facie mea, non effugies.
24O||4||2||190930	Et iurabis: “Vivit Dominus!” in veritate et in iudicio et in iustitia, et benedicentur in ipso gentes et in ipso gloriabuntur.
24O||4||3||190940	Haec enim dicit Dominus viro Iudae et Ierusalem: Novate vobis novale et nolite serere super spinas.
24O||4||4||190950	Circumcidimini Domino et auferte praeputia cordium vestrorum, viri Iudae et habitatores Ierusalem, ne forte egrediatur ut ignis indignatio mea et succendatur, et non sit qui exstinguat, propter malitiam operum vestrorum.
24O||4||5||190960	Annuntiate in Iuda et in Ierusalem auditum facite; et loquimini et canite tuba in terra, clamate fortiter et dicite: “Congregamini, et ingrediamur civitates munitas”.
24O||4||6||190970	Levate signum in Sion, fugite, nolite stare, quia malum ego adduco ab aquilone et contritionem magnam.
24O||4||7||190980	Ascendit leo de cubili suo, et praedo gentium se levavit; egressus est de loco suo, ut ponat terram tuam in solitudinem: civitates tuae vastabuntur, remanentes absque habitatore.
24O||4||8||190990	Super hoc accingite vos ciliciis, plangite et ululate, quia non est aversa ira furoris Domini a nobis.
24O||4||9||191000	Et erit in die illa, dicit Dominus, peribit cor regis et cor principum, et obstupescent sacerdotes, et prophetae consternabuntur ”.
24O||4||10||191010	Et dixi: “ Heu, Domine Deus! Ergo decepisti populum istum et Ierusalem dicens: “Pax erit vobis”; et ecce pervenit gladius usque ad animam ”.
24O||4||11||191020	In tempore illo dicetur populo huic et Ierusalem: “ Ventus urens collium, qui sunt in deserto, invadit filiam populi mei non ad ventilandum et ad purgandum.
24O||4||12||191030	Ventus plenior his veniet mihi, nunc et ego loquar iudicia mea cum eis ”.
24O||4||13||191040	Ecce quasi nubes ascendet, et quasi tempestas currus eius; velociores aquilis equi illius. Vae nobis, quoniam vastati sumus!
24O||4||14||191050	Lava a malitia cor tuum, Ierusalem, ut salva fias; usquequo morabuntur in te cogitationes iniquae?
24O||4||15||191060	Vox enim annuntiantis a Dan et notam facientis calamitatem de monte Ephraim.
24O||4||16||191070	Nuntiate gentibus. Ecce adsunt! Auditum facite hoc super Ierusalem: “ Custodes venerunt de terra longinqua et dederunt super civitates Iudae vocem suam;
24O||4||17||191080	quasi custodes agrorum facti sunt super eam in gyro, quia adversus me contumax erat ”, dicit Dominus.
24O||4||18||191090	Via tua et opera tua fecerunt haec tibi; ista malitia tua, quia amara, quia tetigit cor tuum.
24O||4||19||191100	Viscera mea, viscera mea! Doleo. Parietes cordis mei! Turbatur in me cor meum: non tacebo, quoniam vocem bucinae audivit anima mea, clamorem proelii.
24O||4||20||191110	Contritio super contritionem vocata est, quoniam vastata est omnis terra, repente vastata sunt tabernacula mea, subito tentoria mea.
24O||4||21||191120	Usquequo videbo vexillum, audiam vocem bucinae?
24O||4||22||191130	“ Quia stultus populus meus: me non cognoverunt; filii insipientes sunt et vecordes: sapientes sunt, ut faciant mala, bene autem facere nesciunt ”.
24O||4||23||191140	Aspexi terram, et ecce vacua erat et deserta; et caelos, et non erat lux in eis.
24O||4||24||191150	Aspexi montes, et ecce movebantur, et omnes colles conturbati sunt.
24O||4||25||191160	Aspexi, et ecce non erat homo, et omne volatile caeli recesserat.
24O||4||26||191170	Aspexi, et ecce hortus desertus, et omnes urbes eius destructae sunt a facie Domini et a facie irae furoris eius.
24O||4||27||191180	Haec enim dicit Dominus: “ Deserta erit omnis terra, sed tamen consummationem non faciam.
24O||4||28||191190	Super hoc lugebit terra, et maerebunt caeli desuper, eo quod locutus sum, statui et non paenitet me nec avertar ab eo ”.
24O||4||29||191200	A voce equitis et mittentis sagittam fugit omnis civitas; ingressi sunt silvas condensas et ascenderunt rupes; universae urbes derelictae sunt, et non habitat in eis homo.
24O||4||30||191210	Tu autem, vastata, quid facies? Cum vestieris te coccino, cum ornata fueris monili aureo, et pinxeris stibio oculos tuos, frustra componeris; contempserunt te amatores tui, animam tuam quaerent.
24O||4||31||191220	Vocem enim quasi parturientis audivi, angustias ut puerperae; vox filiae Sion intermorientis expandentisque manus suas: “ Vae mihi, quia defecit anima mea propter interfectores! ”.
24O||5||1||191230	Circuite vias Ierusalem et aspicite et considerate et quaerite in plateis eius, an inveniatis virum, an sit qui faciat iudicium et quaerentem fidem, et propitius ero ei.
24O||5||2||191240	Quod si etiam “ Vivit Dominus! ” dixerint, certe falso iurabunt.
24O||5||3||191250	Domine, nonne oculi tui respiciunt fidem? Percussisti eos, et non doluerunt, attrivisti eos, et renuerunt accipere disciplinam: induraverunt facies suas supra petram, noluerunt reverti.
24O||5||4||191260	Ego autem dixi: “ Ecce pauperes illi stulte agunt, quia ignorant viam Domini, iudicium Dei sui.
24O||5||5||191270	Ibo igitur ad optimates et loquar eis; ipsi enim noverunt viam Domini, iudicium Dei sui ”. Ecce hi simul confregerunt iugum, ruperunt vincula.
24O||5||6||191280	Idcirco percussit eos leo de silva, lupus deserti vastabit eos, pardus vigilans super civitates eorum: omnis, qui egressus fuerit ex eis, lacerabitur, quia multiplicatae sunt praevaricationes eorum, confortatae sunt aversiones eorum. 
24O||5||7||191290	“ Super quo propitius tibi esse potero? Filii tui dereliquerunt me et iuraverunt in his, qui non sunt dii; saturavi eos, et moechati sunt et in domum meretricis gregatim confluebant.
24O||5||8||191300	Equi impinguati et admissarii facti sunt: unusquisque ad uxorem proximi sui hinniebat.
24O||5||9||191310	Numquid super his non visitabo, dicit Dominus, et in gente tali non ulciscetur anima mea?
24O||5||10||191320	Ascendite muros eius et dissipate, consummationem autem nolite facere; auferte propagines eius, quia non sunt Domini.
24O||5||11||191330	Praevaricatione enim praevaricata est in me domus Israel et domus Iudae ”, ait Dominus.
24O||5||12||191340	Negaverunt Dominum et dixerunt: “Non est ipse; neque veniet super nos malum, et gladium et famem non videbimus.
24O||5||13||191350	Prophetae erunt in ventum, et responsum non est in eis. Haec ergo evenient illis ”.
24O||5||14||191360	Propterea haec dicit Dominus, Deus exercituum: “ Quia locuti estis verbum istud, ecce ego do verba mea in ore tuo in ignem et populum istum in ligna, et vorabit eos.
24O||5||15||191370	Ecce ego adducam super vos gentem de longinquo, domus Israel, ait Dominus, gentem robustam, gentem antiquam, gentem, cuius ignorabis linguam nec intelleges quid loquatur.
24O||5||16||191380	Pharetra eius quasi sepulcrum patens universi fortes.
24O||5||17||191390	Et comedet segetes tuas et panem tuum, devorabit filios tuos et filias tuas, comedet gregem tuum et armenta tua, comedet vineam tuam et ficum tuam; et conteret urbes munitas tuas, in quibus tu habes fiduciam, gladio.
24O||5||18||191400	Verumtamen et in diebus illis, ait Dominus, non faciam in vobis consummationem ”.
24O||5||19||191410	Quod si dixeritis: “ Quare fecit nobis Dominus Deus noster haec omnia? ”, dices ad eos: “ Sicut dereliquistis me et servistis diis alienis in terra vestra, sic servietis alienis in terra non vestra ”.
24O||5||20||191420	Annuntiate hoc domui Iacob et auditum facite in Iuda dicentes:
24O||5||21||191430	“ Audi, popule stulte, qui non habes cor, qui habentes oculos non vident, et aures et non audiunt.
24O||5||22||191440	Numquid me non timebitis, ait Dominus, et a facie mea non trepidabitis? Qui posui arenam terminum mari, praeceptum sempiternum, quod non praeteribit; et commovebuntur et non poterunt, et intumescent fluctus eius, et non transibunt illud ”.
24O||5||23||191450	Populo autem huic factum est cor contumax et rebelle; recesserunt et abierunt
24O||5||24||191460	et non dixerunt in corde suo: “ Metuamus Dominum Deum nostrum, qui dat nobis pluviam temporaneam et serotinam in tempore suo, hebdomadas statutas messis custodientem nobis ”.
24O||5||25||191470	Iniquitates vestrae declinaverunt haec, et peccata vestra prohibuerunt bonum a vobis,
24O||5||26||191480	quia inventi sunt in populo meo impii, insidiantes quasi incurvati aucupes, laqueos ponentes ad capiendos viros.
24O||5||27||191490	Sicut decipula plena avibus, sic domus eorum plenae dolo; ideo magnificati sunt et ditati,
24O||5||28||191500	incrassati sunt et impinguati: et transgressi sunt terminos mali. Causam non iudicaverunt, causam pupilli, ut ipsi prospere agant, et iudicium pauperum non iudicaverunt.
24O||5||29||191510	Numquid super his non visitabo, dicit Dominus, aut super gentem huiuscemodi non ulciscetur anima mea?
24O||5||30||191520	Stupor et mirabilia facta sunt in terra:
24O||5||31||191530	prophetae prophetabant mendacium, et sacerdotes applaudebant manibus suis, et populus meus dilexit talia. Quid igitur facietis in novissimo eius?
24O||6||1||191540	Fugite, filii Beniamin, de medio Ierusalem; et in Thecua clangite bucina et super Bethcharem levate vexillum, quia malum visum est ab aquilone et contritio magna.
24O||6||2||191550	Speciosam et delicatam silere feci filiam Sion.
24O||6||3||191560	Ad eam venient pastores et greges eorum, figent in ea tentoria in circuitu; pascet unusquisque partem suam.
24O||6||4||191570	“ Sanctificate super eam bellum, consurgite, et ascendamus in meridie; vae nobis, quia declinavit dies, quia longiores factae sunt umbrae vesperi!
24O||6||5||191580	Surgite, et ascendamus in nocte et dissipemus domos eius ”.
24O||6||6||191590	Quia haec dicit Dominus exercituum: “ Caedite lignum eius et fundite circa Ierusalem aggerem; haec est civitas visitationis, omnis calumnia in medio eius.
24O||6||7||191600	Sicut effluere facit cisterna aquam suam, sic illa effluere facit malitiam suam; violentia et vastitas auditur in ea, coram me semper afflictio et plaga.
24O||6||8||191610	Erudire, Ierusalem, ne forte recedat anima mea a te, ne forte ponam te desertam, terram inhabitabilem ”.
24O||6||9||191620	Haec dicit Dominus exercituum: “ Usque ad racemum colligent quasi in vinea reliquias Israel. Converte manum tuam quasi vindemiator ad palmites ”.
24O||6||10||191630	Cui loquar et quem contestabor, ut audiat? Ecce incircumcisae aures eorum, et audire non possunt; ecce verbum Domini factum est eis in opprobrium, et non suscipient illud.
24O||6||11||191640	Idcirco furore Domini plenus sum, laboravi sustinens. “ Effunde super parvulum foris et super concilium iuvenum simul; etiam vir cum muliere capietur, senex cum pleno dierum.
24O||6||12||191650	Et transibunt domus eorum ad alteros, agri et uxores pariter, quia extendam manum meam super habitantes terram ”, dicit Dominus.
24O||6||13||191660	A minore quippe usque ad maiorem omnes avaritiae student, et a propheta usque ad sacerdotem cuncti faciunt dolum.
24O||6||14||191670	Et curant contritionem populi mei in levitate dicentes: “ Pax, pax ”; et non est pax.
24O||6||15||191680	Confusi sunt, quia abominationem fecerunt; quin potius confusione non sunt confusi et erubescere nescierunt. “ Quam ob rem cadent inter ruentes; tempore, quo visitavero eos, corruent ”, dicit Dominus.
24O||6||16||191690	Haec dicit Dominus: “ State super vias et videte et interrogate de semitis antiquis, quae sit via bona, et ambulate in ea et invenietis refrigerium animabus vestris ”. Et dixerunt: “ Non ambulabimus! ”.
24O||6||17||191700	Et constitui super vos speculatores: “ Audite vocem tubae ”. Et dixerunt: “ Non audiemus! ”.
24O||6||18||191710	Ideo audite, gentes, et cognosce, congregatio, quanta ego faciam eis.
24O||6||19||191720	Audi terra: “ Ecce ego adducam mala super populum istum, fructum cogitationum eorum, quia verba mea non audierunt et legem meam proiecerunt.
24O||6||20||191730	Ut quid mihi tus, quod de Saba venit, et calamus suave olens de terra longinqua? Holocautomata vestra non sunt accepta, et victimae vestrae non placent mihi ”.
24O||6||21||191740	Propterea haec dicit Dominus: “ Ecce ego dabo in populum istum offendicula, et offendent in eis patres et filii simul, vicinus et proximus peribunt ”.
24O||6||22||191750	Haec dicit Dominus: “ Ecce populus venit de terra aquilonis, et gens magna consurget a finibus terrae;
24O||6||23||191760	arcum et acinacem arripiet, crudelis est et non miserebitur; vox eorum quasi mare sonabit, et super equos ascendent, praeparati quasi vir ad proelium adversum te, filia Sion ”.
24O||6||24||191770	“ Audivimus famam eius; dissolutae sunt manus nostrae, tribulatio apprehendit nos, dolores ut parturientem ”.
24O||6||25||191780	Nolite exire ad agros et in via ne ambuletis, quoniam gladius inimici, pavor in circuitu.
24O||6||26||191790	Filia populi mei, accingere cilicio et volutare in cinere, luctum unigeniti fac tibi, planctum amarum, quia repente veniet vastator super nos.
24O||6||27||191800	Probatorem dedi te in populo meo; et scies et probabis viam eorum.
24O||6||28||191810	Omnes isti principes rebelles, ambulantes fraudulenter. Aes et ferrum, omnia isti corrumpunt.
24O||6||29||191820	Sufflavit sufflatorium in igne, consumptum est plumbum; frustra conflavit conflator, scoriae enim non sunt separatae.
24O||6||30||191830	Argentum reprobum vocate eos, quia Dominus proiecit illos.
24O||7||1||191840	Verbum, quod factum est ad Ieremiam a Domino dicens: 
24O||7||2||191850	“ Sta in porta domus Domini et praedica ibi verbum istud et dic: Audite verbum Domini, omnis Iuda, qui ingredimini per portas has, ut adoretis Dominum. 
24O||7||3||191860	Haec dicit Dominus exercituum, Deus Israel: Bonas facite vias vestras et opera vestra, et habitare vos faciam in loco isto. 
24O||7||4||191870	Nolite confidere in verbis mendacii dicentes: “Templum Domini, templum Domini, templum Domini est”. 
24O||7||5||191880	Quoniam, si bene direxeritis vias vestras et opera vestra, si feceritis iudicium inter virum et proximum eius, 
24O||7||6||191890	advenae et pupillo et viduae non feceritis calumniam nec sanguinem innocentem effuderitis in loco hoc et post deos alienos non ambulaveritis in malum vobismetipsis, 
24O||7||7||191900	habitare vos faciam in loco isto, in terra, quam dedi patribus vestris a saeculo usque in saeculum.
24O||7||8||191910	Ecce vos confiditis vobis in sermonibus mendacii, qui non proderunt. 
24O||7||9||191920	Quid? Furari, occidere, adulterari, iurare mendaciter, incensum offerre Baal et ire post deos alienos, quos ignoratis; 
24O||7||10||191930	et venitis et statis coram me in domo hac, super quam invocatum est nomen meum, et dicitis: “Liberati sumus”, eo quod faciatis omnes abominationes istas. 
24O||7||11||191940	Numquid spelunca latronum facta est domus ista, super quam invocatum est nomen meum in oculis vestris? Ecce, etiam ego vidi, dicit Dominus. 
24O||7||12||191950	Ite ad locum meum in Silo, ubi habitavit nomen meum a principio, et videte, quae fecerim ei propter malitiam populi mei Israel. 
24O||7||13||191960	Et nunc, quia fecistis omnia opera haec, dicit Dominus, et locutus sum ad vos mane consurgens et loquens, et non audistis, et vocavi vos, et non respondistis, 
24O||7||14||191970	faciam domui huic, super quam invocatum est nomen meum, et in qua vos habetis fiduciam, et loco, quem dedi vobis et patribus vestris, sicut feci Silo; 
24O||7||15||191980	et proiciam vos a facie mea, sicut proieci omnes fratres vestros, universum semen Ephraim.
24O||7||16||191990	Tu ergo, noli orare pro populo hoc nec assumas pro eis deprecationem et orationem et non obsistas mihi, quia non exaudiam te. 
24O||7||17||192000	Nonne vides, quid isti faciant in civitatibus Iudae et in plateis Ierusalem? 
24O||7||18||192010	Filii colligunt ligna, et patres succendunt ignem, et mulieres commiscent farinam, ut faciant placentas reginae caeli et libent diis alienis, ut me ad iracundiam provocent. 
24O||7||19||192020	Numquid me ad iracundiam provocant, dicit Dominus, nonne semetipsos in confusionem vultus sui? 
24O||7||20||192030	Ideo haec dicit Dominus Deus: Ecce furor meus et indignatio mea effunditur super locum istum, super homines et super iumenta et super lignum regionis et super fruges terrae et succendetur et non exstinguetur.
24O||7||21||192040	Haec dicit Dominus exercituum, Deus Israel: Holocautomata vestra addite victimis vestris et comedite carnes, 
24O||7||22||192050	quia non sum locutus cum patribus vestris et non praecepi eis in die, qua eduxi eos de terra Aegypti, de verbo holocautomatum et victimarum. 
24O||7||23||192060	Sed hoc verbum praecepi eis dicens: Audite vocem meam, et ero vobis Deus, et vos eritis mihi populus; et ambulate in omni via, quam mandaverim vobis, ut bene sit vobis. 
24O||7||24||192070	Et non audierunt nec inclinaverunt aurem suam, sed abierunt in voluntatibus et in pravitate cordis sui mali factique sunt retrorsum et non in ante 
24O||7||25||192080	a die, qua egressi sunt patres eorum de terra Aegypti, usque ad diem hanc. Et misi ad vos omnes servos meos prophetas, per diem consurgens diluculo et mittens; 
24O||7||26||192090	et non audierunt me nec inclinaverunt aurem suam, sed induraverunt cervicem suam et peius operati sunt quam patres eorum. 
24O||7||27||192100	Et loqueris ad eos omnia verba haec, et non audient te; et vocabis eos, et non respondebunt tibi; 
24O||7||28||192110	et dices ad eos: Haec est gens, quae non audivit vocem Domini Dei sui nec recepit disciplinam. Periit fides et ablata est de ore eorum.
24O||7||29||192120	Tonde capillum tuum et proice et sume in collibus planctum, quia sprevit Dominus et proiecit generationem furoris sui.
24O||7||30||192130	Quia fecerunt filii Iudae malum in oculis meis, dicit Dominus; posuerunt abominationes suas in domo, super quam invocatum est nomen meum, ut polluerent eam; 
24O||7||31||192140	et aedificaverunt excelsa Topheth, quae est in valle Benennom, ut incenderent filios suos et filias suas igni: quae non praecepi nec cogitavi in corde meo. 
24O||7||32||192150	Ideo ecce dies venient, dicit Dominus, et non dicetur amplius Topheth et vallis Benennom sed vallis Interfectionis; et sepelient in Topheth, eo quod non sit locus. 
24O||7||33||192160	Et erit morticinum populi huius in cibum volucribus caeli et bestiis terrae, et non erit qui abigat. 
24O||7||34||192170	Et quiescere faciam de urbibus Iudae et de plateis Ierusalem vocem gaudii et vocem laetitiae, vocem sponsi et vocem sponsae: in desolationem enim erit terra ”.
24O||8||1||192180	“ In illo tempore, ait Dominus, eicient ossa regum Iudae et ossa principum eius et ossa sacerdotum et ossa prophetarum et ossa eorum, qui habitaverunt Ierusalem de sepulcris suis; 
24O||8||2||192190	et expandent ea ad solem et lunam et omnem militiam caeli, quae dilexerunt et quibus servierunt et post quae ambulaverunt et quae quaesierunt et adoraverunt; non colligentur et non sepelientur: in sterquilinium super faciem terrae erunt. 
24O||8||3||192200	Et eligent magis mortem quam vitam omnes, qui residui fuerint de cognatione hac pessima in universis locis, ad quae eiecero eos, dicit Dominus exercituum.
24O||8||4||192210	Et dices ad eos: Haec dicit Dominus: Numquid, qui cadit, non resurget, et, qui aversus est, non revertetur?
24O||8||5||192220	Quare ergo aversus est populus iste, Ierusalem aversione perpetua? Apprehenderunt mendacium et noluerunt reverti.
24O||8||6||192230	Attendi et auscultavi: nemo, quod bonum est, loquitur, nullus est, qui agat paenitentiam super malitia sua dicens: “Quid feci?”. Omnes conversi sunt ad cursum suum, quasi equus impetu vadens in proelio.
24O||8||7||192240	Etiam ciconia in caelo novit tempus suum; turtur et hirundo et turdus custodierunt tempus adventus sui; populus autem meus non novit iudicium Domini.
24O||8||8||192250	Quomodo dicitis: “Sapientes nos sumus, et lex Domini nobiscum est”? Vere mendacium operatus est stilus mendax scribarum.
24O||8||9||192260	Confusi sunt sapientes, perterriti et capti sunt; verbum enim Domini proiecerunt, et sapientia nulla est in eis.
24O||8||10||192270	Propterea dabo mulieres eorum exteris, agros eorum expugnatoribus, quia a minimo usque ad maximum omnes avaritiam sequuntur, a propheta usque ad sacerdotem cuncti faciunt mendacium.
24O||8||11||192280	Et sanant contritionem filiae populi mei in levitate dicentes “Pax, pax”, cum non sit pax.
24O||8||12||192290	Confusi sunt, quia abominationem fecerunt; quin immo confusione non sunt confusi et erubescere nescierunt, idcirco cadent inter corruentes, in tempore visitationis suae corruent, dicit Dominus.
24O||8||13||192300	Congregans congregabo eos, ait Dominus; non est uva in vitibus, et non sunt ficus in ficulnea, folium defluxit, et dabo eis gradientes super eos.
24O||8||14||192310	“Quare sedemus? Convenite, et ingrediamur civitates munitas et pereamus ibi, quia Dominus Deus noster tradidit nos in interitum et potum dedit nobis aquam fellis; peccavimus enim Domino.
24O||8||15||192320	Exspectavimus pacem, et non est bonum, tempus medelae, et ecce formido”.
24O||8||16||192330	A Dan auditus est fremitus equorum eius, a voce hinnituum fortium equorum eius commota est omnis terra; et venient et devorabunt terram et plenitudinem eius, urbem et habitatores eius.
24O||8||17||192340	Quia ecce ego mittam vobis serpentes regulos, quibus non est incantatio, et mordebunt vos ”, ait Dominus.
24O||8||18||192350	Hilaritas mea facta est dolor in me, cor meum maerens.
24O||8||19||192360	Ecce vox clamoris filiae populi mei de terra longinqua: “ Numquid Dominus non est in Sion? Aut rex eius non est in ea? ”. “ Quare ergo me ad iracundiam concitaverunt in sculptilibus suis et in vanitatibus alienis? ”.
24O||8||20||192370	“ Transiit messis, finita est aestas, et nos salvati non sumus ”.
24O||8||21||192380	Super contritione filiae populi mei contritus sum et contristatus; stupor obtinuit me.
24O||8||22||192390	Numquid resina non est in Galaad? Aut medicus non est ibi? Quare enim non est obducta cicatrix filiae populi mei?
24O||8||23||192400	Quis dabit capiti meo aquam et oculis meis fontem lacrimarum, et plorabo die ac nocte interfectos filiae populi mei?
24O||9||1||192410	Quis dabit mihi in solitudine deversorium viatorum, et de relinquam populum meum et recedam ab eis? Quia omnes adulteri sunt, coetus praevaricatorum.
24O||9||2||192420	“ Et tenderunt linguam suam quasi arcum; mendacium, et non veritas, invaluit in terra, quia de malo ad malum egressi sunt et me non cognoverunt, dicit Dominus.
24O||9||3||192430	Unusquisque se a proximo suo custodiat et in omni fratre suo non habeat fiduciam, quia omnis frater supplantat, et omnis amicus fraudulenter incedit,
24O||9||4||192440	et vir fratrem suum decipit, et veritatem non loquuntur; docuerunt enim linguam suam loqui mendacium, inique egerunt, noluerunt converti.
24O||9||5||192450	Iniuria super iniuriam, dolus super dolum. Renuerunt scire me ”, dicit Dominus.
24O||9||6||192460	Propterea haec dicit Dominus exercituum: “ Ecce ego conflabo et probabo eos; quid enim aliud faciam filiae populi mei?
24O||9||7||192470	Sagitta vulnerans lingua eorum; dolum locuta est in ore suo: pacem cum amico suo loquitur et occulte ponit ei insidias.
24O||9||8||192480	Numquid super his non visitabo eos, dicit Dominus, aut in gente huiusmodi non ulciscetur anima mea? ”.
24O||9||9||192490	Super montes assumam fletum ac lamentum et super pascua deserti planctum, quoniam incensa sunt, eo quod non sit vir pertransiens, et non audiunt vocem gregis; a volucre caeli usque ad pecora transmigraverunt, recesserunt.
24O||9||10||192500	“ Et dabo Ierusalem in acervos arenae et cubilia thoum, et civitates Iudae dabo in desolationem, eo quod non sit habitator ”.
24O||9||11||192510	Quis est vir sapiens, qui intellegat hoc, et ad quem verbum oris Domini fiat, ut annuntiet istud: Quare perierit terra, exusta sit quasi desertum, eo quod non sit qui pertranseat?
24O||9||12||192520	Et dixit Dominus: “ Quia dereliquerunt legem meam, quam dedi eis, et non audierunt vocem meam et non ambulaverunt in ea; 
24O||9||13||192530	et abierunt post pravitatem cordis sui et post Baalim, quos didicerunt a patribus suis ”. 
24O||9||14||192540	Idcirco haec dicit Dominus exercituum, Deus Israel: “ Ecce ego cibabo populum istum absinthio et potum dabo eis aquam fellis; 
24O||9||15||192550	et dispergam eos in gentibus, quas non noverunt ipsi et patres eorum, et mittam post eos gladium, donec consumantur.
24O||9||16||192560	Haec dicit Dominus exercituum: Attendite et vocate lamentatrices, et veniant; et ad eas, quae sapientes sunt, mittite, et properent! ”.
24O||9||17||192570	Festinent et assumant super nos lamentum: deducant oculi nostri lacrimas, et palpebrae nostrae defluant aquis.
24O||9||18||192580	Quia vox lamentationis audita est de Sion: “ Quomodo vastati sumus et confusi vehementer, quia dereliquimus terram, quoniam deiecta sunt tabernacula nostra ”.
24O||9||19||192590	Audite ergo, mulieres, verbum Domini; et assumant aures vestrae sermonem oris eius, et docete filias vestras lamentum, et unaquaeque proximam suam planctum.
24O||9||20||192600	Quia ascendit mors per fenestras nostras, ingressa est domos nostras, disperdere parvulos deforis, iuvenes de plateis.
24O||9||21||192610	Loquere. Haec dicit Dominus: “ Et cadet morticinum hominis quasi stercus super faciem regionis et quasi manipulus post tergum metentis, et non est qui colligat ”.
24O||9||22||192620	Haec dicit Dominus: “ Non glorietur sapiens in sapientia sua, et non glorietur fortis in fortitudine sua, et non glorietur dives in divitiis suis;
24O||9||23||192630	sed in hoc glorietur, qui gloriatur: scire et nosse me, quia ego sum Dominus, qui facio misericordiam et iudicium et iustitiam in terra; haec enim placent mihi, ait Dominus.
24O||9||24||192640	Ecce dies veniunt, dicit Dominus, et visitabo super omnem, qui circumcisum habet praeputium, 
24O||9||25||192650	super Aegyptum et super Iudam et super Edom et super filios Ammon et super Moab et super omnes, qui attonsi sunt in comam, habitantes in deserto, quia omnes gentes habent praeputium, omnis autem domus Israel incircumcisi sunt corde ”.
24O||10||1||192660	Audite verbum, quod locutus est Dominus super vos, domus Israel. 
24O||10||2||192670	Haec dicit Dominus: “ Iuxta vias gentium nolite discere et a signis caeli nolite metuere, quae timent gentes,
24O||10||3||192680	quia leges populorum vanae sunt. Quia lignum de saltu praecidit opus manuum artificis in ascia,
24O||10||4||192690	argento et auro decoravit illud, clavis et malleis firmavit, ut non moveatur;
24O||10||5||192700	sicut formido in cucumerario sunt et non loquentur, portantur, quia incedere non valent: nolite ergo timere ea, quia nec male possunt facere nec bene ”.
24O||10||6||192710	Non est similis tui, Domine; magnus es tu, et magnum nomen tuum in fortitudine.
24O||10||7||192720	Quis non timebit te, o rex gentium? Te enim decet, quoniam inter cunctos sapientes gentium et in universis regnis earum nullus est similis tui.
24O||10||8||192730	Pariter insipientes et fatui sunt; doctrina vanitatis eorum lignum est.
24O||10||9||192740	Argentum involutum, quod de Tharsis affertur, et aurum de Ophaz, opus artificis et manuum aurificis, hyacinthus et purpura indumentum eorum; opus artificum universa haec.
24O||10||10||192750	Dominus autem Deus verus est, ipse Deus vivens et rex sempiternus; ab indignatione eius commovebitur terra, et non sustinebunt gentes comminationem eius.
24O||10||11||192760	Sic ergo dicetis eis: “ Dii, qui caelos et terram non fecerunt, pereant de terra et de his, quae sub caelis sunt ”.
24O||10||12||192770	Qui fecit terram in fortitudine sua, firmavit orbem in sapientia sua et prudentia sua extendit caelos.
24O||10||13||192780	Ad vocem suam dat multitudinem aquarum in caelo et elevat nebulas ab extremitatibus terrae; fulgura in pluviam facit et educit ventum de thesauris suis.
24O||10||14||192790	Stultus factus est omnis homo absque scientia; confusus est omnis artifex in sculptili, quoniam falsum est, quod conflavit, et non est spiritus in eis.
24O||10||15||192800	Vana sunt et opus risu dignum; in tempore visitationis suae peribunt.
24O||10||16||192810	Non est his similis pars Iacob: qui enim formavit omnia, ipse est, et Israel tribus hereditatis eius, Dominus exercituum nomen illi.
24O||10||17||192820	Congrega de terra sarcinam tuam, quae habitas in obsidione,
24O||10||18||192830	quia haec dicit Dominus: “ Ecce ego longe proiciam habitatores terrae in hac vice et tribulabo eos, ita ut inveniant me ”.
24O||10||19||192840	Vae mihi super contritione mea, pessima plaga mea! Ego autem dixi: “ Plane haec infirmitas mea est, et portabo illam ”.
24O||10||20||192850	Tabernaculum meum vastatum est, omnes funiculi mei dirupti sunt; filii mei exierunt a me et non subsistunt, non est qui extendat ultra tentorium meum et erigat pelles meas.
24O||10||21||192860	Quia stulte egerunt pastores et Dominum non quaesierunt; propterea non prosperati sunt, et omnis grex eorum dispersus est.
24O||10||22||192870	Vox auditionis ecce venit et commotio magna de terra aquilonis, ut ponat civitates Iudae solitudinem et habitaculum thoum.
24O||10||23||192880	“ Scio, Domine, quia non est hominis via eius, nec viri est, ut ambulet et dirigat gressus suos.
24O||10||24||192890	Corripe me, Domine, verumtamen in iudicio et non in furore tuo, ne forte ad nihilum redigas me ”.
24O||10||25||192900	Effunde indignationem tuam super gentes, quae non cognoverunt te, et super cognationes, quae nomen tuum non invocaverunt; quia comederunt Iacob et devoraverunt eum et consumpserunt illum et pascua eius dissipaverunt.
24O||11||1||192910	Verbum, quod factum est ad Ieremiam a Domino dicens: 
24O||11||2||192920	“ Audite verba pacti huius et loquimini ad viros Iudae et habitatores Ierusalem. 
24O||11||3||192930	Et dices ad eos: Haec dicit Dominus, Deus Israel: Maledictus vir, qui non audierit verba pacti huius, 
24O||11||4||192940	quod praecepi patribus vestris in die, qua eduxi eos de terra Aegypti, de fornace ferrea, dicens: Audite vocem meam et facite omnia, quae praecipio vobis, et eritis mihi in populum, et ego ero vobis in Deum; 
24O||11||5||192950	ut suscitem iuramentum, quod iuravi patribus vestris, daturum me eis terram fluentem lacte et melle, sicut est dies haec ”. Et respondi et dixi: “ Amen, Domine ”.
24O||11||6||192960	Et dixit Dominus ad me: “ Vociferare omnia verba haec in civitatibus Iudae et in foris Ierusalem dicens: Audite verba pacti huius et facite illa. 
24O||11||7||192970	Quia contestans contestatus sum patres vestros in die, qua eduxi eos de terra Aegypti, usque ad diem hanc; mane consurgens contestatus sum et dixi: Audite vocem meam. 
24O||11||8||192980	Et non audierunt nec inclinaverunt aurem suam, sed abierunt unusquisque in pravitate cordis sui mali; et induxi super eos omnia verba pacti huius, quod praecepi, ut facerent, et non fecerunt ”.
24O||11||9||192990	Et dixit Dominus ad me: “ Inventa est coniuratio in viris Iudae et in habitatoribus Ierusalem. 
24O||11||10||193000	Reversi sunt ad iniquitates patrum suorum priorum, qui noluerunt audire verba mea; et hi ergo abierunt post deos alienos, ut servirent eis: irritum fecerunt domus Israel et domus Iudae pactum meum, quod pepigi cum patribus eorum. 
24O||11||11||193010	Quam ob rem haec dicit Dominus: Ecce ego inducam super eos mala, de quibus exire non poterunt; et clamabunt ad me, et non exaudiam eos. 
24O||11||12||193020	Et ibunt civitates Iudae et habitatores Ierusalem et clamabunt ad deos, quibus sacrificant, et non salvabunt eos in tempore afflictionis eorum. 
24O||11||13||193030	Secundum numerum enim civitatum tuarum erant dii tui, Iuda, et secundum numerum viarum Ierusalem posuistis aras confusioni, aras ad sacrificandum Baal.
24O||11||14||193040	Tu ergo noli orare pro populo hoc et ne assumas pro eis deprecationem et orationem, quia non exaudiam in tempore clamoris eorum ad me, in tempore afflictionis eorum.
24O||11||15||193050	Quid est dilectae meae, ut in domo mea perficiat consilia mala? Numquid vota et carnes sanctae auferent a te malitias tuas, in quibus glorieris? ”.
24O||11||16||193060	Olivam uberem, pulchram, fructibus speciosam, vocabit Dominus nomen tuum; ad vocem strepitus grandis succendit ignem in ea, et combusti sunt rami eius.
24O||11||17||193070	Et Dominus exercituum, qui plantavit te, locutus est super te malum, pro malis domus Israel et domus Iudae, quae fecerunt sibi ad irritandum me, sacrificantes Baal.
24O||11||18||193080	Tu autem, Domine, demonstrasti mihi, et cognovi; tunc ostendisti mihi opera eorum.
24O||11||19||193090	Et ego quasi agnus mansuetus, qui portatur ad victimam; et non cognovi quia super me cogitaverunt consilia: “ Caedamus lignum in vigore eius et eradamus eum de terra viventium, et nomen eius non memoretur amplius ”.
24O||11||20||193100	Tu autem, Domine exercituum, qui iudicas iuste et probas renes et corda: videam ultionem tuam ex eis; tibi enim revelavi causam meam.
24O||11||21||193110	Propterea haec dicit Dominus super viros Anathoth, qui quaerunt animam tuam et dicunt: “ Non prophetabis in nomine Domini et non morieris in manibus nostris ”. 
24O||11||22||193120	Propterea haec dicit Dominus exercituum: “ Ecce ego visitabo super eos: iuvenes morientur in gladio, filii eorum et filiae eorum morientur in fame, 
24O||11||23||193130	et reliquiae non erunt eis; inducam enim malum super viros Anathoth, annum visitationis eorum ”.
24O||12||1||193140	Iustus quidem tu es, Domine, si disputem tecum; verumtamen de iudiciis loquar ad te. Quare via impiorum prosperatur? Bene est omnibus, qui praevaricantur et inique agunt.
24O||12||2||193150	Plantasti eos, et radicem miserunt, proficiunt et faciunt fructum; prope es tu ori eorum et longe a renibus eorum.
24O||12||3||193160	Et tu, Domine, nosti me, vidisti me et probasti cor meum tecum; segrega eos quasi gregem ad victimam et sanctifica eos in diem occisionis.
24O||12||4||193170	Usquequo lugebit terra, et herba omnis regionis siccabitur propter malitiam habitantium in ea? Consumptum est animal et volucre, quoniam dixerunt: “Non videbit novissima nostra”.
24O||12||5||193180	“ Si cum peditibus currens laborasti, quomodo contendere poteris cum equis? Cum autem in terra pacis securus fueris, quid facies in silva condensa Iordanis?
24O||12||6||193190	Nam et fratres tui et domus patris tui, etiam ipsi fraudulenter egerunt adversum te et clamaverunt post te plena voce; ne credas eis, cum locuti fuerint tibi bona ”.
24O||12||7||193200	“ Reliqui domum meam, dimisi hereditatem meam; dedi dilectam animae meae in manu inimicorum eius.
24O||12||8||193210	Facta est mihi hereditas mea quasi leo in silva; dedit contra me vocem, ideo odivi eam.
24O||12||9||193220	Numquid avis discolor hereditas mea mihi? Numquid aves in circuitu contra eam? Venite, congregamini, omnes bestiae campi, properate ad devorandum.
24O||12||10||193230	Pastores multi demoliti sunt vineam meam, conculcaverunt partem meam; dederunt portionem meam desiderabilem in desertum solitudinis.
24O||12||11||193240	Posuerunt eam in dissipationem; lugetque coram me desolata, vastata est omnis terra, quia nullus est qui recogitet corde ”.
24O||12||12||193250	Super omnes colles in deserto venerunt vastatores, quia gladius Domini devorat ab extremo terrae usque ad extremum eius; non est pax universae carni.
24O||12||13||193260	Seminaverunt triticum et spinas messuerunt, laboraverunt, et non eis proderit; confundemini a fructibus vestris propter iram furoris Domini.
24O||12||14||193270	Haec dicit Dominus adversum omnes vicinos meos pessimos, qui tangunt hereditatem, quam distribui populo meo Israel: “Ecce ego evellam eos de terra sua et domum Iudae evellam de medio eorum. 
24O||12||15||193280	Et erit: cum evulsero eos, convertar et miserebor eorum et reducam eos, virum ad hereditatem suam et virum in terram suam. 
24O||12||16||193290	Et erit: si eruditi didicerint vias populi mei, ut iurent in nomine meo: “Vivit Dominus!”, sicut docuerunt populum meum iurare in Baal, aedificabuntur in medio populi mei. 
24O||12||17||193300	Quod si non audierint, evellam gentem illam evulsione et perditione ”, ait Dominus.
24O||13||1||193310	Haec dixit Dominus ad me: “ Vade et posside tibi lumba re lineum et pones illud super lumbos tuos et in aquam non inferes illud ”. 
24O||13||2||193320	Et possedi lumbare iuxta verbum Domini et posui circa lumbos meos. 
24O||13||3||193330	Et factus est sermo Domini ad me secundo dicens: 
24O||13||4||193340	“ Tolle lumbare, quod possedisti, quod est circa lumbos tuos, et surgens vade ad Euphraten et absconde ibi illud in foramine petrae ”. 
24O||13||5||193350	Et abii et abscondi illud ad Euphraten, sicut praeceperat mihi Dominus. 
24O||13||6||193360	Et factum est, post dies plurimos dixit Dominus ad me: “ Surge, vade ad Euphraten et tolle inde lumbare, quod praecepi tibi, ut absconderes ibi ”. 
24O||13||7||193370	Et abii ad Euphraten et fodi et tuli lumbare de loco, ubi absconderam illud; et ecce, computruerat lumbare, ita ut nulli usui aptum esset. 
24O||13||8||193380	Et factum est verbum Domini ad me dicens: 
24O||13||9||193390	“ Haec dicit Dominus: Sic putrescere faciam superbiam Iudae et superbiam Ierusalem multam; 
24O||13||10||193400	populus iste pessimus — qui nolunt audire verba mea et ambulant in pravitate cordis sui abieruntque post deos alienos, ut servirent eis et adorarent eos — erit sicut lumbare istud, quod nulli usui aptum est. 
24O||13||11||193410	Sicut enim adhaeret lumbare ad lumbos viri, sic agglutinavi mihi omnem domum Israel et omnem domum Iudae, dicit Dominus, ut esset mihi in populum et in nomen et in laudem et in gloriam, et non audierunt.
24O||13||12||193420	Dices ergo ad eos sermonem istum: Haec dicit Dominus, Deus Israel: Omnis laguncula implebitur vino. Et dicent ad te: “Numquid ignoramus quia omnis laguncula implebitur vino?”. 
24O||13||13||193430	Et dices ad eos: Haec dicit Dominus: Ecce ego implebo omnes habitatores terrae huius et reges, qui sedent de stirpe David super thronum eius, et sacerdotes et prophetas et omnes habitatores Ierusalem ebrietate; 
24O||13||14||193440	et collidam eos, virum in fratrem suum et patres et filios pariter, ait Dominus; non parcam et non concedam neque miserebor, ut non disperdam eos ”.
24O||13||15||193450	Audite et auribus percipite; nolite elevari, quia Dominus locutus est.
24O||13||16||193460	Date Domino Deo vestro gloriam, antequam contenebrescat, et antequam offendant pedes vestri ad montes caliginosos; exspectabitis lucem, et ponet eam in umbram mortis et in caliginem.
24O||13||17||193470	Quod si hoc non audieritis, in abscondito plorabit anima mea a facie superbiae; plorans plorabit et deducet oculus meus lacrimam, quia captus est grex Domini.
24O||13||18||193480	“ Dic regi et dominatrici: In humo sedete, quoniam descendit de capite vestro corona gloriae vestrae.
24O||13||19||193490	Civitates austri clausae sunt, et non est qui aperiat; translata est omnis Iuda transmigratione perfecta.
24O||13||20||193500	Leva oculos tuos et vide venientes ab aquilone: Ubi est grex, qui datus est tibi, pecus inclitum tuum?
24O||13||21||193510	Quid dices, cum visitaverit te? Tu enim ipsa docuisti eos adversum te, amicos in caput tuum; numquid non dolores apprehendent te quasi mulierem parturientem?
24O||13||22||193520	Quod si dixeris in corde tuo: “Quare venerunt mihi haec?”. Propter multitudinem iniquitatis tuae revelatae sunt laciniae tuae, pollutae sunt plantae tuae.
24O||13||23||193530	Numquid mutare potest Aethiops pellem suam aut pardus varietates suas? Tunc et vos poteritis benefacere, cum didiceritis malum.
24O||13||24||193540	Et disseminabo eos quasi stipulam, quae raptatur in vento deserti.
24O||13||25||193550	Haec sors tua parsque mensurae tuae a me, dicit Dominus, quia oblita es mei et confisa es in mendacio.
24O||13||26||193560	Unde et ego sublevabo lacinias tuas super faciem tuam, et apparebit ignominia tua,
24O||13||27||193570	adulteria tua et hinnitus tuus, scelus fornicationis tuae. Super colles in agro vidi abominationes tuas. Vae tibi, Ierusalem! Non mundaberis; usquequo adhuc? ”.
24O||14||1||193580	Quod factum est verbum Domini ad Ieremiam de sic citate.
24O||14||2||193590	Luget Iuda, et portae eius languescunt et contristatae iacent in terra, et clamor Ierusalem ascendit.
24O||14||3||193600	Maiores eorum miserunt minores suos ad aquam: venerunt ad cisternas, non invenerunt aquam; reportaverunt vasa sua vacua, confusi sunt et afflicti et operuerunt capita sua.
24O||14||4||193610	Propter terrae vastitatem, quia non venit pluvia in terram, confusi sunt agricolae, operuerunt capita sua.
24O||14||5||193620	Nam et cerva in agro peperit et reliquit, quia non erat herba.
24O||14||6||193630	Et onagri steterunt in collibus, traxerunt aerem quasi thoes; defecerunt oculi eorum, quia non erat herba.
24O||14||7||193640	“ Si iniquitates nostrae testificantur adversus nos, Domine, fac propter nomen tuum, quoniam multae sunt aversiones nostrae, tibi peccavimus.
24O||14||8||193650	Exspectatio Israel, salvator eius in tempore tribulationis, quare quasi peregrinus es in terra et quasi viator declinans ad pernoctandum?
24O||14||9||193660	Quare es velut vir attonitus, ut fortis, qui non potest salvare? Tu autem in medio nostri es, Domine, et nomen tuum invocatum est super nos; ne derelinquas nos ”.
24O||14||10||193670	Haec dicit Dominus populo huic: “ Ita diligunt vagari, pedes suos non prohibent et Domino non placent ”. Nunc recordatus est iniquitatum eorum et visitat peccata eorum.
24O||14||11||193680	Et dixit Dominus ad me: “ Noli orare pro populo isto in bonum. 
24O||14||12||193690	Cum ieiunaverint, non exaudiam preces eorum; et, si obtulerint holocautomata et oblationes, non suscipiam ea; quoniam gladio et fame et peste consumam eos ”. 
24O||14||13||193700	Et dixi: “ Heu, Domine Deus! Ecce prophetae dicunt eis: “Non videbitis gladium, et fames non erit in vobis, sed pacem veram dabit vobis in loco isto” ”. 
24O||14||14||193710	Et dixit Dominus ad me: “ Falso prophetae vaticinantur in nomine meo: non misi eos et non praecepi eis neque locutus sum ad eos; visionem mendacem et divinationem et fraudulentiam et seductionem cordis sui prophetant vobis. 
24O||14||15||193720	Idcirco haec dicit Dominus contra prophetas, qui prophetant in nomine meo, quos ego non misi, dicentes: “Gladius et fames non erit in terra hac”: In gladio et fame consumentur prophetae illi; 
24O||14||16||193730	et homines, quibus prophetant, erunt proiecti in viis Ierusalem prae fame et gladio, et non erit qui sepeliat eos: ipsi et uxores eorum, filii et filiae eorum, et effundam super eos malum suum.
24O||14||17||193740	Et dices ad eos verbum istud: Deducant oculi mei lacrimam per noctem et diem, et non taceant, quoniam contritione magna contrita est virgo filia populi mei, plaga pessima vehementer.
24O||14||18||193750	Si egressus fuero ad agros, ecce occisi gladio; et, si introiero in civitatem, ecce attenuati fame; propheta quoque et sacerdos abierunt per terram nescientes ”.
24O||14||19||193760	Numquid proiciens abiecisti Iudam, aut Sion abominata est anima tua? Quare ergo percussisti nos, ita ut nulla sit sanitas? Exspectavimus pacem, et non est bonum, et tempus curationis, et ecce turbatio.
24O||14||20||193770	Cognovimus, Domine, impietates nostras, iniquitates patrum nostrorum, quia peccavimus tibi.
24O||14||21||193780	Ne des nos in opprobrium propter nomen tuum, ne facias contumeliam solio gloriae tuae; recordare, ne irritum facias foedus tuum nobiscum.
24O||14||22||193790	Numquid sunt in sculptilibus gentium, qui pluant, aut caeli possunt dare imbres? Nonne tu es Dominus Deus noster, quem exspectamus? Tu enim fecisti omnia haec.
24O||15||1||193800	Et dixit Dominus ad me: “ Si steterit Moyses et Samuel co ram me, non est anima mea ad populum istum; eice illos a facie mea, et egrediantur. 
24O||15||2||193810	Quod si dixerint ad te: “Quo egrediemur?”, dices ad eos: Haec dicit Dominus: Qui ad mortem, ad mortem; et qui ad gladium, ad gladium; et qui ad famem, ad famem; et qui ad captivitatem, ad captivitatem.
24O||15||3||193820	Et mandabo super eos quattuor species, dicit Dominus: gladium ad occisionem et canes ad lacerandum et volatilia caeli et bestias terrae ad devorandum et dissipandum. 
24O||15||4||193830	Et dabo eos in commotionem universis regnis terrae, propter Manassem filium Ezechiae regem Iudae, super omnibus, quae fecit in Ierusalem.
24O||15||5||193840	Quis enim miserebitur tui, Ierusalem, aut quis contristabitur pro te, aut quis ibit ad rogandum de pace tua?
24O||15||6||193850	Tu reppulisti me, dicit Dominus, retrorsum abiisti; et extendi manum meam super te et interfeci te: laboravi miserans.
24O||15||7||193860	Et ventilavi eos ventilabro in portis terrae; orbavi et disperdidi populum meum: a viis suis non sunt reversi.
24O||15||8||193870	Multiplicatae sunt mihi viduae eius super arenam maris, induxi eis super matrem militem vastatorem meridie, misi super eam repente perturbationem et terrorem.
24O||15||9||193880	Infirmata est, quae peperit septem, exhalavit animam suam; occidit ei sol, cum adhuc esset dies, confusa est et erubuit, et residuos eorum in gladium dabo in conspectu inimicorum eorum ”, ait Dominus.
24O||15||10||193890	Vae mihi, mater mea, quoniam genuisti me virum rixae et virum discordiae in universa terra! Non feneravi, nec feneravit mihi quisquam; omnes maledicunt mihi.
24O||15||11||193900	Amen, Domine, ministravi tibi in bonum, intercessi apud te in tempore afflictionis et in tempore tribulationis pro inimico.
24O||15||12||193910	Numquid frangitur ferro ferrum aquilonis et aes?
24O||15||13||193920	“ Divitias tuas et thesauros tuos in direptionem dabo gratis, propter omnia peccata tua, in omnibus terminis tuis.
24O||15||14||193930	Et servire te faciam inimicis tuis in terra, quam nescis, quia ignis succensus est in furore meo: super vos ardebit ”.
24O||15||15||193940	Tu scis, Domine; recordare mei et visita me et vindica me de his, qui persequuntur me; noli in patientia tua abripere me, scito quoniam sustinui pro te opprobrium.
24O||15||16||193950	Inventi sunt sermones tui, et comedi eos, et factum est mihi verbum tuum in gaudium et in laetitiam cordis mei, quoniam invocatum est nomen tuum super me, Domine, Deus exercituum.
24O||15||17||193960	Non sedi in concilio ludentium et gloriatus sum; a facie manus tuae solus sedebam, quoniam indignatione replesti me.
24O||15||18||193970	Quare factus est dolor meus perpetuus, et plaga mea desperabilis renuit curari? Factus es mihi quasi rivus mendax, aquae infideles.
24O||15||19||193980	Propter hoc haec dixit Dominus: “ Si converteris, convertam te, et ante faciem meam stabis; et si separaveris pretiosum a vili, quasi os meum eris; convertentur ipsi ad te, et tu non converteris ad eos.
24O||15||20||193990	Et dabo te populo huic in murum aereum fortem; et bellabunt adversum te et non praevalebunt, quia ego tecum sum, ut salvem te et eruam te, dicit Dominus.
24O||15||21||194000	Et liberabo te de manu pessimorum et redimam te de manu fortium ”.
24O||16||1||194010	Et factum est verbum Domi ni ad me dicens: 
24O||16||2||194020	“ Non acci pies uxorem, et non erunt tibi filii et filiae in loco isto. 
24O||16||3||194030	Quia haec dicit Dominus super filios et filias, qui generantur in loco isto, et super matres eorum, quae genuerunt eos, et super patres eorum, de quorum stirpe sunt nati in terra hac: 
24O||16||4||194040	Mortibus aegrotationum morientur, non plangentur et non sepelientur; in sterquilinium super faciem terrae erunt et gladio et fame consumentur, et erit cadaver eorum in escam volatilibus caeli et bestiis terrae ”. 
24O||16||5||194050	Haec enim dixit Dominus: “Ne ingrediaris domum convivii neque vadas ad plangendum neque lugebis eos, quia abstuli pacem meam a populo isto, dicit Dominus, misericordiam et miserationes. 
24O||16||6||194060	Et morientur grandes et parvi in terra ista, non sepelientur neque plangentur, et non se incident, neque calvitium fiet pro eis. 
24O||16||7||194070	Et non frangent lugenti panem ad consolandum super mortuo et non dabunt ei calicem ad consolandum super patre suo et matre. 
24O||16||8||194080	Et domum convivii non ingredieris, ut sedeas cum eis et comedas et bibas. 
24O||16||9||194090	Quia haec dicit Dominus exercituum, Deus Israel: Ecce ego auferam de loco isto in oculis vestris et in diebus vestris vocem gaudii et vocem laetitiae, vocem sponsi et vocem sponsae.
24O||16||10||194100	Et cum annuntiaveris populo huic omnia verba haec, et dixerint tibi: “Quare locutus est Dominus super nos omne malum grande istud? Quae iniquitas nostra et quod peccatum nostrum, quod peccavimus Domino Deo nostro?”, 
24O||16||11||194110	dices ad eos: Quia dereliquerunt me patres vestri, ait Dominus, et abierunt post deos alienos et servierunt eis et adoraverunt eos et me dereliquerunt et legem meam non custodierunt. 
24O||16||12||194120	Sed et vos peius operati estis quam patres vestri: ecce enim ambulat unusquisque post pravitatem cordis sui mali, ut me non audiat. 
24O||16||13||194130	Et eiciam vos de terra hac in terram, quam ignoratis, vos et patres vestri; et servietis ibi diis alienis, die ac nocte, quia non dabo vobis gratiam.
24O||16||14||194140	Propterea ecce dies veniunt, dicit Dominus, et non dicetur ultra: “Vivit Dominus, qui eduxit filios Israel de terra Aegypti!”, 
24O||16||15||194150	sed: “Vivit Dominus, qui eduxit filios Israel de terra aquilonis et de universis terris, ad quas eieci eos!”. Et reducam eos in terram suam, quam dedi patribus eorum.
24O||16||16||194160	Ecce ego mittam piscatores multos, dicit Dominus, et piscabuntur eos; et post haec mittam eis multos venatores, et venabuntur eos de omni monte et de omni colle et de cavernis petrarum. 
24O||16||17||194170	Quia oculi mei super omnes vias eorum: non sunt absconditae a facie mea, et non est occulta iniquitas eorum ab oculis meis. 
24O||16||18||194180	Et reddam primum dupliciter iniquitates et peccata eorum, quia contaminaverunt terram meam in morticinis idolorum suorum et abominationibus suis impleverunt hereditatem meam ”.
24O||16||19||194190	Domine, fortitudo mea et praesidium meum et refugium meum in die tribulationis; ad te gentes venient ab extremis terrae et dicent: “ Vere mendacium possederunt patres nostri, vanitatem, quae nihil prodest ”.
24O||16||20||194200	Numquid faciet sibi homo deos, et ipsi non sunt dii?
24O||16||21||194210	“ Idcirco ecce ego ostendam eis per vicem hanc, ostendam eis manum meam et virtutem meam, et scient quia nomen mihi Dominus ”.
24O||17||1||194220	Peccatum Iudae scriptum est stilo ferreo, in ungue adamantino exaratum super tabulam cordis eorum et in cornibus ararum eorum,
24O||17||2||194230	ut recordarentur filii eorum ararum suarum et palorum suorum iuxta ligna frondentia in collibus excelsis,
24O||17||3||194240	montibus in campo. “ Divitias tuas, omnes thesauros tuos in direptionem dabo, excelsa tua propter peccata in universis finibus tuis.
24O||17||4||194250	Et relinques hereditatem tuam, quam dedi tibi; et servire te faciam inimicis tuis in terra, quam ignoras, quoniam ignem succendistis in naribus meis; usque in aeternum ardebit ”.
24O||17||5||194260	Haec dicit Dominus: “ Maledictus homo, qui confidit in homine et ponit carnem brachium suum, et a Domino recedit cor eius;
24O||17||6||194270	erit enim quasi myricae in deserto et non videbit, cum venerit bonum, sed habitabit in siccitate in deserto, in terra salsuginis et inhabitabili.
24O||17||7||194280	Benedictus vir, qui confidit in Domino, et erit Dominus fiducia eius;
24O||17||8||194290	et erit quasi lignum, quod transplantatur super aquas, quod ad humorem mittit radices suas et non timebit, cum venerit aestus; et erit folium eius viride, et in anno siccitatis non erit sollicitum nec aliquando desinet facere fructum
24O||17||9||194300	Dolosum est cor super omnia et insanabile; quis cognoscet illud?
24O||17||10||194310	Ego Dominus scrutans cor et probans renes, qui do unicuique iuxta viam suam et iuxta fructum operum suorum.
24O||17||11||194320	Perdix fovit, quae non peperit, ita faciens divitias sed non in iudicio. In dimidio dierum suorum derelinquet eas et in novissimo suo erit insipiens ”.
24O||17||12||194330	Solium gloriae, altitudo a principio, locus sanctificationis nostrae!
24O||17||13||194340	Exspectatio Israel, Domine, omnes, qui te derelinquunt, confundentur; recedentes a te in terra scribentur, quoniam dereliquerunt venam aquarum viventium, Dominum.
24O||17||14||194350	Sana me, Domine, et sanabor; salvum me fac, et salvus ero, quoniam laus mea tu es.
24O||17||15||194360	Ecce ipsi dicunt ad me: “ Ubi est verbum Domini? Veniat ”.
24O||17||16||194370	Et ego non institi pro malo apud te et diem calamitatis non desideravi, tu scis: quod egressum est de labiis meis, rectum in conspectu tuo fuit.
24O||17||17||194380	Non sis mihi tu formidini; refugium meum tu in die afflictionis.
24O||17||18||194390	Confundantur, qui me persequuntur, et non confundar ego; paveant illi, et non paveam ego; induc super eos diem afflictionis et duplici contritione contere eos.
24O||17||19||194400	Haec dixit Dominus ad me: “ Vade et sta in porta Filiorum populi, per quam ingrediuntur reges Iudae et egrediuntur, et in cunctis portis Ierusalem; 
24O||17||20||194410	et dices ad eos: Audite verbum Domini, reges Iudae et omnis Iuda cunctique habitatores Ierusalem, qui ingredimini per portas istas. 
24O||17||21||194420	Haec dicit Dominus: Custodite animas vestras et nolite portare pondera in die sabbati nec inferatis per portas Ierusalem; 
24O||17||22||194430	et nolite efferre onera de domibus vestris in die sabbati et omne opus non facietis: sanctificate diem sabbati, sicut praecepi patribus vestris. 
24O||17||23||194440	Et non audierunt nec inclinaverunt aurem suam; sed induraverunt cervicem suam, ne audirent me et ne acciperent disciplinam. 
24O||17||24||194450	Et erit: si audieritis me, dicit Dominus, ut non inferatis onera per portas civitatis huius in die sabbati, et si sanctificaveritis diem sabbati, ne faciatis in eo omne opus, 
24O||17||25||194460	ingredientur per portas civitatis huius reges et principes sedentes super solium David et ascendentes in curribus et equis, ipsi et principes eorum, viri Iudae et habitatores Ierusalem; et habitabitur civitas haec in sempiternum. 
24O||17||26||194470	Et venient de civitatibus Iudae et de circuitu Ierusalem et de terra Beniamin et de Sephela et de montuosis et a Nageb, portantes holocaustum et victimam et sacrificium et tus, et inferent oblationem laudis in domum Domini. 
24O||17||27||194480	Si autem non audieritis me, ut sanctificetis diem sabbati et ne portetis onus intrantes per portas Ierusalem in die sabbati, succendam ignem in portis eius, et devorabit domos Ierusalem et non exstinguetur ”.
24O||18||1||194490	Verbum, quod factum est ad Ieremiam a Domino dicens: 
24O||18||2||194500	“ Surge et descende in domum figuli et ibi audies verba mea ”. 
24O||18||3||194510	Et descendi in domum figuli, et ecce ipse faciebat opus super rotam; 
24O||18||4||194520	et dissipatum est vas, quod ipse faciebat e luto manibus suis, et rursus fecit illud vas alterum, sicut placuerat in oculis eius, ut faceret. 
24O||18||5||194530	Et factum est verbum Domini ad me dicens: 
24O||18||6||194540	“ Numquid sicut figulus iste non potero vobis facere, domus Israel?, ait Dominus. Ecce, sicut lutum in manu figuli, sic vos in manu mea, domus Israel. 
24O||18||7||194550	Repente loquar adversum gentem et adversum regnum, ut eradicem et destruam et disperdam illud; 
24O||18||8||194560	si paenitentiam egerit gens illa a malo suo, propter quod locutus sum adversus eam, agam et ego paenitentiam super malo, quod cogitavi ut facerem ei. 
24O||18||9||194570	Et subito loquar de gente et de regno, ut aedificem et plantem illud; 
24O||18||10||194580	si fecerit malum in oculis meis, ut non audiat vocem meam, paenitentiam agam super bono, quod locutus sum ut facerem ei. 
24O||18||11||194590	Nunc ergo, dic viro Iudae et habitatoribus Ierusalem dicens: Haec dicit Dominus: Ecce ego fingo contra vos malum et cogito contra vos cogitationem; revertatur unusquisque a via sua mala, et dirigite vias vestras et opera vestra ”. 
24O||18||12||194600	Qui dixerunt: “ Vanum est; post cogitationes enim nostras ibimus et unusquisque pravitatem cordis sui mali faciemus ”.
24O||18||13||194610	Ideo haec dicit Dominus: “ Interrogate gentes: quis audivit talia horribilia, quae fecit nimis virgo Israel?
24O||18||14||194620	Numquid deficiet de petra agri nix Libani, aut arescent aquae erumpentes frigidae et defluentes?
24O||18||15||194630	Quia oblitus est mei populus meus, vanitati sacrificantes et impingentes in viis suis, in semitis antiquis, ut ambularent per calles in itinere non trito,
24O||18||16||194640	ut poneret terram eorum in desolationem et in sibilum sempiternum: omnis, qui praeterierit per eam, obstupescet et movebit caput suum.
24O||18||17||194650	Sicut ventus urens dispergam eos coram inimico; dorsum et non faciem ostendam eis in die perditionis eorum ”.
24O||18||18||194660	Et dixerunt: “ Venite, et cogitemus contra Ieremiam cogitationes; non enim peribit lex a sacerdote, neque consilium a sapiente, nec sermo a propheta. Venite, et percutiamus eum lingua et non attendamus ad universos sermones eius ”.
24O||18||19||194670	Attende, Domine, ad me et audi vocem adversariorum meorum.
24O||18||20||194680	Numquid redditur pro bono malum, quia foderunt foveam animae meae? Recordare quod steterim in conspectu tuo, ut loquerer pro eis bonum et averterem indignationem tuam ab eis.
24O||18||21||194690	Propterea da filios eorum in famem et deduc eos in manus gladii; fiant uxores eorum absque liberis et viduae, et viri eorum interficiantur morte, iuvenes eorum confodiantur gladio in proelio.
24O||18||22||194700	Audiatur clamor de domibus eorum; adduces enim super eos latronem repente, quia foderunt foveam, ut caperent me, et laqueos absconderunt pedibus meis.
24O||18||23||194710	Tu autem, Domine, scis omne consilium eorum adversum me in mortem; ne propitieris iniquitati eorum, et peccatum eorum a facie tua non deleatur. Fiant corruentes in conspectu tuo; in tempore furoris tui abutere eis.
24O||19||1||194720	Haec dicit Dominus: “ Vade et eme lagunculam figuli testeam et accipe de senioribus populi et de senioribus sacerdotum 
24O||19||2||194730	et egredere ad vallem Benennom, quae est iuxta introitum portae Fictilium, et praedicabis ibi verba, quae ego loquar ad te, 
24O||19||3||194740	et dices: Audite verbum Domini, reges Iudae et habitatores Ierusalem: Haec dicit Dominus exercituum, Deus Israel: Ecce ego inducam afflictionem super locum istum, ita ut omnis, qui audierit illam, tinniant aures eius, 
24O||19||4||194750	eo quod dereliquerint me et alienum fecerint locum istum et sacrificaverint in eo diis alienis, quos nescierunt ipsi et patres eorum et reges Iudae; et repleverunt locum istum sanguine innocentium; 
24O||19||5||194760	et aedificaverunt excelsa Baal ad comburendos filios suos igne in holocaustum Baal: quae non praecepi nec locutus sum, nec ascenderunt in cor meum. 
24O||19||6||194770	Propterea ecce dies veniunt, dicit Dominus, et non vocabitur amplius locus iste Topheth et vallis Benennom sed vallis Occisionis. 
24O||19||7||194780	Et dissipabo consilium Iudae et Ierusalem in loco isto; et subvertam eos gladio in conspectu inimicorum suorum et in manu quaerentium animas eorum et dabo cadavera eorum escam volatilibus caeli et bestiis terrae. 
24O||19||8||194790	Et ponam civitatem hanc in stuporem et in sibilum; omnis, qui praeterierit per eam, obstupescet et sibilabit super universa plaga eius. 
24O||19||9||194800	Et cibabo eos carnibus filiorum suorum et carnibus filiarum suarum; et unusquisque carnem amici sui comedet in obsidione et in angustia, in qua concludent eos inimici eorum et qui quaerunt animas eorum.
24O||19||10||194810	Et conteres lagunculam in oculis virorum, qui ibunt tecum, 
24O||19||11||194820	et dices ad eos: Haec dicit Dominus exercituum: Sic conteram populum istum et civitatem istam, sicut conteritur vas figuli, quod non potest ultra instaurari; et in Topheth sepelientur, eo quod non sit alius locus ad sepeliendum. 
24O||19||12||194830	Sic faciam loco huic, ait Dominus, et habitatoribus eius, ut ponam civitatem istam sicut Topheth; 
24O||19||13||194840	et erunt domus Ierusalem et domus regum Iudae sicut locus Topheth, immundae: omnes domus, in quarum domatibus sacrificaverunt omni militiae caeli et libaverunt libamina diis alienis ”.
24O||19||14||194850	Venit autem Ieremias de Topheth, quo miserat eum Dominus ad prophetandum, et stetit in atrio domus Domini et dixit ad omnem populum: 
24O||19||15||194860	“ Haec dicit Dominus exercituum, Deus Israel: Ecce ego inducam super civitatem hanc et super omnes urbes eius universa mala, quae locutus sum adversum eam, quoniam induraverunt cervicem suam, ut non audirent sermones meos ”.
24O||20||1||194870	Et audivit Phassur filius Em mer sacerdos, qui constitutus erat princeps in domo Domini, Ieremiam prophetantem sermones istos; 
24O||20||2||194880	et percussit Phassur Ieremiam prophetam et misit eum in nervum, quod erat in porta Beniamin superiore in domo Domini. 
24O||20||3||194890	Cumque illuxisset in crastinum, eduxit Phassur Ieremiam de nervo; et dixit ad eum Ieremias: “ Non Phassur vocavit Dominus nomen tuum sed Pavorem undique. 
24O||20||4||194900	Quia haec dicit Dominus: Ecce ego dabo te in pavorem, te et omnes amicos tuos, et corruent gladio inimicorum suorum, et oculi tui videbunt; et omnem Iudam dabo in manu regis Babylonis, et traducet eos in Babylonem et percutiet eos gladio. 
24O||20||5||194910	Et dabo universam substantiam civitatis huius et omnem laborem eius omneque pretium et cunctos thesauros regum Iudae dabo in manu inimicorum eorum; et diripient eos et tollent et ducent in Babylonem. 
24O||20||6||194920	Tu autem, Phassur et omnes habitatores domus tuae, ibitis in captivitatem; et in Babylonem venies et ibi morieris ibique sepelieris, tu et omnes amici tui, quibus prophetasti mendacium ”.
24O||20||7||194930	Seduxisti me, Domine, et seductus sum; fortior me fuisti et invaluisti. Factus sum in derisum tota die, omnes subsannant me.
24O||20||8||194940	Quia quotiescumque loquor, vociferor, iniquitatem et vastitatem clamito; et factus est mihi sermo Domini in opprobrium et in derisum tota die.
24O||20||9||194950	Et dixi: “ Non recordabor eius neque loquar ultra in nomine illius ”. Et factus est in corde meo quasi ignis exaestuans claususque in ossibus meis: et defeci, ferre non sustinens.
24O||20||10||194960	Audivi enim contumelias multorum et terrorem in circuitu: “ Denuntiate, et denuntiemus eum ”. Omnes pacifici mei observabant lapsum meum: “ Forte decipietur, et praevalebimus adversus eum et consequemur ultionem ex eo ”.
24O||20||11||194970	Dominus autem mecum est quasi bellator fortis; idcirco, qui persequuntur me, cadent et infirmi erunt. Confundentur vehementer, quia non prosperati sunt; opprobrium sempiternum, quod numquam delebitur.
24O||20||12||194980	Et tu, Domine exercituum, probator iusti, qui vides renes et cor, videam, quaeso, ultionem tuam ex eis; tibi enim revelavi causam meam.
24O||20||13||194990	Cantate Domino, laudate Dominum, quia liberavit animam pauperis de manu malorum.
24O||20||14||195000	Maledicta dies, in qua natus sum; dies, in qua peperit me mater mea, non sit benedicta.
24O||20||15||195010	Maledictus vir, qui annuntiavit patri meo dicens: “ Natus est tibi puer masculus ” et gaudio laetificavit eum;
24O||20||16||195020	sit homo ille, ut sunt civitates, quas subvertit Dominus et non paenituit eum: audiat clamorem mane et ululatum in tempore meridiano, 
24O||20||17||195030	qui non me interfecit a vulva, ut fieret mihi mater mea sepulcrum, et vulva eius conceptus aeternus.
24O||20||18||195040	Quare de vulva egressus sum, ut viderem laborem et dolorem, et consumerentur in confusione dies mei?
24O||21||1||195050	Verbum, quod factum est ad Ieremiam a Domino, quando misit ad eum rex Sedecias Phassur filium Melchiae et Sophoniam filium Maasiae sacerdotem dicens: 
24O||21||2||195060	“ Interroga pro nobis Dominum, quia Nabuchodonosor rex Babylonis proeliatur adversum nos; si forte faciat Dominus nobiscum secundum omnia mirabilia sua, et recedat a nobis ”. 
24O||21||3||195070	Et dixit Ieremias ad eos: “ Sic dicetis Sedeciae: 
24O||21||4||195080	Haec dicit Dominus, Deus Israel: Ecce ego convertam vasa belli, quae in manibus vestris sunt et quibus vos pugnatis adversum regem Babylonis et Chaldaeos, qui obsident vos in circuitu murorum; et congregabo eos in medio civitatis huius. 
24O||21||5||195090	Et debellabo ego vos in manu extenta et in brachio forti et in furore et in indignatione et in ira grandi 
24O||21||6||195100	et percutiam habitatores civitatis huius, homines et bestias: pestilentia magna morientur. 
24O||21||7||195110	Et post haec, ait Dominus, dabo Sedeciam regem Iudae et servos eius et populum eius, qui derelicti sunt in civitate hac a peste et gladio et fame, in manu Nabuchodonosor regis Babylonis et in manu inimicorum eorum et in manu quaerentium animam eorum; et percutiet eos in ore gladii et non flectetur neque parcet nec miserebitur.
24O||21||8||195120	Et ad populum hunc dices: Haec dicit Dominus: Ecce ego do coram vobis viam vitae et viam mortis: 
24O||21||9||195130	qui habitaverit in urbe hac, morietur gladio et fame et peste; qui autem egressus fuerit et transfugerit ad Chaldaeos, qui obsident vos, vivet, et erit ei anima sua quasi spolium. 
24O||21||10||195140	Posui enim faciem meam super civitatem hanc in malum et non in bonum, ait Dominus: in manu regis Babylonis dabitur, et exuret eam igni.
24O||21||11||195150	Et domui regis Iudae: Audite verbum Domini,
24O||21||12||195160	domus David. Haec dicit Dominus: Iudicate mane iudicium et eruite vi oppressum de manu expoliantis, ne forte egrediatur ut ignis indignatio mea et succendatur, et non sit qui exstinguat, propter malitiam operum vestrorum.
24O||21||13||195170	Ecce ego ad te, habitatricem vallis, petram in planitie, ait Dominus; qui dicitis: “Quis invadet nos? Et quis ingredietur domos nostras?”.
24O||21||14||195180	Et visitabo super vos iuxta fructum operum vestrorum, dicit Dominus; et succendam ignem in saltu eius, et devorabit omnia in circuitu eius ”.
24O||22||1||195190	Haec dicit Dominus: “ Descende in domum regis Iudae et loqueris ibi verbum hoc 
24O||22||2||195200	et dices: Audi verbum Domini, rex Iudae, qui sedes super solium David, tu et servi tui et populus tuus, qui ingredimini per portas istas. 
24O||22||3||195210	Haec dicit Dominus: Facite iudicium et iustitiam et liberate vi oppressum de manu expoliantis et advenam et pupillum et viduam nolite affligere neque opprimatis inique et sanguinem innocentem ne effundatis in loco isto. 
24O||22||4||195220	Si enim facientes feceritis verbum istud, ingredientur per portas domus huius reges, sedentes de genere David super thronum eius et ascendentes currus et equos, ipsi et servi et populus eorum. 
24O||22||5||195230	Quod si non audieritis verba haec, in memetipso iuravi, dicit Dominus, quia in solitudinem erit domus haec.
24O||22||6||195240	Quia haec dicit Dominus super domum regis Iudae: Galaad tu mihi, caput Libani, verumtamen ponam te solitudinem, urbes inhabitabiles,
24O||22||7||195250	et sanctificabo super te interficientem virum et arma eius, et succident electas cedros tuas et praecipitabunt in ignem.
24O||22||8||195260	Et pertransibunt gentes multae per civitatem hanc, et dicet unusquisque proximo suo: “Quare fecit Dominus sic civitati huic grandi?”. 
24O||22||9||195270	Et respondebunt: “Eo quod dereliquerint pactum Domini Dei sui et adoraverint deos alienos et servierint eis” ”.
24O||22||10||195280	Nolite flere mortuum neque lugeatis super eum fletu; plangite eum, qui egreditur, quia non revertetur ultra nec videbit terram nativitatis suae.
24O||22||11||195290	Quia haec dicit Dominus ad Sellum filium Iosiae regem Iudae, qui regnavit pro Iosia patre suo: “ Qui egressus est de loco isto, non revertetur huc amplius, 
24O||22||12||195300	sed in loco, ad quem transtulerunt eum, ibi morietur et terram istam non videbit amplius ”.
24O||22||13||195310	Vae, qui aedificat domum suam in iniustitia et cenacula sua non in iudicio, proximum suum servire facit gratis et mercedem eius non reddet ei;
24O||22||14||195320	qui dicit: “ Aedificabo mihi domum latam et cenacula spatiosa ”; qui aperit sibi fenestras et facit laquearia cedrina pingitque sinopide!
24O||22||15||195330	Numquid regnabis, quoniam gloriaris in cedris? Pater tuus numquid non comedit et bibit? Sed fecit iudicium et iustitiam, tunc bene erat ei.
24O||22||16||195340	Iudicavit causam pauperis et egeni, tunc bene. “ Numquid non hoc est nosse me? ”, dicit Dominus.
24O||22||17||195350	Tui vero oculi et cor tuum nonnisi ad avaritiam et ad sanguinem innocentem fundendum et ad calumniam et ad oppressionem faciendam.
24O||22||18||195360	Propterea haec dicit Dominus ad Ioachim filium Iosiae regem Iudae: “ Non plangent eum: “Vae, frater meus!” et “Vae, soror!”. Non concrepabunt ei: “Vae, domine!” et “Vae, inclite!”.
24O||22||19||195370	Sepultura asini sepelietur, tractus et proiectus longe extra portas Ierusalem ”.
24O||22||20||195380	Ascende Libanum et clama et in Basan da vocem tuam et clama de Abarim, quia contriti sunt omnes amatores tui.
24O||22||21||195390	Locutus sum ad te in securitate tua, et dixisti: “ Non audiam! ”. Haec est via tua ab adulescentia tua, quia non audisti vocem meam.
24O||22||22||195400	Omnes pastores tuos pascet ventus, et amatores tui in captivitatem ibunt, quia tunc confunderis et erubesces ab omni malitia tua.
24O||22||23||195410	Quae sedes in Libano et nidificas in cedris, quomodo congemisces, cum venerint tibi dolores quasi dolores parturientis!
24O||22||24||195420	“ Vivo ego, dicit Dominus, quia si fuerit Iechonias, filius Ioachim rex Iudae, anulus in manu dextera mea, inde evellam eum 
24O||22||25||195430	et dabo te in manu quaerentium animam tuam et in manu, quorum tu formidas faciem, in manu Nabuchodonosor, regis Babylonis, et in manu Chaldaeorum; 
24O||22||26||195440	et mittam te et matrem tuam, quae genuit te, in terram alienam, in qua nati non estis, ibique moriemini; 
24O||22||27||195450	et in terram, ad quam ipsi levant animam suam, ut revertantur, illuc non revertentur ”.
24O||22||28||195460	Numquid vas despectum et contritum, vir iste Iechonias? Numquid vas absque omni voluptate? Quare abiecti sunt, ipse et semen eius, et proiecti in terram, quam ignoraverunt? 
24O||22||29||195470	Terra, terra, terra, audi sermonem Domini! 
24O||22||30||195480	Haec dicit Dominus: “ Scribite virum istum sterilem, virum, qui in diebus suis non prosperabitur; nec enim erit de semine eius vir, qui sedeat super solium David et potestatem habeat ultra in Iuda ”.
24O||23||1||195490	“Vae pastoribus, qui disper dunt et dissipant gregem pascuae meae!, dicit Dominus. 
24O||23||2||195500	Ideo haec dicit Dominus, Deus Israel, ad pastores, qui pascunt populum meum: Vos dissipastis gregem meum et eiecistis eos et non visitastis eos; ecce ego visitabo super vos malitiam operum vestrorum, ait Dominus. 
24O||23||3||195510	Et ego congregabo reliquias gregis mei de omnibus terris, ad quas eiecero eos, et convertam eos ad rura sua, et crescent et multiplicabuntur. 
24O||23||4||195520	Et suscitabo super eos pastores, et pascent eos; non formidabunt ultra et non pavebunt, et nullus quaeretur ex numero, dicit Dominus.
24O||23||5||195530	Ecce dies veniunt, dicit Dominus, et suscitabo David germen iustum; et regnabit rex et sapiens erit et faciet iudicium et iustitiam in terra.
24O||23||6||195540	In diebus illis salvabitur Iuda, et Israel habitabit confidenter; et hoc est nomen, quod vocabunt eum: Dominus iustitia nostra.
24O||23||7||195550	Propter hoc ecce dies veniunt, dicit Dominus, et non dicent ultra: “Vivit Dominus, qui eduxit filios Israel de terra Aegypti!”, 
24O||23||8||195560	sed: “Vivit Dominus, qui eduxit et adduxit semen domus Israel de terra aquilonis et de cunctis terris!”, ad quas eieceram eos; et habitabunt in terra sua ”.
24O||23||9||195570	Ad prophetas. Contritum est cor meum in medio mei, contremuerunt omnia ossa mea; factus sum quasi vir ebrius et quasi homo madidus a vino, a facie Domini et a facie verborum sanctorum eius;
24O||23||10||195580	quia adulteris repleta est terra, quia a facie maledictionis luxit terra, arefacta sunt arva deserti, factus est cursus eorum malus, et fortitudo eorum iniustitia.
24O||23||11||195590	“ Propheta namque et sacerdos polluti sunt, et in domo mea inveni malum eorum, ait Dominus.
24O||23||12||195600	Idcirco via eorum erit quasi lubricum; in tenebras proicientur et cadent in eis; afferam enim super eos mala, annum visitationis eorum, ait Dominus.
24O||23||13||195610	Et in prophetis Samariae vidi fatuitatem: prophetabant in Baal et decipiebant populum meum Israel.
24O||23||14||195620	Et in prophetis Ierusalem vidi horribilia: adulterium faciunt et in mendacio ambulant; et confortaverunt manus pessimorum, ut non converteretur unusquisque a malitia sua: facti sunt mihi omnes ut Sodoma, et habitatores eius quasi Gomorra ”.
24O||23||15||195630	Propterea haec dicit Dominus exercituum ad prophetas: “ Ecce ego cibabo eos absinthio et potabo eos felle; a prophetis enim Ierusalem egressa est pollutio super omnem terram.
24O||23||16||195640	Haec dicit Dominus exercituum: Nolite audire verba prophetarum, qui prophetant vobis et decipiunt vos; visionem cordis sui loquuntur, non de ore Domini.
24O||23||17||195650	Dicunt his, qui despiciunt me: “Locutus est Dominus: Pax erit vobis”; et omni, qui ambulat in pravitate cordis sui, dixerunt: “Non veniet super vos malum”.
24O||23||18||195660	Quis enim affuit in consilio Domini et vidit et audivit sermonem eius? Quis consideravit verbum illius et audivit?
24O||23||19||195670	Ecce turbo Domini, indignatio egressa est, et tempestas erumpens super caput impiorum irruet.
24O||23||20||195680	Non cessabit furor Domini, usque dum faciat et usque dum compleat cogitationes cordis sui; in novissimis diebus intellegetis consilium eius.
24O||23||21||195690	Non mittebam prophetas, et ipsi currebant; non loquebar ad eos, et ipsi prophetabant.
24O||23||22||195700	Si stetissent in consilio meo, nota fecissent verba mea populo meo et avertissent utique eos a via sua mala et ab operibus suis pessimis.
24O||23||23||195710	Putasne Deus e vicino ego sum, dicit Dominus, et non Deus de longe?
24O||23||24||195720	Si occultabitur vir in absconditis, ego non videbo eum?, dicit Dominus. Numquid non caelum et terram ego impleo?, dicit Dominus.
24O||23||25||195730	Audivi, quae dixerunt prophetae prophetantes in nomine meo mendacium atque dicentes: “Somniavi, somniavi”. 
24O||23||26||195740	Usquequo istud est in corde prophetarum vaticinantium mendacium et prophetantium seductionem cordis sui? 
24O||23||27||195750	Qui volunt facere, ut obliviscatur populus meus nominis mei, propter somnia eorum, quae narrat unusquisque ad proximum suum, sicut obliti sunt patres eorum nominis mei propter Baal. 
24O||23||28||195760	Propheta, qui habet somnium, narret somnium et, qui habet sermonem meum, loquatur sermonem meum vere. Quid paleis ad triticum?, dicit Dominus.
24O||23||29||195770	Numquid non verba mea sunt quasi ignis, dicit Dominus, et quasi malleus conterens petram? 
24O||23||30||195780	Propterea ecce ego ad prophetas, ait Dominus, qui furantur verba mea unusquisque a proximo suo. 
24O||23||31||195790	Ecce ego ad prophetas, ait Dominus, qui assumunt linguas suas et aiunt: “Dicit Dominus”. 
24O||23||32||195800	Ecce ego ad prophetantes somnia mendacii, ait Dominus, qui narraverunt ea et seduxerunt populum meum in mendaciis suis et in iactantia sua, cum ego non misissem eos nec mandassem eis; qui nihil profuerunt populo huic, dicit Dominus.
24O||23||33||195810	Si interrogaverit te populus iste vel propheta aut sacerdos dicens: “Quod est onus Domini”, dices ad eos: Vos estis onus; proiciam quippe vos, dicit Dominus. 
24O||23||34||195820	Et propheta et sacerdos et populus, qui dicit: “Onus Domini”, visitabo super virum illum et super domum eius. 
24O||23||35||195830	Haec dicetis unusquisque ad proximum et ad fratrem suum: “Quid respondit Dominus?” et “Quid locutus est Dominus?”. 
24O||23||36||195840	Sed “Onus Domini” ultra non memorabitis, quia onus erit unicuique sermo suus, et pervertitis verba Dei viventis, Domini exercituum, Dei nostri. 
24O||23||37||195850	Haec dices ad prophetam: “Quid respondit tibi Dominus?” et “Quid locutus est Dominus?”. 
24O||23||38||195860	Si autem “Onus Domini” dixeritis, propter hoc haec dicit Dominus: Quia dixistis sermonem istum: “Onus Domini”, et misi ad vos dicens: Nolite dicere: “Onus Domini”; 
24O||23||39||195870	propterea, ecce ego tollam vos portans et proiciam vos et civitatem, quam dedi vobis et patribus vestris, a facie mea; 
24O||23||40||195880	et dabo vos in opprobrium sempiternum et in ignominiam aeternam, quae numquam oblivione delebitur ”.
24O||24||1||195890	Ostendit mihi Dominus, et ecce duo calathi pleni ficis positi ante templum Domini, postquam transtulit Nabuchodonosor rex Babylonis Iechoniam filium Ioachim regem Iudae et principes eius et fabrum et inclusorem de Ierusalem et adduxit eos in Babylonem. 
24O||24||2||195900	Calathus unus ficus bonas habebat nimis, ut solent ficus esse primi temporis; et calathus unus ficus habebat malas nimis, quae comedi non poterant, eo quod essent malae.
24O||24||3||195910	Et dixit Dominus ad me: “ Quid tu vides, Ieremia? ”. Et dixi: “ Ficus, ficus bonas, bonas valde, et malas, malas valde, quae comedi non possunt, eo quod sint malae ”. 
24O||24||4||195920	Et factum est verbum Domini ad me dicens: 
24O||24||5||195930	“ Haec dicit Dominus, Deus Israel: Sicut ficus hae bonae, sic cognoscam transmigrationem Iudae, quam emisi de loco isto in terram Chaldaeorum, in bonum. 
24O||24||6||195940	Et ponam oculos meos super eos ad placandum et reducam eos in terram hanc et aedificabo eos et non destruam et plantabo eos et non evellam. 
24O||24||7||195950	Et dabo eis cor, ut sciant me quia ego sum Dominus; et erunt mihi in populum, et ego ero eis in Deum, quia revertentur ad me in toto corde suo.
24O||24||8||195960	Et sicut ficus pessimae, quae comedi non possunt, eo quod sint malae, haec dicit Dominus, sic dabo Sedeciam regem Iudae et principes eius et reliquos de Ierusalem, qui remanserunt in terra hac et qui habitant in terra Aegypti. 
24O||24||9||195970	Et dabo eos in vexationem afflictionemque omnibus regnis terrae, in opprobrium et in proverbium et in derisum et in maledictionem in universis locis, ad quae eieci eos. 
24O||24||10||195980	Et mittam in eis gladium et famem et pestem, donec consumantur de terra, quam dedi eis et patribus eorum ”.
24O||25||1||195990	Verbum, quod factum est ad Ieremiam de omni populo Iudae in anno quarto Ioachim filii Iosiae regis Iudae — ipse est annus primus Nabuchodonosor regis Babylonis — 
24O||25||2||196000	quod locutus est Ieremias propheta ad omnem populum Iudae et ad universos habitatores Ierusalem dicens:
24O||25||3||196010	“ A tertio decimo anno Iosiae filii Amon regis Iudae usque ad diem hanc, iste tertius et vicesimus est annus, factum est verbum Domini ad me, et locutus sum ad vos de nocte consurgens et loquens, et non audistis. 
24O||25||4||196020	Et misit Dominus ad vos omnes servos suos prophetas, consurgens diluculo mittensque; et non audistis neque inclinastis aures vestras, ut audiretis, 
24O||25||5||196030	cum diceret: “Revertimini unusquisque a via sua mala et a pessimis cogitationibus vestris, et habitabitis in terra, quam dedit Dominus vobis et patribus vestris, a saeculo et usque in saeculum; 
24O||25||6||196040	et nolite ire post deos alienos, ut serviatis eis adoretisque eos, neque me ad iracundiam provocetis in operibus manuum vestrarum, et non affligam vos. 
24O||25||7||196050	Et non audistis me, dicit Dominus, ut me ad iracundiam provocaretis in operibus manuum vestrarum, in malum vestrum”.
24O||25||8||196060	Propterea haec dicit Dominus exercituum: Pro eo quod non audistis verba mea, 
24O||25||9||196070	ecce ego mittam et assumam universas cognationes aquilonis, ait Dominus, et Nabuchodonosor regem Babylonis, servum meum, et adducam eos super terram istam et super habitatores eius et super omnes nationes, quae in circuitu illius sunt; et interficiam eos et ponam eos in stuporem et in sibilum et in ruinas sempiternas. 
24O||25||10||196080	Perdamque ex eis vocem gaudii et vocem laetitiae, vocem sponsi et vocem sponsae, vocem molae et lumen lucernae, 
24O||25||11||196090	et erit universa terra haec in solitudinem et in stuporem, et servient omnes gentes istae regi Babylonis septuaginta annis. 
24O||25||12||196100	Cumque impleti fuerint septuaginta anni, visitabo super regem Babylonis et super gentem illam, dicit Dominus, iniquitatem eorum et super terram Chaldaeorum; et ponam illam in solitudines sempiternas. 
24O||25||13||196110	Et adducam super terram illam omnia verba mea, quae locutus sum contra eam, omne, quod scriptum est in libro isto, quaecumque prophetavit Ieremias adversum omnes gentes. 
24O||25||14||196120	Quia servient eis etiam illi, gentes multae et reges magni, et reddam eis secundum opera eorum et secundum facta manuum suarum ”.
24O||25||15||196130	Quia sic dicit Dominus, Deus Israel, ad me: “ Sume calicem vini furoris huius de manu mea et propinabis de illo cunctis gentibus, ad quas ego mittam te; 
24O||25||16||196140	et bibent et turbabuntur et insanient a facie gladii, quem ego mittam inter eos ”.
24O||25||17||196150	Et accepi calicem de manu Domini et propinavi cunctis gentibus, ad quas misit me Dominus, 
24O||25||18||196160	Ierusalem et civitatibus Iudae et regibus eius et principibus eius, ut darem eos in solitudinem et in stuporem, in sibilum et in maledictionem, sicut est dies ista; 
24O||25||19||196170	pharaoni regi Aegypti et servis eius et principibus eius et omni populo eius; 
24O||25||20||196180	et omni vulgo promiscuo et cunctis regibus terrae Us et cunctis regibus terrae Philisthim et Ascaloni et Gazae et Accaroni et reliquiis Azoti, 
24O||25||21||196190	Edom et Moab et filiis Ammon; 
24O||25||22||196200	et cunctis regibus Tyri et universis regibus Sidonis et regibus terrae insularum, qui sunt trans mare; 
24O||25||23||196210	et Dedan et Thema et Buz et universis, qui attonsi sunt in comam; 
24O||25||24||196220	et cunctis regibus Arabiae et cunctis regibus vulgi promiscui, qui habitant in deserto, 
24O||25||25||196230	et cunctis regibus Zimri et cunctis regibus Elam et cunctis regibus Medorum, 
24O||25||26||196240	cunctis quoque regibus aquilonis de prope et de longe, unicuique post fratrem suum et omnibus regnis terrae, quae super faciem eius sunt; et rex Sesach bibet post eos.
24O||25||27||196250	“ Et dices ad eos: Haec dicit Dominus exercituum, Deus Israel: Bibite et inebriamini et vomite; et cadite neque surgatis a facie gladii, quem ego mittam inter vos. 
24O||25||28||196260	Cumque noluerint accipere calicem de manu tua, ut bibant, dices ad eos: Haec dicit Dominus exercituum: Bibentes bibetis; 
24O||25||29||196270	quia ecce in civitate, super quam invocatum est nomen meum, ego incipio affligere, et vos immunes eritis? Non eritis immunes; gladium enim ego voco super omnes habitatores terrae, dicit Dominus exercituum.
24O||25||30||196280	Et tu prophetabis ad eos omnia verba haec et dices ad illos: Dominus de excelso rugiet et de habitaculo sancto suo dabit vocem suam; rugiens rugiet super pascua sua, celeuma quasi calcantium concinetur adversus omnes habitatores terrae.
24O||25||31||196290	Pervenit sonitus usque ad extrema terrae, quia iudicium Domino cum gentibus; in iudicium venit ipse cum omni carne; impios tradidit gladio, dicit Dominus.
24O||25||32||196300	Haec dicit Dominus exercituum: Ecce afflictio egreditur de gente in gentem, et turbo magnus surgit a summitatibus terrae ”.
24O||25||33||196310	Et erunt interfecti Domini in die illa a summo terrae usque ad summum eius; non plangentur et non colligentur neque sepelientur: in sterquilinium super faciem terrae erunt.
24O||25||34||196320	Ululate, pastores, et clamate; et volutamini vos in pulvere, optimates gregis, quia completi sunt dies vestri ad occisionem et ad dispersionem vestram, et cadetis quasi vasa pretiosa.
24O||25||35||196330	Et peribit fuga a pastoribus, et salvatio ab optimatibus gregis.
24O||25||36||196340	Vox clamoris pastorum et ululatus optimatium gregis, quia vastavit Dominus pascua eorum.
24O||25||37||196350	Et conticuerunt arva pacis a facie irae furoris Domini.
24O||25||38||196360	Dereliquit quasi leo umbraculum suum, quia facta est terra eorum in desolationem, a facie irae violentae et a facie irae furoris Domini.
24O||26||1||196370	In principio regni Ioachim filii Iosiae regis Iudae factum est verbum istud a Domino dicens: 
24O||26||2||196380	“ Haec dicit Dominus: Sta in atrio domus Domini et loqueris ad omnes civitates Iudae, de quibus veniunt, ut adorent in domo Domini, universos sermones, quos ego mandavi tibi, ut loquaris ad eos: noli subtrahere verbum, 
24O||26||3||196390	si forte audiant et convertantur unusquisque a via sua mala, et paeniteat me mali, quod cogito facere eis propter malitiam operum eorum. 
24O||26||4||196400	Et dices ad eos: Haec dicit Dominus: Si non audieritis me, ut ambuletis in lege mea, quam dedi vobis, 
24O||26||5||196410	ut audiatis sermones servorum meorum prophetarum, quos ego misi ad vos de nocte consurgens et dirigens, et non audistis, 
24O||26||6||196420	dabo domum istam sicut Silo et urbem hanc dabo in maledictionem cunctis gentibus terrae ”.
24O||26||7||196430	Et audierunt sacerdotes et prophetae et omnis populus Ieremiam loquentem verba haec in domo Domini. 
24O||26||8||196440	Cumque complesset Ieremias loquens omnia, quae praeceperat ei Dominus, ut loqueretur ad universum populum, apprehenderunt eum sacerdotes et prophetae et omnis populus dicens: “ Morte moriaris! 
24O||26||9||196450	Quare prophetasti in nomine Domini dicens: “Sicut Silo erit domus haec, et urbs ista desolabitur, eo quod non sit habitator”? ”. Et congregatus est omnis populus adversus Ieremiam in domo Domini. 
24O||26||10||196460	Et audierunt principes Iudae verba haec et ascenderunt de domo regis in domum Domini et sederunt in introitu portae domus Domini Novae. 
24O||26||11||196470	Et locuti sunt sacerdotes et prophetae ad principes et ad omnem populum dicentes: “ Iudicium mortis est viro huic, quia prophetavit adversus civitatem istam, sicut audistis auribus vestris ”. 
24O||26||12||196480	Et ait Ieremias ad omnes principes et ad universum populum dicens: “ Dominus misit me, ut prophetarem ad domum istam et ad civitatem hanc omnia verba, quae audistis. 
24O||26||13||196490	Nunc ergo bonas facite vias vestras et opera vestra et audite vocem Domini Dei vestri, et paenitebit Dominum mali, quod locutus est adversum vos. 
24O||26||14||196500	Ego autem ecce in manibus vestris sum; facite mihi, quod bonum et rectum est in oculis vestris. 
24O||26||15||196510	Verumtamen scitote et cognoscite quod si occideritis me, sanguinem innocentem tradetis contra vosmetipsos et contra civitatem istam et habitatores eius; in veritate enim misit me Dominus ad vos, ut loquerer in auribus vestris omnia verba haec ”. 
24O||26||16||196520	Et dixerunt principes et omnis populus ad sacerdotes et prophetas: “ Non est viro huic iudicium mortis, quia in nomine Domini Dei nostri locutus est ad nos ”.
24O||26||17||196530	Surrexerunt ergo viri de senioribus terrae et dixerunt ad omnem coetum populi loquentes: 
24O||26||18||196540	“ Michaeas Morasthites fuit propheta in diebus Ezechiae regis Iudae et ait ad omnem populum Iudae dicens: “Haec dicit Dominus exercituum: Sion quasi ager arabitur, et Ierusalem in acervum lapidum erit, et mons domus in excelsa silvarum”.
24O||26||19||196550	Numquid morte condemnavit eum Ezechias rex Iudae et omnis Iuda? Numquid non timuerunt Dominum et deprecati sunt faciem Domini, et paenituit Dominum mali, quod locutus fuerat adversum eos? Et nos facimus malum grande contra animas nostras! ”.
24O||26||20||196560	Fuit quoque vir prophetans in nomine Domini Urias filius Semei de Cariathiarim et prophetavit adversus civitatem istam et adversus terram hanc iuxta omnia verba Ieremiae. 
24O||26||21||196570	Et audivit rex Ioachim et omnes potentes et principes eius verba haec, et quaesivit rex interficere eum; et audivit Urias et timuit fugitque et ingressus est Aegyptum. 
24O||26||22||196580	Et misit rex Ioachim viros in Aegyptum, Elnathan filium Achobor et viros cum eo in Aegyptum; 
24O||26||23||196590	et eduxerunt Uriam de Aegypto et adduxerunt eum ad regem Ioachim, et percussit eum gladio et proiecit cadaver eius in sepulcris filiorum vulgi. 
24O||26||24||196600	Igitur manus Ahicam filii Saphan fuit cum Ieremia, ut non traderetur in manus populi, et interficerent eum.
24O||27||1||196610	In principio regni Sedeciae filii Iosiae regis Iudae factum est verbum istud ad Ieremiam a Domino dicens: 
24O||27||2||196620	“ Haec dicit Dominus ad me: Fac tibi vincula et iuga et pones ea in collo tuo 
24O||27||3||196630	et mittes ea ad regem Edom et ad regem Moab et ad regem filiorum Ammon et ad regem Tyri et ad regem Sidonis in manu nuntiorum, qui venerunt Ierusalem ad Sedeciam regem Iudae; 
24O||27||4||196640	et praecipies eis, ut ad dominos suos loquantur: Haec dicit Dominus exercituum, Deus Israel: Haec dicetis ad dominos vestros: 
24O||27||5||196650	Ego feci terram et hominem et iumenta, quae sunt super faciem terrae, in fortitudine mea magna et in brachio meo extento et dedi eam ei, qui placuit in oculis meis. 
24O||27||6||196660	Et nunc itaque ego dedi omnes terras istas in manu Nabuchodonosor regis Babylonis servi mei, insuper et bestias agri dedi ei, ut serviant illi; 
24O||27||7||196670	et servient ei omnes gentes et filio eius et filio filii eius, donec veniat tempus terrae eius etiam ipsius; et servient ei gentes multae et reges magni. 
24O||27||8||196680	Gens autem et regnum, quod non servierit Nabuchodonosor regi Babylonis, et quicumque non curvaverit collum suum sub iugo regis Babylonis, in gladio et in fame et in peste visitabo super gentem illam, ait Dominus, donec consumam eos in manu eius. 
24O||27||9||196690	Vos ergo nolite audire prophetas vestros et divinos et somniatores et augures et maleficos, qui dicunt vobis: “Non servietis regi Babylonis”, 
24O||27||10||196700	quia mendacium prophetant vobis, ut longe vos faciant de terra vestra, et eiciam vos, et pereatis. 
24O||27||11||196710	Porro gens, quae subiecerit cervicem suam sub iugo regis Babylonis et servierit ei, dimittam eam in terra sua, dicit Dominus, et colet eam et habitabit in ea ”.
24O||27||12||196720	Et ad Sedeciam regem Iudae locutus sum secundum omnia verba haec dicens: “ Subicite colla vestra sub iugo regis Babylonis et servite ei et populo eius, et vivetis. 
24O||27||13||196730	Quare moriemini tu et populus tuus gladio, fame et peste, sicut locutus est Dominus ad gentem, quae servire noluerit regi Babylonis? 
24O||27||14||196740	Nolite audire verba prophetarum dicentium vobis: “Non servietis regi Babylonis”, quia mendacium ipsi loquuntur vobis. 
24O||27||15||196750	Quia non misi eos, ait Dominus, et ipsi prophetant in nomine meo mendaciter, ut eiciam vos et pereatis, tam vos quam prophetae, qui vaticinantur vobis ”.
24O||27||16||196760	Et ad sacerdotes et ad populum istum locutus sum dicens: “ Haec dicit Dominus: Nolite audire verba prophetarum vestrorum, qui prophetant vobis dicentes: “Ecce vasa domus Domini revertentur de Babylone nunc cito”. Mendacium enim prophetant vobis. 
24O||27||17||196770	Nolite ergo audire eos, sed servite regi Babylonis, ut vivatis. Quare datur haec civitas in solitudinem? 
24O||27||18||196780	Et si prophetae sunt, et est verbum Domini in eis, occurrant Domino exercituum, ut non veniant vasa, quae derelicta fuerant in domo Domini et in domo regis Iudae et in Ierusalem, in Babylonem ”. 
24O||27||19||196790	Quia haec dicit Dominus exercituum ad columnas et ad mare et ad bases et ad reliqua vasorum, quae remanserunt in civitate hac, 
24O||27||20||196800	quae non tulit Nabuchodonosor rex Babylonis, cum transferret Iechoniam filium Ioachim regem Iudae de Ierusalem in Babylonem et omnes optimates Iudae et Ierusalem; 
24O||27||21||196810	quia haec dicit Dominus exercituum, Deus Israel, ad vasa, quae derelicta sunt in domo Domini et in domo regis Iudae et Ierusalem: 
24O||27||22||196820	“In Babylonem transferentur et ibi erunt usque ad diem visitationis eorum, dicit Dominus; et afferri faciam ea et restitui in loco isto ”.
24O||28||1||196830	Et factum est in anno illo, in principio regni Sedeciae regis Iudae, in anno quarto in mense quinto, dixit ad me Hananias filius Azur propheta de Gabaon in domo Domini coram sacerdotibus et omni populo dicens: 
24O||28||2||196840	“ Haec dicit Domi nus exercituum, Deus Israel: Contrivi iugum regis Babylonis. 
24O||28||3||196850	Adhuc duo anni dierum, et ego referri faciam ad locum istum omnia vasa domus Domini, quae tulit Nabuchodonosor rex Babylonis de loco isto et transtulit ea in Babylonem. 
24O||28||4||196860	Et Iechoniam filium Ioachim regem Iudae et omnem transmigrationem Iudae, qui ingressi sunt in Babylonem, ego convertam ad locum istum, ait Dominus; conteram enim iugum regis Babylonis ”. 
24O||28||5||196870	Et dixit Ieremias propheta ad Hananiam prophetam in oculis sacerdotum et in oculis omnis populi, qui stabat in domo Domini, 
24O||28||6||196880	et ait Ieremias propheta: “ Amen, sic faciat Dominus! Suscitet Dominus verba tua, quae prophetasti, ut referantur vasa in domum Domini et omnis transmigratio de Babylone ad locum istum. 
24O||28||7||196890	Verumtamen audi verbum hoc, quod ego loquor in auribus tuis et in auribus universi populi: 
24O||28||8||196900	Prophetae, qui fuerunt ante me et ante te ab initio et prophetaverunt super terras multas et super regna magna de proelio et de afflictione et de peste; 
24O||28||9||196910	propheta, qui vaticinatur pacem, cum venerit verbum eius, scietur propheta, quem misit Dominus in veritate ”.
24O||28||10||196920	Et tulit Hananias propheta iugum de collo Ieremiae prophetae et confregit illud; 
24O||28||11||196930	et ait Hananias in conspectu omnis populi dicens: “ Haec dicit Dominus: Sic confringam iugum Nabuchodonosor regis Babylonis post duos annos dierum de collo omnium gentium ”. Et abiit Ieremias propheta in viam suam.
24O||28||12||196940	Et factum est verbum Domini ad Ieremiam, postquam confregit Hananias propheta iugum de collo Ieremiae prophetae, dicens: 
24O||28||13||196950	“Vade et dices Hananiae: Haec dicit Dominus: Iuga lignea contrivisti et facies pro eis iuga ferrea. 
24O||28||14||196960	Quia haec dicit Dominus exercituum, Deus Israel: Iugum ferreum posui super collum cunctarum gentium istarum, ut serviant Nabuchodonosor regi Babylonis, et servient ei; insuper et bestias terrae dedi ei ”.
24O||28||15||196970	Et dixit Ieremias propheta ad Hananiam prophetam: “Audi, Hanania! Non misit te Dominus, et tu confidere fecisti populum istum in mendacio. 
24O||28||16||196980	Idcirco haec dicit Dominus: Ecce emittam te a facie terrae; hoc anno morieris, adversum enim Dominum praevaricationem locutus es ”. 
24O||28||17||196990	Et mortuus est Hananias propheta in anno illo, mense septimo.
24O||29||1||197000	Et haec sunt verba epistulae, quam misit Ieremias propheta de Ierusalem ad reliquias seniorum transmigrationis et ad sacerdotes et ad prophetas et ad omnem populum, quem traduxerat Nabuchodonosor de Ierusalem in Babylonem, 
24O||29||2||197010	postquam egressus est Iechonias rex et domina et eunuchi et principes Iudae et Ierusalem et faber et inclusor de Ierusalem, 
24O||29||3||197020	in manu Elasa filii Saphan et Gamariae filii Helciae, quos misit Sedecias rex Iudae ad Nabuchodonosor regem Babylonis in Babylonem dicens:
24O||29||4||197030	“ Haec dicit Dominus exercituum, Deus Israel, omni transmigrationi, quam transtuli de Ierusalem in Babylonem: 
24O||29||5||197040	Aedificate domos et habitate et plantate hortos et comedite fructum eorum, 
24O||29||6||197050	accipite uxores et generate filios et filias et date filiis vestris uxores et filias vestras date viris, et pariant filios et filias, et multiplicamini ibi et nolite esse pauci numero. 
24O||29||7||197060	Et quaerite pacem civitatis, ad quam transmigrare vos feci, et orate pro ea ad Dominum, quia in pace illius erit pax vobis. 
24O||29||8||197070	Haec enim dicit Dominus exercituum, Deus Israel: Non vos seducant prophetae vestri, qui sunt in medio vestrum, et divini vestri, et ne attendatis ad somnia vestra, quae vos somniatis, 
24O||29||9||197080	quia falso ipsi prophetant vobis in nomine meo, et non misi eos, dicit Dominus. 
24O||29||10||197090	Quia haec dicit Dominus: Cum impleti fuerint in Babylone septuaginta anni, visitabo vos et suscitabo super vos verbum meum bonum, ut reducam vos ad locum istum. 
24O||29||11||197100	Ego enim scio cogitationes, quas ego cogito super vos, ait Dominus, cogitationes pacis et non afflictionis, ut dem vobis posteritatem et spem. 
24O||29||12||197110	Et invocabitis me et ibitis; et orabitis me, et ego exaudiam vos. 
24O||29||13||197120	Quaeretis me et invenietis, cum quaesieritis me in toto corde vestro. 
24O||29||14||197130	Et inveniar a vobis, ait Dominus, et reducam captivitatem vestram et congregabo vos de universis gentibus et de cunctis locis, ad quae expuli vos, dicit Dominus; et reverti vos faciam ad locum, de quo transmigrare vos feci.
24O||29||15||197140	Quia dixistis: “Suscitavit nobis Dominus prophetas in Babylone”.
24O||29||16||197150	Quia haec dicit Dominus ad regem, qui sedet super solium David, et ad omnem populum habitatorem urbis huius, ad fratres vestros, qui non sunt egressi vobiscum in transmigrationem, 
24O||29||17||197160	haec dicit Dominus exercituum: Ecce mittam in eis gladium et famem et pestem et ponam eos quasi ficus malas, quae comedi non possunt, eo quod pessimae sint; 
24O||29||18||197170	et persequar eos in gladio et in fame et in pestilentia et dabo eos in vexationem universis regnis terrae, in maledictionem et in stuporem et in sibilum et in opprobrium cunctis gentibus, ad quas ego eieci eos, 
24O||29||19||197180	eo quod non audierint verba mea, dicit Dominus, quae misi ad eos per servos meos prophetas, de nocte consurgens et mittens, et non audistis, dicit Dominus. 
24O||29||20||197190	Vos ergo audite verbum Domini, omnis transmigratio, quam emisi de Ierusalem in Babylonem.
24O||29||21||197200	Haec dicit Dominus exercituum, Deus Israel, ad Achab filium Colaiae et ad Sedeciam filium Maasiae, qui prophetant vobis in nomine meo mendaciter: Ecce ego tradam eos in manu Nabuchodonosor regis Babylonis, et percutiet eos in oculis vestris; 
24O||29||22||197210	et assumetur ex eis maledictio omni transmigrationi Iudae, quae est in Babylone, dicentium: “Ponat te Dominus sicut Sedeciam et sicut Achab, quos frixit rex Babylonis in igne!”; 
24O||29||23||197220	pro eo quod fecerint stultitiam in Israel et moechati sunt in uxores amicorum suorum et locuti sunt verbum in nomine meo mendaciter, quod non mandavi eis. Ego enim scio et sum testis, dicit Dominus.
24O||29||24||197230	Et ad Semeiam Nehelamiten dices: 
24O||29||25||197240	Haec dicit Dominus exercituum, Deus Israel, pro eo quod misisti in nomine tuo epistulas ad omnem populum, qui est in Ierusalem, et ad Sophoniam filium Maasiae sacerdotem et ad universos sacerdotes dicens: 
24O||29||26||197250	“Dominus dedit te sacerdotem pro Ioiada sacerdote, ut sis praefectus in domo Domini super omnem virum arrepticium et prophetantem, ut mittas eum in nervum et in vincula. 
24O||29||27||197260	Et nunc quare non increpasti Ieremiam Anathothiten, qui prophetat vobis? 
24O||29||28||197270	Quia super hoc misit ad nos in Babylonem dicens: Longum est; aedificate domos et habitate et plantate hortos et comedite fructum eorum” ”.
24O||29||29||197280	Legit ergo Sophonias sacerdos epistulam istam in auribus Ieremiae prophetae. 
24O||29||30||197290	Et factum est verbum Domini ad Ieremiam dicens: 
24O||29||31||197300	“ Mitte ad omnem transmigrationem dicens: Haec dicit Dominus ad Semeiam Nehelamiten: Pro eo quod prophetavit vobis Semeias, et ego non misi eum, et fecit vos confidere in mendacio, 
24O||29||32||197310	idcirco haec dicit Dominus: Ecce ego visitabo super Semeiam Nehelamiten et super semen eius; non erit ei vir sedens in medio populi huius, et non videbit bonum, quod ego faciam populo meo, ait Dominus, quia praevaricationem locutus est adversus Dominum ”.
24O||30||1||197320	Verbum, quod factum est ad Ieremiam a Domino dicens: 
24O||30||2||197330	“ Haec dicit Dominus, Deus Israel, dicens: Scribe tibi omnia verba, quae locutus sum ad te, in libro; 
24O||30||3||197340	ecce enim dies veniunt, dicit Dominus, et convertam sortem populi mei Israel et Iudae, ait Dominus, et convertam eos ad terram, quam dedi patribus eorum, et possidebunt eam ”. 
24O||30||4||197350	Et haec verba, quae locutus est Dominus ad Israel et ad Iudam:
24O||30||5||197360	“ Quoniam haec dicit Dominus: Vocem terroris audivimus, formido et non est pax.
24O||30||6||197370	Interrogate et videte, si generat masculus; quare ergo vidi omnis viri manum super lumbum suum quasi parturientis, et conversae sunt universae facies in auruginem?
24O||30||7||197380	Vae, quia magna dies illa, nec est similis eius, tempusque tribulationis est Iacob, et ex ipso salvabitur.
24O||30||8||197390	Et erit: in die illa, ait Dominus exercituum, conteram iugum eius de collo tuo et vincula tua dirumpam; et non dominabuntur ei amplius alieni, 
24O||30||9||197400	sed servient Domino Deo suo et David regi suo, quem suscitabo eis.
24O||30||10||197410	Tu ergo ne timeas, serve meus Iacob, ait Dominus, neque paveas, Israel, quia ecce ego salvabo te de terra longinqua et semen tuum de terra captivitatis eorum; et revertetur Iacob et quiescet et securus erit, et non erit quem formidet;
24O||30||11||197420	quoniam tecum ego sum, ait Dominus, ut salvem te. Faciam enim consummationem in cunctis gentibus, in quibus dispersi te; te autem non faciam in consummationem, sed castigabo te in iudicio nec quasi innocenti parcam tibi.
24O||30||12||197430	Quia haec dicit Dominus: Insanabilis fractura tua, pessima plaga tua;
24O||30||13||197440	non est qui iudicet iudicium tuum; sunt ulceri medicamina, tibi vero cicatrix non obducitur.
24O||30||14||197450	Omnes amatores tui obliti sunt tui, te non quaerunt; plaga enim inimici percussi te castigatione crudeli: propter multitudinem iniquitatis tuae dura facta sunt peccata tua.
24O||30||15||197460	Quid clamas super contritione tua? Insanabilis est dolor tuus. Propter multitudinem iniquitatis tuae et propter dura peccata tua feci haec tibi.
24O||30||16||197470	Propterea omnes, qui comedunt te, devorabuntur, et universi hostes tui in captivitatem ducentur, et, qui te vastant, vastabuntur, cunctosque praedatores tuos dabo in praedam.
24O||30||17||197480	Obducam enim cicatricem tibi et a vulneribus tuis sanabo te, dicit Dominus, quia Eiectam vocaverunt te, Sion haec, quae non habebat requirentem.
24O||30||18||197490	Haec dicit Dominus: Ecce ego convertam sortem tabernaculorum Iacob et tectis eius miserebor, et aedificabitur civitas in ruinis suis, et arx in loco suo fundabitur;
24O||30||19||197500	et egredietur de eis laus voxque ludentium. Et multiplicabo eos, et non imminuentur, et glorificabo eos, et non attenuabuntur.
24O||30||20||197510	Et erunt filii eius sicut a principio, et coetus eius coram me permanebit, et visitabo adversum omnes, qui tribulant eum.
24O||30||21||197520	Et erit dux eius ex eo, et princeps de medio eius procedet; et applicabo eum, et accedet ad me. Quis enim iste est, qui pignori dabit cor suum, ut appropinquet mihi?, ait Dominus.
24O||30||22||197530	Et eritis mihi in populum, et ego ero vobis in Deum.
24O||30||23||197540	Ecce turbo Domini, furor egrediens, procella ruens; in capite impiorum conquiescet.
24O||30||24||197550	Non cessabit ab ira indignationis Dominus, donec faciat et compleat cogitationes cordis sui; in novissimo dierum intellegetis ea.
24O||31||1||197560	In tempore illo, dicit Dominus, ero Deus universis cognationibus Israel, et ipsi erunt mihi in populum.
24O||31||2||197570	Haec dicit Dominus: Invenit gratiam in deserto populus, qui remanserat a gladio; vadet ad requiem suam Israel ”.
24O||31||3||197580	De longe Dominus apparuit mihi: “ In caritate perpetua dilexi te; ideo attraxi te in misericordia.
24O||31||4||197590	Rursumque aedificabo te, et aedificaberis, virgo Israel; adhuc ornaberis tympanis tuis et egredieris in choro ludentium.
24O||31||5||197600	Adhuc plantabis vineas in montibus Samariae; plantabunt plantantes et vindemiabunt.
24O||31||6||197610	Quia erit dies, in qua clamabunt custodes in monte Ephraim: “Surgite, et ascendamus in Sion ad Dominum Deum nostrum”.
24O||31||7||197620	Quia haec dicit Dominus: Exsultate in laetitia propter Iacob et hinnite capiti gentium; personate, canite et dicite: “Salva, Domine, populum tuum, reliquias Israel”.
24O||31||8||197630	Ecce ego adducam eos de terra aquilonis et congregabo eos ab extremis terrae; inter quos erunt caecus et claudus, praegnans et pariens simul: coetus magnus revertentium huc.
24O||31||9||197640	In fletu venient, et in deprecatione reducam eos et adducam eos per torrentes aquarum in via recta, et non impingent in ea, quia factus sum Israeli pater, et Ephraim primogenitus meus est ”.
24O||31||10||197650	Audite verbum Domini, gentes, et annuntiate in insulis, quae procul sunt, et dicite: “ Qui dispersit Israel, congregabit eum et custodiet eum sicut pastor gregem suum ”.
24O||31||11||197660	Redemit enim Dominus Iacob et liberavit eum de manu potentioris.
24O||31||12||197670	Et venient et laudabunt in monte Sion et confluent ad bona Domini super frumento et vino et oleo et fetu pecorum et armentorum; eritque anima eorum quasi hortus irriguus, et ultra non esurient.
24O||31||13||197680	Tunc laetabitur virgo in choro, iuvenes et senes simul. “ Et convertam luctum eorum in gaudium et consolabor eos et laetificabo a dolore suo.
24O||31||14||197690	Et inebriabo animam sacerdotum pinguedine, et populus meus bonis meis adimplebitur ”, ait Dominus.
24O||31||15||197700	Haec dicit Dominus: “ Vox in Rama audita est lamentationis, luctus et fletus Rachel plorantis filios suos et nolentis consolari super eis, quia non sunt ”.
24O||31||16||197710	Haec dicit Dominus: “ Quiescat vox tua a ploratu, et oculi tui a lacrimis, quia est merces operi tuo, ait Dominus, et revertentur de terra inimici.
24O||31||17||197720	Et est spes novissimis tuis, ait Dominus, et revertentur filii ad terminos suos.
24O||31||18||197730	Audiens audivi Ephraim transmigrantem: “Castigasti me, et eruditus sum quasi iuvenculus indomitus; converte me, et convertar, quia tu Dominus Deus meus.
24O||31||19||197740	Postquam enim convertisti me, egi paenitentiam; et postquam ostendisti mihi, percussi femur meum; confusus sum et erubui, quoniam sustinui opprobrium adulescentiae meae”.
24O||31||20||197750	Estne filius honorabilis mihi Ephraim aut puer delectabilis, quia ex quo locutus sum de eo, adhuc recordabor eius? Idcirco conturbata sunt viscera mea super eum: miserans miserebor eius ”, ait Dominus.
24O||31||21||197760	Statue tibi lapides, pone tibi signa, dirige cor tuum in iter, viam, in qua ambulasti; revertere, virgo Israel, revertere ad civitates tuas istas.
24O||31||22||197770	Usquequo vagaberis, filia rebellis? Quia creavit Dominus novum super terram: femina circumdabit virum.
24O||31||23||197780	Haec dicit Dominus exercituum, Deus Israel: “ Adhuc dicent verbum istud in terra Iudae et in urbibus eius, cum convertero sortem eorum: “Benedicat tibi Dominus, habitaculum iustitiae, mons sanctus”. 
24O||31||24||197790	Et habitabunt in eo Iudas et omnes civitates eius simul, agricolae et minantes greges. 
24O||31||25||197800	Quia inebriavi animam lassam et omnem animam esurientem saturavi ”.
24O||31||26||197810	Ideo quasi de somno suscitatus sum et vidi, et somnus meus dulcis mihi.
24O||31||27||197820	“ Ecce dies veniunt, dicit Dominus, et seminabo domum Israel et domum Iudae semine hominum et semine iumentorum. 
24O||31||28||197830	Et sicut vigilavi super eos, ut evellerem et demolirer et dissiparem et disperderem et affligerem, sic vigilabo super eos, ut aedificem et plantem, ait Dominus.
24O||31||29||197840	In diebus illis non dicent ultra: “Patres comederunt uvam acerbam, et dentes filiorum obstupuerunt”,
24O||31||30||197850	sed unusquisque in iniquitate sua morietur; omnis homo, qui comederit uvam acerbam, obstupescent dentes eius.
24O||31||31||197860	Ecce dies veniunt, dicit Dominus, et feriam domui Israel et domui Iudae pactum novum; 
24O||31||32||197870	non secundum pactum, quod pepigi cum patribus eorum in die qua apprehendi manum eorum, ut educerem eos de terra Aegypti, pactum, quod irritum fecerunt, et ego dominatus sum eorum, dicit Dominus. 
24O||31||33||197880	Sed hoc erit pactum, quod feriam cum domo Israel post dies illos, dicit Dominus: Dabo legem meam in visceribus eorum et in corde eorum scribam eam; et ero eis in Deum, et ipsi erunt mihi in populum. 
24O||31||34||197890	Et non docebit ultra vir proximum suum, et vir fratrem suum dicens: “Cognosce Dominum”; omnes enim cognoscent me, a minimo eorum usque ad maximum, ait Dominus, quia propitiabor iniquitati eorum et peccati eorum non memorabor amplius ”.
24O||31||35||197900	Haec dicit Dominus, qui dat solem in lumine diei, ordinem lunae et stellarum in lumine noctis, qui turbat mare, et fremunt fluctus eius, Dominus exercituum nomen illi:
24O||31||36||197910	“ Si defecerint leges istae coram me, dicit Dominus, tunc et semen Israel deficiet, ut non sit gens coram me cunctis diebus ”.
24O||31||37||197920	Haec dicit Dominus: “ Si mensurari potuerint caeli sursum, et investigari fundamenta terrae deorsum, et ego abiciam universum semen Israel propter omnia, quae fecerunt, dicit Dominus.
24O||31||38||197930	Ecce dies veniunt, dicit Dominus, et aedificabitur civitas Domino a turre Hananeel usque ad portam Anguli, 
24O||31||39||197940	et exibit ultra norma mensurae in conspectu eius super collem Gareb et vertetur in Goa, 
24O||31||40||197950	et omnis vallis cadaverum et cineris et universa regio usque ad torrentem Cedron et usque ad angulum portae Equorum orientalis sanctum Domini; non evelletur et non destruetur ultra in perpetuum ”.
24O||32||1||197960	Verbum, quod factum est ad Ieremiam a Domino in anno decimo Sedeciae regis Iudae; ipse est annus decimus octavus Nabuchodonosor. 
24O||32||2||197970	Tunc exercitus regis Babylonis obsidebat Ierusalem, et Ieremias propheta erat clausus in atrio custodiae, qui erat in domo regis Iudae. 
24O||32||3||197980	Clauserat enim eum Sedecias rex Iudae dicens: “ Quare vaticinaris dicens: “Haec dicit Dominus: Ecce ego dabo civitatem istam in manu regis Babylonis, et capiet eam; 
24O||32||4||197990	et Sedecias rex Iudae non effugiet de manu Chaldaeorum, sed tradetur in manus regis Babylonis, et loquetur os eius cum ore illius, et oculi eius oculos illius videbunt; 
24O||32||5||198000	et in Babylonem ducet Sedeciam, et ibi erit, donec visitem eum, ait Dominus; si autem dimicaveritis adversum Chaldaeos, nihil prosperum habebitis”? ”.
24O||32||6||198010	Et dixit Ieremias: “ Factum est verbum Domini ad me dicens: 
24O||32||7||198020	Ecce Hanameel filius Sellum patruelis tuus veniet ad te dicens: “Eme tibi agrum meum, qui est in Anathoth; tibi enim competit ex propinquitate, ut emas”. 
24O||32||8||198030	Et venit ad me Hanameel filius patrui mei secundum verbum Domini ad vestibulum custodiae et ait ad me: “Posside agrum meum, qui est in Anathoth in terra Beniamin, quia tibi competit hereditas, et tu propinquus es, ut possideas”. Intellexi autem quod verbum Domini esset 
24O||32||9||198040	et emi agrum ab Hanameel filio patrui mei, qui est in Anathoth, et appendi ei argentum: septem et decem siclos argenteos. 
24O||32||10||198050	Et scripsi in libro et signavi et adhibui testes et appendi argentum in statera. 
24O||32||11||198060	Et accepi librum possessionis signatum, continentem stipulationes et rata, et apertum; 
24O||32||12||198070	et dedi librum possessionis Baruch filio Neriae filii Maasiae in oculis Hanameel patruelis mei et in oculis testium, qui obsignaverant in libro emptionis, et in oculis omnium Iudaeorum, qui sedebant in atrio custodiae. 
24O||32||13||198080	Et praecepi Baruch coram eis dicens: 
24O||32||14||198090	Haec dicit Dominus exercituum, Deus Israel: Sume libros istos, librum emptionis hunc signatum et librum hunc, qui apertus est; et pones illos in vase fictili, ut permanere possint diebus multis. 
24O||32||15||198100	Haec enim dicit Dominus exercituum, Deus Israel: Adhuc possidebuntur domus et agri et vineae in terra ista.
24O||32||16||198110	Et oravi ad Dominum, postquam tradidi librum possessionis Baruch filio Neriae, dicens: 
24O||32||17||198120	Heu, Domine Deus, ecce tu fecisti caelum et terram in fortitudine tua magna et in brachio tuo extento; non erit tibi difficile omne verbum, 
24O||32||18||198130	qui facis misericordiam in milibus et reddis iniquitatem patrum in sinum filiorum eorum post eos; Deus magne, potens, Dominus exercituum nomen eius: 
24O||32||19||198140	magnus consilio et potens in operibus, cuius oculi aperti sunt super omnes vias filiorum Adam, ut reddas unicuique secundum vias suas et secundum fructum operum eius. 
24O||32||20||198150	Qui posuisti signa et portenta in terra Aegypti usque ad diem hanc et in Israel et in hominibus; et fecisti tibi nomen, sicut est dies haec. 
24O||32||21||198160	Et eduxisti populum tuum Israel de terra Aegypti in signis et in portentis et in manu robusta et in brachio extento et in terrore magno. 
24O||32||22||198170	Et dedisti eis terram hanc, quam iurasti patribus eorum, ut dares eis, terram fluentem lacte et melle. 
24O||32||23||198180	Et ingressi sunt et possederunt eam; et non oboedierunt voci tuae et in lege tua non ambulaverunt: omnia, quae mandasti eis, ut facerent, non fecerunt; et occurrere fecisti eis omnia mala haec. 
24O||32||24||198190	Ecce munitiones exstructae sunt adversum civitatem, ut capiatur, et urbs data est in manu Chaldaeorum, qui proeliantur adversus eam, in gladio et fame et pestilentia; et quaecumque locutus es, acciderunt, ut tu ipse cernis. 
24O||32||25||198200	Et tu dicis mihi, Domine Deus: Eme agrum argento et adhibe testes, cum urbs data sit in manu Chaldaeorum ”.
24O||32||26||198210	Et factum est verbum Domini ad Ieremiam dicens: 
24O||32||27||198220	“ Ecce ego Dominus, Deus universae carnis; numquid mihi difficile erit omne verbum? 
24O||32||28||198230	Propterea haec dicit Dominus: Ecce ego tradam civitatem istam in manus Chaldaeorum et in manus regis Babylonis, et capiet eam. 
24O||32||29||198240	Et venient Chaldaei proeliantes adversum urbem hanc et succendent eam igni et comburent eam et domos, in quarum domatibus sacrificabant Baal et libabant diis alienis libamina ad irritandum me. 
24O||32||30||198250	Erant enim filii Israel et filii Iudae iugiter facientes malum in oculis meis ab adulescentia sua, filii Israel, qui usque nunc exacerbant me in opere manuum suarum, dicit Dominus. 
24O||32||31||198260	Quia in furorem et in indignationem meam facta est mihi civitas haec a die, qua aedificaverunt eam, usque ad diem istam, qua auferetur de conspectu meo 
24O||32||32||198270	propter omnem malitiam filiorum Israel et filiorum Iudae, quam fecerunt, ad iracundiam me provocantes, ipsi et reges eorum, principes eorum et sacerdotes eorum et prophetae eorum, viri Iudae et habitatores Ierusalem. 
24O||32||33||198280	Et verterunt ad me terga et non facies, cum docerem eos diluculo consurgens et erudiens, et nollent audire, ut acciperent disciplinam. 
24O||32||34||198290	Et posuerunt idola sua in domo, super quam invocatum est nomen meum, ut polluerent eam; 
24O||32||35||198300	et aedificaverunt excelsa Baal, quae sunt in valle Benennom, ut initiarent filios suos et filias suas Moloch; quod non mandavi eis, nec ascendit in cor meum, ut facerent abominationem hanc et in peccatum deducerent Iudam ”.
24O||32||36||198310	Et nunc propter ista, haec dicit Dominus, Deus Israel, ad civitatem hanc, de qua vos dicitis quod tradatur in manus regis Babylonis in gladio et in fame et in peste: 
24O||32||37||198320	“ Ecce ego congregabo eos de universis terris, ad quas eieci eos in furore meo et in ira mea et in indignatione grandi; et reducam eos ad locum istum et habitare eos faciam confidenter. 
24O||32||38||198330	Et erunt mihi in populum, et ego ero eis in Deum. 
24O||32||39||198340	Et dabo eis cor unum et viam unam, ut timeant me universis diebus, et bene sit eis et filiis eorum post eos. 
24O||32||40||198350	Et feriam eis pactum sempiternum et non desinam eis benefacere et timorem meum dabo in corde eorum, ut non recedant a me. 
24O||32||41||198360	Et laetabor super eis, cum bene eis fecero, et plantabo eos in terra ista in veritate, in toto corde meo et in tota anima mea. 
24O||32||42||198370	Quia haec dicit Dominus: Sicut adduxi super populum istum omne malum hoc grande, sic adducam super eos omne bonum, quod ego loquor ad eos, 
24O||32||43||198380	et possidebuntur agri in terra ista, de qua vos dicitis quod deserta sit, eo quod non remanserit homo et iumentum, et data sit in manu Chaldaeorum. 
24O||32||44||198390	Agri ementur pecunia et scribentur in libro, et imprimetur signum, et testes adhibebuntur in terra Beniamin et in circuitu Ierusalem, in civitatibus Iudae et in civitatibus montanis et in civitatibus Sephelae et in civitatibus, quae ad austrum sunt, quia convertam sortem eorum ”, ait Dominus.
24O||33||1||198400	Et factum est verbum Domi ni ad Ieremiam secundo, cum adhuc clausus esset in atrio custodiae, dicens: 
24O||33||2||198410	“ Haec dicit Dominus, qui facturus est id, Dominus, qui formaturus est illud et paraturus, Dominus nomen eius: 
24O||33||3||198420	Clama ad me, et exaudiam te et annuntiabo tibi grandia et inaccessibilia, quae nescis. 
24O||33||4||198430	Quia haec dicit Dominus, Deus Israel, super domos urbis huius et ad domos regis Iudae, quae destructae sunt, pro munitionibus et pro gladio 
24O||33||5||198440	venientium, ut dimicent cum Chaldaeis et impleant eas cadaveribus hominum, quos percussi in furore meo et in indignatione mea, abscondens faciem meam a civitate hac propter omnem malitiam eorum. 
24O||33||6||198450	Ecce ego obducam ei cicatricem et sanitatem et curabo eos et revelabo illis abundantiam pacis et veritatis 
24O||33||7||198460	et convertam sortem Iudae et sortem Israel et aedificabo eos sicut a principio. 
24O||33||8||198470	Et emundabo illos ab omni iniquitate sua, in qua peccaverunt mihi, et propitius ero cunctis iniquitatibus eorum, in quibus deliquerunt mihi et spreverunt me; 
24O||33||9||198480	et erit mihi in nomen et in gaudium et in laudem et in exsultationem cunctis gentibus terrae, quae audierint omnia bona, quae ego facturus sum eis; et pavebunt et turbabuntur in universis bonis et in omni pace, quam ego faciam eis.
24O||33||10||198490	Haec dicit Dominus: Adhuc audietur in loco isto, quem vos dicitis esse desertum, eo quod non sit homo et iumentum in civitatibus Iudae et foris Ierusalem, quae desolatae sunt absque homine et absque habitatore et absque pecore, 
24O||33||11||198500	vox gaudii et vox laetitiae, vox sponsi et vox sponsae, vox dicentium: “Confitemini Domino exercituum, quoniam bonus Dominus, quoniam in aeternum misericordia eius”; et portantium vota in domum Domini; reducam enim sortem terrae sicut a principio, dicit Dominus.
24O||33||12||198510	Haec dicit Dominus exercituum: Adhuc erit in loco isto deserto, absque homine et absque iumento, et in cunctis civitatibus eius habitaculum pastorum accubantium gregum. 
24O||33||13||198520	In civitatibus montuosis et in civitatibus Sephelae et in civitatibus, quae ad austrum sunt, et in terra Beniamin et in circuitu Ierusalem et in civitatibus Iudae adhuc transibunt greges ad manum numerantis, ait Dominus.
24O||33||14||198530	Ecce dies veniunt, dicit Dominus, et suscitabo verbum bonum, quod locutus sum ad domum Israel et ad domum Iudae. 
24O||33||15||198540	In diebus illis et in tempore illo germinare faciam David germen iustitiae, et faciet iudicium et iustitiam in terra. 
24O||33||16||198550	In diebus illis salvabitur Iuda, et Ierusalem habitabit confidenter; et hoc est nomen, quod vocabit eam: Dominus iustitia nostra. 
24O||33||17||198560	Quia haec dicit Dominus: Non interibit de David vir, qui sedeat super thronum domus Israel; 
24O||33||18||198570	et de sacerdotibus Levitis non interibit vir a facie mea, qui offerat holocautomata et incendat sacrificium et caedat victimas omnibus diebus ”.
24O||33||19||198580	Et factum est verbum Domini ad Ieremiam dicens: 
24O||33||20||198590	“ Haec dicit Dominus: Si irritum potest fieri pactum meum cum die et pactum meum cum nocte, ut non sit dies et nox in tempore suo, 
24O||33||21||198600	et pactum meum irritum esse poterit cum David servo meo, ut non sit ex eo filius, qui regnet in throno eius, et cum Levitis sacerdotibus ministris meis. 
24O||33||22||198610	Sicuti enumerari non possunt stellae caeli et metiri arena maris, sic multiplicabo semen David servi mei et Levitas ministros meos ”.
24O||33||23||198620	Et factum est verbum Domini ad Ieremiam dicens: 
24O||33||24||198630	“ Numquid non vidisti quid populus hic locutus sit dicens: “Duae cognationes, quas elegerat Dominus, abiectae sunt”, et populum meum despexerunt, eo quod non sit ultra gens coram eis? 
24O||33||25||198640	Haec dicit Dominus: Si pactum meum inter diem et noctem et leges caelo et terrae non posui, 
24O||33||26||198650	equidem et semen Iacob et David servi mei proiciam, ut non assumam de semine eius principes seminis Abraham et Isaac et Iacob; reducam enim sortem eorum et miserebor eis ”.
24O||34||1||198660	Verbum, quod factum est ad Ieremiam a Domino, quando Nabuchodonosor rex Babylonis et omnis exercitus eius universaque regna terrae, quae erant sub potestate manus eius, et omnes populi bellabant contra Ierusalem et contra omnes urbes eius, dicens: 
24O||34||2||198670	“ Haec dicit Dominus, Deus Israel: Vade et loquere ad Sedeciam regem Iudae et dices ad eum: Haec dicit Dominus: Ecce ego tradam civitatem hanc in manus regis Babylonis, et succendet eam igni; 
24O||34||3||198680	et tu non effugies de manu eius, sed comprehensione capieris et in manu eius traderis, et oculi tui oculos regis Babylonis videbunt, et os eius cum ore tuo loquetur, et Babylonem introibis. 
24O||34||4||198690	Attamen audi verbum Domini, Sedecia rex Iudae. Haec dicit Dominus ad te: Non morieris in gladio, 
24O||34||5||198700	sed in pace morieris et secundum combustiones patrum tuorum regum priorum, qui fuerunt ante te, sic comburent tibi et “Vae, domine!” plangent te, quia verbum ego locutus sum ”, dicit Dominus. 
24O||34||6||198710	Et locutus est Ieremias propheta ad Sedeciam regem Iudae universa verba haec in Ierusalem; 
24O||34||7||198720	et exercitus regis Babylonis pugnabat contra Ierusalem et contra omnes civitates Iudae, quae reliquae erant, contra Lachis et contra Azeca: hae enim supererant de civitatibus Iudae urbes munitae.
24O||34||8||198730	Verbum, quod factum est ad Ieremiam a Domino, postquam percussit rex Sedecias foedus cum omni populo in Ierusalem praedicans eis libertatem, 
24O||34||9||198740	ut dimitteret unusquisque servum suum et unusquisque ancillam suam, Hebraeum et Hebraeam, liberos et nequaquam dominarentur eis, id est in Iudaeo et fratre suo. 
24O||34||10||198750	Audierunt ergo omnes principes et universus populus, qui inierant pactum, ut dimitteret unusquisque servum suum et unusquisque ancillam suam liberos et ultra non dominarentur eis; audierunt igitur et dimiserunt. 
24O||34||11||198760	Et conversi sunt deinceps et retraxerunt servos et ancillas suas, quos dimiserant liberos, et subiugaverunt in famulos et in famulas. 
24O||34||12||198770	Et factum est verbum Domini ad Ieremiam a Domino dicens: 
24O||34||13||198780	“ Haec dicit Dominus, Deus Israel: Ego percussi foedus cum patribus vestris in die, qua eduxi eos de terra Aegypti de domo servitutis, dicens: 
24O||34||14||198790	Cum completi fuerint septem anni, dimittat unusquisque fratrem suum Hebraeum, qui venditus est ei, et serviet tibi sex annis, et dimittes eum a te liberum, et non audierunt patres vestri me nec inclinaverunt aurem suam. 
24O||34||15||198800	Et conversi estis vos hodie et fecistis, quod rectum est in oculis meis, ut praedicaretis libertatem unusquisque ad proximum suum; et inistis pactum in conspectu meo in domo, super quam invocatum est nomen meum. 
24O||34||16||198810	Et reversi estis et commaculastis nomen meum et reduxistis unusquisque servum suum et unusquisque ancillam suam, quos dimiseratis, ut essent liberi et suae potestatis, et subiugastis eos, ut sint vobis servi et ancillae.
24O||34||17||198820	Propterea haec dicit Dominus: Vos non audistis me, ut praedicaretis libertatem unusquisque fratri suo et unusquisque amico suo; ecce ego praedico vobis libertatem, ait Dominus, ad gladium et pestem et famem et dabo vos in commotionem cunctis regnis terrae. 
24O||34||18||198830	Et dabo viros, qui praevaricantur foedus meum et non observaverunt verba foederis, quibus assensi sunt in conspectu meo, sicut vitulum, quem conciderunt in duas partes et transierunt inter divisiones eius, 
24O||34||19||198840	principes Iudae et principes Ierusalem, eunuchi et sacerdotes et omnis populus terrae, qui transierunt inter divisiones vituli; 
24O||34||20||198850	et dabo eos in manu inimicorum suorum et in manu quaerentium animam eorum, et erit morticinum eorum in escam volatilibus caeli et bestiis terrae. 
24O||34||21||198860	Et Sedeciam regem Iudae et principes eius dabo in manus inimicorum suorum et in manus quaerentium animas eorum et in manus exercituum regis Babylonis, qui recesserunt a vobis. 
24O||34||22||198870	Ecce ego praecipio, dicit Dominus, et reducam eos in civitatem hanc; et proeliabuntur adversus eam et capient eam et incendent igni; et civitates Iudae dabo in solitudinem, eo quod non sit habitator ”.
24O||35||1||198880	Verbum, quod factum est ad Ieremiam a Domino in die bus Ioachim filii Iosiae regis Iudae dicens: 
24O||35||2||198890	“ Vade ad domum Rechabitarum et loquere eis; et introduces eos in domum Domini in unam exedram et dabis eis bibere vinum ”. 
24O||35||3||198900	Et assumpsi Iezoniam filium Ieremiae filii Habsaniae et fratres eius et omnes filios eius et universam domum Rechabitarum; 
24O||35||4||198910	et introduxi eos in domum Domini ad exedram filiorum Hanan filii Iegdaliae hominis Dei, quod erat iuxta exedram principum super exedram Maasiae filii Sellum, qui erat custos vestibuli. 
24O||35||5||198920	Et posui coram filiis domus Rechabitarum scyphos plenos vino et calices et dixi ad eos: “ Bibite vinum ”.
24O||35||6||198930	Qui responderunt: “ Non bibemus vinum, quia Ionadab filius Rechab pater noster praecepit nobis dicens: “Non bibetis vinum, vos et filii vestri, usque in sempiternum 
24O||35||7||198940	et domum non aedificabitis et sementem non seretis et vineas non plantabitis, nec habebitis, sed in tabernaculis habitabitis cunctis diebus vestris, ut vivatis diebus multis super faciem terrae, in qua vos peregrinamini”. 
24O||35||8||198950	Oboedivimus ergo voci Ionadab filii Rechab patris nostri in omnibus, quae praecepit nobis, ita ut non biberemus vinum cunctis diebus nostris, nos et mulieres nostrae, filii et filiae nostrae, 
24O||35||9||198960	et non aedificaremus domos ad habitandum et vineam et agrum et sementem non habuimus, 
24O||35||10||198970	sed habitavimus in tabernaculis; et oboedientes fecimus iuxta omnia, quae praecepit nobis Ionadab pater noster. 
24O||35||11||198980	Cum autem ascendisset Nabuchodonosor rex Babylonis ad terram, diximus: Venite, et ingrediamur Ierusalem a facie exercitus Chaldaeorum et a facie exercitus Syriae. Et mansimus in Ierusalem ”.
24O||35||12||198990	Et factum est verbum Domini ad Ieremiam dicens: 
24O||35||13||199000	“ Haec dicit Dominus exercituum, Deus Israel: Vade et dic viris Iudae et habitatoribus Ierusalem: Numquid non recipietis disciplinam, ut oboediatis verbis meis?, dicit Dominus. 
24O||35||14||199010	Praevaluerunt sermones Ionadab filii Rechab, quos praecepit filiis suis, ut non biberent vinum, et non biberunt usque ad diem hanc, quia oboedierunt praecepto patris sui; ego autem locutus sum ad vos de mane consurgens et loquens, et non oboedistis mihi. 
24O||35||15||199020	Misique ad vos omnes servos meos prophetas, consurgens diluculo mittensque et dicens: Convertimini unusquisque a via sua pessima et bona facite opera vestra et nolite sequi deos alienos neque colatis eos, et habitabitis in terra, quam dedi vobis et patribus vestris, et non inclinastis aurem vestram neque audistis me. 
24O||35||16||199030	Firmaverunt igitur filii Ionadab filii Rechab praeceptum patris sui, quod praeceperat eis; populus autem iste non oboedivit mihi. 
24O||35||17||199040	Idcirco haec dicit Dominus exercituum, Deus Israel: Ecce ego adducam super Iudam et super omnes habitatores Ierusalem universam afflictionem, quam locutus sum adversum illos, eo quod locutus sum ad illos, et non audierunt, vocavi illos, et non responderunt mihi ”.
24O||35||18||199050	Domui autem Rechabitarum dixit Ieremias: “ Haec dicit Dominus exercituum, Deus Israel: Pro eo quod oboedistis praecepto Ionadab patris vestri et custodistis omnia mandata eius et fecistis universa, quae praecepit vobis, 
24O||35||19||199060	propterea haec dicit Dominus exercituum, Deus Israel: Non deficiet vir de stirpe Ionadab filii Rechab stans in conspectu meo cunctis diebus ”.
24O||36||1||199070	Et factum est in anno quarto Ioachim filii Iosiae regis Iudae, factum est verbum hoc ad Ieremiam a Domino dicens: 
24O||36||2||199080	“ Tolle volumen libri et scribes in eo omnia verba, quae locutus sum tibi adversum Israel et Iudam et adversum omnes gentes a die qua locutus sum ad te ex diebus Iosiae usque ad diem hanc, 
24O||36||3||199090	si forte, audiente domo Iudae universa mala, quae ego cogito facere eis, revertatur unusquisque a via sua pessima, et propitius ero iniquitati et peccato eorum ”.
24O||36||4||199100	Vocavit ergo Ieremias Baruch filium Neriae; et scripsit Baruch ex ore Ieremiae omnes sermones Domini, quos locutus est ad eum, in volumine libri. 
24O||36||5||199110	Et praecepit Ieremias Baruch dicens: “ Ego impeditus sum nec valeo ingredi domum Domini. 
24O||36||6||199120	Ingredere ergo tu et lege de volumine, in quo scripsisti ex ore meo verba Domini, audiente populo in domo Domini, in die ieiunii; insuper et audiente universo Iuda, qui veniunt de civitatibus suis, leges eis, 
24O||36||7||199130	si forte cadat oratio eorum in conspectu Domini, et revertatur unusquisque a via sua pessima, quoniam magnus furor et indignatio est, quam locutus est Dominus adversus populum hunc ”.
24O||36||8||199140	Et fecit Baruch filius Neriae iuxta omnia, quae praeceperat ei Ieremias propheta, legens ex volumine sermones Domini in domo Domini.
24O||36||9||199150	Factum est autem in anno quinto Ioachim filii Iosiae regis Iudae, in mense nono, praedicaverunt ieiunium in conspectu Domini omni populo in Ierusalem et universae multitudini, quae confluxerat de civitatibus Iudae in Ierusalem. 
24O||36||10||199160	Legitque Baruch ex volumine sermones Ieremiae in domo Domini, in exedra Gamariae filii Saphan scribae in vestibulo superiore, in introitu portae Novae domus Domini, audiente omni populo.
24O||36||11||199170	Cumque audisset Michaeas filius Gamariae filii Saphan omnes sermones Domini ex libro, 
24O||36||12||199180	descendit in domum regis ad exedram scribae; et ecce ibi omnes principes sedebant: Elisama scriba et Dalaias filius Semiae et Elnathan filius Achobor et Gamarias filius Saphan et Sedecias filius Hananiae et universi principes. 
24O||36||13||199190	Et nuntiavit eis Michaeas omnia verba, quae audivit, legente Baruch ex volumine in auribus populi. 
24O||36||14||199200	Miserunt itaque omnes principes ad Baruch Iudi filium Nathaniae filii Selemiae filii Chusi dicentes: “ Volumen, ex quo legisti audiente populo, sume in manu tua et veni ”. Tulit ergo Baruch filius Neriae volumen in manu sua et venit ad eos. 
24O||36||15||199210	Et dixerunt ad eum: “ Sede et lege haec in auribus nostris ”; et legit Baruch in auribus eorum. 
24O||36||16||199220	Igitur cum audissent omnia verba, obstupuerunt unusquisque ad proximum suum; et dixerunt ad Baruch: “Nuntiare debemus regi omnes sermones istos”. 
24O||36||17||199230	Et interrogaverunt Baruch dicentes: “ Indica nobis, quomodo scripsisti omnes sermones istos ex ore eius ”. 
24O||36||18||199240	Dixit autem eis Baruch: “ Ex ore suo loquebatur ad me omnes sermones istos, et ego scribebam in volumine atramento ”. 
24O||36||19||199250	Et dixerunt principes ad Baruch: “ Vade et abscondere, tu et Ieremias, et nemo sciat, ubi sitis ”. 
24O||36||20||199260	Et ingressi sunt ad regem in atrium, porro volumen deposuerunt in exedra Elisamae scribae; et nuntiaverunt audiente rege omnes sermones.
24O||36||21||199270	Misitque rex Iudi, ut sumeret volumen; qui, tollens illud de exedra Elisamae scribae, legit audiente rege et universis principibus, qui stabant circa regem. 
24O||36||22||199280	Rex autem sedebat in domo hiemali in mense nono, et posita erat arula coram eo plena prunis; 
24O||36||23||199290	cumque legisset Iudi tres pagellas vel quattuor, scidit eas scalpello scribae et proiecit in ignem, qui erat super arulam, donec consumeretur omne volumen igni, qui erat in arula. 
24O||36||24||199300	Et non timuerunt neque sciderunt vestimenta sua rex et omnes servi eius, qui audierunt universos sermones istos. 
24O||36||25||199310	Verumtamen Elnathan et Dalaias et Gamarias instanter rogaverunt regem, ne combureret librum, et non audivit eos. 
24O||36||26||199320	Et praecepit rex Ierameel filio regis et Saraiae filio Azriel et Selemiae filio Abdeel, ut comprehenderent Baruch scribam et Ieremiam prophetam; abscondit autem eos Dominus.
24O||36||27||199330	Et factum est verbum Domini ad Ieremiam, postquam combusserat rex volumen et sermones, quos scripserat Baruch ex ore Ieremiae, dicens: 
24O||36||28||199340	“Rursum tolle volumen aliud et scribe in eo omnes sermones priores, qui erant in primo volumine, quod combussit Ioachim rex Iudae. 
24O||36||29||199350	Et super Ioachim regem Iudae dices: Haec dicit Dominus: Tu combussisti volumen illud dicens: “Quare scripsisti in eo annuntians: Certe veniet rex Babylonis et vastabit terram hanc et cessare faciet ex illa hominem et iumentum?”. 
24O||36||30||199360	Propterea haec dicit Dominus contra Ioachim regem Iudae: Non erit ex eo, qui sedeat super solium David, et cadaver eius proicietur ad aestum per diem et ad gelu per noctem; 
24O||36||31||199370	et visitabo contra eum et contra semen eius et contra servos eius iniquitates suas; et adducam super eos et super habitatores Ierusalem et super viros Iudae omne malum, quod locutus sum ad eos, et non audierunt ”.
24O||36||32||199380	Ieremias autem tulit volumen aliud et dedit illud Baruch filio Neriae scribae; qui scripsit in eo ex ore Ieremiae omnes sermones libri, quem combusserat Ioachim rex Iudae igni; et insuper additi sunt multi sermones similes illis.
24O||37||1||199390	Et regnavit rex Sedecias filius Iosiae pro Iechonia filio Ioachim; quem constituit regem Nabuchodonosor rex Babylonis in terra Iudae. 
24O||37||2||199400	Et non oboedivit, ipse et servi eius et populus terrae, verbis Domini, quae locutus est in manu Ieremiae prophetae.
24O||37||3||199410	Et misit rex Sedecias Iuchal filium Selemiae et Sophoniam filium Maasiae sacerdotem ad Ieremiam prophetam dicens: “ Ora pro nobis Dominum Deum nostrum ”. 
24O||37||4||199420	Ieremias autem libere ambulabat in medio populi; non enim miserant eum in custodiam carceris. 
24O||37||5||199430	Igitur exercitus pharaonis egressus est de Aegypto, et audientes Chaldaei, qui obsidebant Ierusalem, huiuscemodi nuntium recesserunt ab Ierusalem. 
24O||37||6||199440	Et factum est verbum Domini ad Ieremiam prophetam dicens: 
24O||37||7||199450	“ Haec dicit Dominus, Deus Israel: Sic dicetis regi Iudae, qui misit vos ad me interrogandum: Ecce exercitus pharaonis, qui egressus est vobis in auxilium, revertetur in terram suam in Aegyptum; 
24O||37||8||199460	et redient Chaldaei et bellabunt contra civitatem hanc et capient eam et succendent eam igni. 
24O||37||9||199470	Haec dicit Dominus: Nolite decipere animas vestras dicentes: “Euntes abibunt et recedent a nobis Chaldaei”, quia non abibunt. 
24O||37||10||199480	Sed et si percusseritis omnem exercitum Chaldaeorum, qui proeliantur adversum vos, et derelicti fuerint ex eis aliqui vulnerati, singuli de tentorio suo consurgent et incendent civitatem hanc igni ”.
24O||37||11||199490	Ergo cum recessisset exercitus Chaldaeorum ab Ierusalem propter exercitum pharaonis, 
24O||37||12||199500	egressus est Ieremias de Ierusalem, ut iret in terram Beniamin et divideret ibi possessionem in conspectu populi. 
24O||37||13||199510	Cumque pervenisset ad portam Beniamin, erat ibi custos portae nomine Ierias filius Selemiae filii Hananiae; et apprehendit Ieremiam prophetam dicens: “ Ad Chaldaeos profugis ”. 
24O||37||14||199520	Et respondit Ieremias: “ Falsum est! Non fugio ad Chaldaeos ”. Et non audivit eum; sed comprehendit Ierias Ieremiam et adduxit eum ad principes. 
24O||37||15||199530	Et irati sunt principes contra Ieremiam, quem caesum miserunt in carcerem, qui erat in domo Ionathan scribae; eam enim in carcerem fecerant. 
24O||37||16||199540	Itaque ingressus est Ieremias in domum laci fornice tectam; et sedit ibi Ieremias diebus multis. 
24O||37||17||199550	Mittens autem Sedecias rex tulit eum et interrogavit eum in domo sua abscondite et dixit: “ Putasne est sermo a Domino? ”. Et dixit Ieremias: “ Est ”; et ait: “In manus regis Babylonis traderis ”. 
24O||37||18||199560	Et dixit Ieremias ad regem Sedeciam: “ Quid peccavi tibi et servis tuis et populo isti, quia misistis me in domum carceris? 
24O||37||19||199570	Ubi sunt prophetae vestri, qui prophetabant vobis et dicebant: “Non veniet rex Babylonis super vos et super terram hanc”? 
24O||37||20||199580	Nunc ergo audi, obsecro, domine mi rex; valeat deprecatio mea in conspectu tuo, et ne me remittas in domum Ionathan scribae, ne moriar ibi ”.
24O||37||21||199590	Praecepit ergo rex Sedecias, ut traderetur Ieremias in vestibulo custodiae, et daretur ei torta panis cotidie ex vico Pistorum, donec consumerentur omnes panes de civitate. Et mansit Ieremias in vestibulo custodiae.
24O||38||1||199600	Audivit autem Saphatias fi lius Matthan et Godolias fi lius Phassur et Iuchal filius Selemiae et Phassur filius Melchiae sermones, quos Ieremias loquebatur ad omnem populum dicens: 
24O||38||2||199610	“ Haec dicit Dominus: Quicumque manserit in civitate hac, morietur gladio et fame et peste; qui autem profugerit ad Chaldaeos, vivet, et erit anima eius quasi spolium et vivet. 
24O||38||3||199620	Haec dicit Dominus: Certe tradetur civitas haec in manu exercitus regis Babylonis, et capiet eam ”.
24O||38||4||199630	Et dixerunt principes regi: “ Rogamus, ut occidatur homo iste; de industria enim dissolvit manus virorum bellantium, qui remanserunt in civitate hac, et manus universi populi loquens ad eos iuxta verba haec; siquidem homo iste non quaerit pacem populo huic sed malum ”. 
24O||38||5||199640	Et dixit rex Sedecias: “ Ecce ipse in manibus vestris est; nequit enim rex vobis quidquam negare ”. 
24O||38||6||199650	Tulerunt ergo Ieremiam et proiecerunt eum in lacum Melchiae filii regis, qui erat in vestibulo custodiae. Et submiserunt Ieremiam funibus. Et in lacu non erat aqua sed lutum; descendit itaque Ieremias in caenum.
24O||38||7||199660	Audivit autem Abdemelech Aethiops, vir eunuchus, qui erat in domo regis, quod misissent Ieremiam in lacum; porro rex sedebat in porta Beniamin. 
24O||38||8||199670	Et egressus est Abdemelech de domo regis et locutus est ad regem dicens: 
24O||38||9||199680	“ Domine mi rex, malefecerunt viri isti omnia, quaecumque perpetrarunt contra Ieremiam prophetam, mittentes eum in lacum, ut moriatur ibi fame; non sunt enim panes ultra in civitate ”. 
24O||38||10||199690	Praecepit itaque rex Abdemelech Aethiopi dicens: “ Tolle tecum hinc triginta viros et leva Ieremiam prophetam de lacu, antequam moriatur ”. 
24O||38||11||199700	Assumptis ergo Abdemelech secum viris, ingressus est domum regis, in conclave, quod erat sub thesauro, et tulit inde pannos ex vestibus veteribus et scissis et submisit eos ad Ieremiam in lacum per funiculos. 
24O||38||12||199710	Dixitque Abdemelech Aethiops ad Ieremiam: “ Pone veteres pannos et haec scissa sub scapuli et postea funes ”. Fecit ergo Ieremias sic; 
24O||38||13||199720	et extraxerunt Ieremiam funibus et eduxerunt eum de lacu. Mansit autem Ieremias in vestibulo custodiae.
24O||38||14||199730	Et misit rex Sedecias et tulit ad se Ieremiam prophetam ad ostium tertium, quod erat in domo Domini; et dixit rex ad Ieremiam: “Interrogo ego te sermonem, ne abscondas a me aliquid ”. 
24O||38||15||199740	Dixit autem Ieremias ad Sedeciam: “ Si annuntiavero tibi, numquid non interficies me? Et si consilium dedero tibi, non me audies ”. 
24O||38||16||199750	Iuravit ergo rex Sedecias Ieremiae clam dicens: “ Vivit Dominus, qui fecit nobis animam hanc, non occidam te et non tradam te in manu virorum istorum, qui quaerunt animam tuam ”. 
24O||38||17||199760	Et dixit Ieremias ad Sedeciam: “ Haec dicit Dominus exercituum, Deus Israel: Si profectus exieris ad principes regis Babylonis, vivet anima tua, et civitas haec non succendetur igni, et salvus eris tu et domus tua; 
24O||38||18||199770	si autem non exieris ad principes regis Babylonis, tradetur civitas haec in manu Chaldaeorum, et succendent eam igni, et tu non effugies de manu eorum ”. 
24O||38||19||199780	Et dixit rex Sedecias ad Ieremiam: “ Sollicitus sum propter Iudaeos, qui transfugerunt ad Chaldaeos, ne forte tradar in manus eorum, et illudant mihi ”. 
24O||38||20||199790	Respondit autem Ieremias: “ Non te tradent; audi, quaeso, vocem Domini, quam ego loquor ad te, et bene tibi erit, et vivet anima tua. 
24O||38||21||199800	Quod si nolueris egredi, iste est sermo, quem ostendit mihi Dominus: 
24O||38||22||199810	Ecce omnes mulieres, quae remanserunt in domo regis Iudae, educentur ad principes regis Babylonis et ipsae dicent: “Seduxerunt te et praevaluerunt adversum te viri pacifici tui; demersi sunt in caeno pedes tui, illi autem recesserunt a te”.
24O||38||23||199820	Et omnes uxores tuae et filii tui educentur ad Chaldaeos, et non effugies manus eorum, sed in manu regis Babylonis capieris; et civitatem hanc comburet igni ”.
24O||38||24||199830	Dixit ergo Sedecias ad Ieremiam: “ Nullus sciat verba haec, et non morieris. 
24O||38||25||199840	Si autem audierint principes quia locutus sum tecum, et venerint ad te et dixerint tibi: “Indica nobis, quid locutus sis cum rege, ne celes nos, et non te interficiemus, et quid locutus est tecum rex”, 
24O||38||26||199850	dices ad eos: “Prostravi ego preces meas coram rege, ne me reduci iuberet in domum Ionathan, et ibi morerer” ”. 
24O||38||27||199860	Venerunt ergo omnes principes ad Ieremiam et interrogaverunt eum, et locutus est eis iuxta omnia verba, quae praeceperat ei rex; et cessaverunt ab eo: nihil enim fuerat auditum. 
24O||38||28||199870	Mansit vero Ieremias in vestibulo custodiae usque ad diem, quo capta est Ierusalem. Et factum est ut caperetur Ierusalem.
24O||39||1||199880	Anno nono Sedeciae regis Iudae, mense decimo, venit Nabuchodonosor rex Babylonis et omnis exercitus eius ad Ierusalem et obsidebant eam. 
24O||39||2||199890	Undecimo autem anno Sedeciae, mense quarto, nona mensis, aperta est civitas; 
24O||39||3||199900	et ingressi sunt omnes principes regis Babylonis et sederunt in porta Media: Nergelsereser Samegarnabu, Sarsachim princeps eunuchorum, Nergelsereser princeps magorum et omnes reliqui principes regis Babylonis.
24O||39||4||199910	Cumque vidisset eos Sedecias rex Iudae et omnes viri bellatores, fugerunt et egressi sunt nocte de civitate per viam horti regis et per portam, quae erat inter duos muros, et egressi sunt ad viam Arabae. 
24O||39||5||199920	Persecutus est autem eos exercitus Chaldaeorum; et comprehenderunt Sedeciam in campestribus Iericho et captum adduxerunt ad Nabuchodonosor regem Babylonis in Rebla, quae est in terra Emath; et locutus est ad eum iudicia.
24O||39||6||199930	Et occidit rex Babylonis filios Sedeciae in Rebla in oculis eius, et omnes nobiles Iudae occidit rex Babylonis; 
24O||39||7||199940	oculos quoque Sedeciae eruit et vinxit eum compedibus, ut duceretur in Babylonem. 
24O||39||8||199950	Domum quoque regis et domum vulgi succenderunt Chaldaei igni; et murum Ierusalem subverterunt. 
24O||39||9||199960	Et reliquias populi, quae remanserant in civitate, et perfugas, qui transfugerant ad eum, et superfluos artificum, qui remanserant, transtulit Nabuzardan magister satellitum in Babylonem. 
24O||39||10||199970	Et de plebe pauperum, qui nihil penitus habebant, dimisit Nabuzardan magister satellitum in terra Iudae; et dedit eis vineas et agros in die illa.
24O||39||11||199980	Praeceperat autem Nabuchodonosor rex Babylonis de Ieremia Nabuzardan magistro satellitum dicens: 
24O||39||12||199990	“ Tolle illum et pone super eum oculos tuos nihilque ei mali facias, sed, ut voluerit, sic facies ei ”. 
24O||39||13||200000	Misit ergo Nabuzardan princeps satellitum et Nabusezban princeps eunuchorum et Nergelsereser princeps magorum et omnes optimates regis Babylonis 
24O||39||14||200010	miserunt et tulerunt Ieremiam de vestibulo custodiae et tradiderunt eum Godoliae filio Ahicam filii Saphan, ut duceret domum. Et habitavit in populo.
24O||39||15||200020	Ad Ieremiam autem factus fuerat sermo Domini, cum clausus esset in vestibulo custodiae, dicens: 
24O||39||16||200030	“ Vade et dic Abdemelech Aethiopi dicens: Haec dicit Dominus exercituum, Deus Israel: Ecce ego inducam sermones meos super civitatem hanc in malum et non in bonum; et erunt in conspectu tuo in die illa. 
24O||39||17||200040	Et liberabo te in die illa, ait Dominus, et non traderis in manus virorum, quos tu formidas; 
24O||39||18||200050	sed eruens liberabo te, et gladio non cades, sed erit tibi anima tua quasi spolium, quia in me habuisti fiduciam ”, ait Dominus.
24O||40||1||200060	Sermo, qui factus est ad Ieremiam a Domino, postquam dimissus est a Nabuzardan magistro satellitum de Rama, quando tulit eum vinctum catenis in medio omnium, qui migrabant de Ierusalem et Iuda et ducebantur in Babylonem. 
24O||40||2||200070	Tollens ergo princeps satellitum Ieremiam, dixit ad eum: “ Dominus Deus tuus locutus est malum hoc super locum istum 
24O||40||3||200080	et adduxit; et fecit Dominus, sicut locutus est, quia peccastis Domino et non audistis vocem eius, et factus est vobis sermo hic. 
24O||40||4||200090	Nunc ergo ecce solvi te hodie de catenis, quae sunt in manibus tuis. Si placet tibi, ut venias mecum in Babylonem, veni, et ponam oculos meos super te; si autem displicet tibi venire mecum in Babylonem, reside; ecce omnis terra in conspectu tuo est: quod elegeris et quo placuerit tibi ut vadas, illuc perge ”. 
24O||40||5||200100	Cum nondum reverteretur, dixit: “ Revertere ad Godoliam filium Ahicam filii Saphan, quem praeposuit rex Babylonis civitatibus Iudae; habita ergo cum eo in medio populi vel quocumque placuerit tibi ut vadas, vade ”. Dedit quoque ei magister satellitum cibaria et munuscula et dimisit eum. 
24O||40||6||200110	Venit autem Ieremias ad Godoliam filium Ahicam in Maspha et habitavit cum eo in medio populi, qui relictus fuerat in terra.
24O||40||7||200120	Cumque audissent omnes principes exercitus, qui dispersi fuerant per regiones, ipsi et viri eorum, quod praefecisset rex Babylonis Godoliam filium Ahicam terrae et quod commendasset ei viros et mulieres et parvulos et de pauperibus terrae, qui non fuerant translati in Babylonem, 
24O||40||8||200130	venerunt ad Godoliam in Maspha; Ismael, inquam, filius Nathaniae et Iohanan et Ionathan filii Caree et Saraia filius Thanehumeth et filii Ophi, qui erant de Netopha, et Iezonias filius Maachathi, ipsi et viri eorum. 
24O||40||9||200140	Et iuravit eis Godolias filius Ahicam filii Saphan et comitibus eorum dicens: “Nolite timere servire Chaldaeis; habitate in terra et servite regi Babylonis, et bene erit vobis. 
24O||40||10||200150	Ecce ego habito in Maspha, ut stem coram Chaldaeis, qui veniunt ad nos; vos autem colligite vindemiam et messem et oleum et condite in vasis vestris et manete in urbibus vestris, quas tenetis ”.
24O||40||11||200160	Sed et omnes Iudaei, qui erant in Moab et in filiis Ammon et in Edom et in universis regionibus, audito quod dedisset rex Babylonis reliquias in Iudaea et quod praeposuisset super eos Godoliam filium Ahicam filii Saphan, 
24O||40||12||200170	reversi sunt, inquam, omnes Iudaei de universis locis, ad quae profugerant, et venerunt in terram Iudae ad Godoliam in Maspha et collegerunt vinum et messem multam nimis.
24O||40||13||200180	Iohanan autem filius Caree et omnes principes exercitus, qui dispersi fuerant in regionibus, venerunt ad Godoliam in Maspha 
24O||40||14||200190	et dixerunt ei: “ Scito quod Baalis rex filiorum Ammon misit Ismael filium Nathaniae percutere animam tuam ”; et non credidit eis Godolias filius Ahicam. 
24O||40||15||200200	Iohanan vero filius Caree dixit ad Godoliam seorsum in Maspha loquens: “ Ibo et percutiam Ismael filium Nathaniae, nullo sciente, ne interficiat animam tuam, et dissipentur omnes Iudaei, qui congregati sunt ad te, et peribunt reliquiae Iudae ”. 
24O||40||16||200210	Et ait Godolias filius Ahicam ad Iohanan filium Caree: “ Noli facere verbum hoc; falsum enim tu loqueris de Ismael ”.
24O||41||1||200220	Et factum est in mense septi mo, venit Ismael filius Nathaniae filii Elisama de semine regali et optimates regis et decem viri cum eo ad Godoliam filium Ahicam in Maspha; et comederunt ibi panes simul in Maspha. 
24O||41||2||200230	Surrexit autem Ismael filius Nathaniae et decem viri, qui cum eo erant, et percusserunt Godoliam filium Ahicam filii Saphan gladio; et interfecerunt eum, quem praefecerat rex Babylonis terrae. 
24O||41||3||200240	Omnes quoque Iudaeos, qui erant cum Godolia in Maspha, et Chaldaeos, qui reperti sunt ibi, et viros bellatores percussit Ismael.
24O||41||4||200250	Secundo autem die postquam occiderat Godoliam, nullo adhuc sciente, 
24O||41||5||200260	venerunt viri de Sichem et de Silo et de Samaria, octoginta viri, rasi barba et scissis vestibus et incisi in cute, et munera et tus habebant in manu, ut offerrent in domo Domini. 
24O||41||6||200270	Egressus ergo Ismael filius Nathaniae in occursum eorum de Maspha, incedens et plorans ibat. Cum autem occurrisset eis, dixit ad eos: “ Venite ad Godoliam filium Ahicam ”. 
24O||41||7||200280	Qui cum venissent ad medium civitatis, interfecit eos Ismael filius Nathaniae et proiecit in medium laci, ipse et viri, qui erant cum eo. 
24O||41||8||200290	Decem autem viri reperti sunt inter eos, qui dixerunt ad Ismael: “ Noli occidere nos, quia habemus thesauros in agro, frumenti et hordei et olei et mellis ”; et cessavit et non interfecit eos cum fratribus suis. 
24O||41||9||200300	Lacus autem, in quem proiecerat Ismael omnia cadavera virorum, quos percussit, est lacus magnus, quem fecit rex Asa propter Baasa regem Israel; ipsum replevit Ismael filius Nathaniae occisis. 
24O||41||10||200310	Et captivas duxit Ismael omnes reliquias populi, qui erant in Maspha, filias regis et universum populum, qui remanserat in Maspha, quos commendaverat Nabuzardan princeps satellitum Godoliae filio Ahicam; et cepit eos Ismael filius Nathaniae et abiit, ut transiret ad filios Ammon.
24O||41||11||200320	Audivit autem Iohanan filius Caree et omnes principes bellatorum, qui erant cum eo, omne malum, quod fecerat Ismael filius Nathaniae, 
24O||41||12||200330	et, assumptis universis viris, profecti sunt, ut bellarent adversum Ismael filium Nathaniae; et invenerunt eum ad aquas multas, quae sunt in Gabaon. 
24O||41||13||200340	Cumque vidisset omnis populus, qui erat cum Ismael, Iohanan filium Caree et universos principes bellatorum, qui erant cum eo, laetati sunt. 
24O||41||14||200350	Et omnis populus, quem ceperat Ismael in Maspha, reversus est et abiit ad Iohanan filium Caree; 
24O||41||15||200360	Ismael autem filius Nathaniae fugit cum octo viris a facie Iohanan et abiit ad filios Ammon.
24O||41||16||200370	Tulit ergo Iohanan filius Caree et omnes principes bellatorum, qui erant cum eo, universas reliquias vulgi, quas reduxerat ab Ismael filio Nathaniae venientes de Maspha, postquam percussit Godoliam filium Ahicam, viros fortes ad proelium et mulieres et pueros et eunuchos, quos reduxerat de Gabaon. 
24O||41||17||200380	Et abierunt et sederunt in Gherutchamaam, quae est iuxta Bethlehem, ut pergerent et introirent Aegyptum 
24O||41||18||200390	a facie Chaldaeorum; timebant enim eos, quia percusserat Ismael filius Nathaniae Godoliam filium Ahicam, quem praeposuerat rex Babylonis in regione.
24O||42||1||200400	Et accesserunt omnes princi pes bellatorum, scilicet Iohanan filius Caree et Iezonias filius Osaiae et universum vulgus, a parvo usque ad magnum, 
24O||42||2||200410	dixeruntque ad Ieremiam prophetam: “ Cadat oratio nostra in conspectu tuo, et ora pro nobis ad Dominum Deum tuum pro universis reliquiis istis, quia derelicti sumus pauci de pluribus, sicut oculi tui nos intuentur; 
24O||42||3||200420	et annuntiet nobis Dominus Deus tuus viam, per quam pergamus, et verbum, quod faciamus ”. 
24O||42||4||200430	Dixit autem ad eos Ieremias propheta: “ Audivi. Ecce ego oro ad Dominum Deum vestrum secundum verba vestra; omne verbum, quodcumque responderit pro vobis, indicabo vobis nec celabo vos quidquam ”. 
24O||42||5||200440	Et illi dixerunt ad Ieremiam: “ Sit Dominus inter nos testis verax et fidelis, si non iuxta omne verbum, in quo miserit te Dominus Deus tuus ad nos, sic faciemus. 
24O||42||6||200450	Sive bonum est sive malum, voci Domini Dei nostri, ad quem mittimus te, oboediemus, ut bene sit nobis, cum audierimus vocem Domini Dei nostri ”.
24O||42||7||200460	Cum autem completi essent decem dies, factum est verbum Domini ad Ieremiam; 
24O||42||8||200470	vocavitque Iohanan filium Caree et omnes principes bellatorum, qui erant cum eo, et universum populum a minimo usque ad magnum 
24O||42||9||200480	et dixit ad eos: “ Haec dicit Dominus, Deus Israel, ad quem misistis me, ut prosternerem preces vestras in conspectu eius: 
24O||42||10||200490	Si quiescentes manseritis in terra hac, aedificabo vos et non destruam, plantabo et non evellam; iam enim placatus sum super malo, quod feci vobis. 
24O||42||11||200500	Nolite timere a facie regis Babylonis, quem vos pavidi formidatis; nolite metuere eum, dicit Dominus, quia vobiscum sum ego, ut salvos vos faciam et eruam de manu eius; 
24O||42||12||200510	et dabo vobis, ut misericordiam inveniatis, et ipse miserebitur vestri et habitare vos faciet in terra vestra.
24O||42||13||200520	Si autem dixeritis vos: “Non habitabimus in terra ista”, nec audieritis vocem Domini Dei vestri 
24O||42||14||200530	dicentes: “Nequaquam, sed ad terram Aegypti pergemus, ubi non videbimus bellum et clangorem tubae non audiemus et famem non sustinebimus et ibi habitabimus”, 
24O||42||15||200540	propter hoc nunc audite verbum Domini, reliquiae Iudae: Haec dicit Dominus exercituum, Deus Israel: Si posueritis faciem vestram, ut ingrediamini Aegyptum, et intraveritis, ut ibi peregrinemini, 
24O||42||16||200550	gladius, quem vos formidatis, ibi comprehendet vos in terra Aegypti, et fames, pro qua estis solliciti, adhaerebit vobis in Aegypto, et ibi moriemini. 
24O||42||17||200560	Omnesque viri, qui posuerunt faciem suam, ut ingrediantur Aegyptum et peregrinentur ibi, morientur gladio et fame et peste: nullus de eis remanebit nec effugiet a facie mali, quod ego afferam super eos. 
24O||42||18||200570	Quia haec dicit Dominus exercituum, Deus Israel: Sicut effusus est furor meus et indignatio mea super habitatores Ierusalem, sic effundetur indignatio mea super vos, cum ingressi fueritis Aegyptum, et eritis in exsecrationem et in stuporem et in maledictum et in opprobrium et nequaquam ultra videbitis locum istum ”.
24O||42||19||200580	Verbum Domini super vos, reliquiae Iudae: “ Nolite intrare Aegyptum; scientes scietis quia obtestatus sum vos hodie, 
24O||42||20||200590	quia decepistis animas vestras. Vos enim misistis me ad Dominum Deum nostrum dicentes: “Ora pro nobis ad Dominum Deum nostrum et iuxta omnia, quaecumque dixerit tibi Dominus Deus noster, sic annuntia nobis, et faciemus”. 
24O||42||21||200600	Et annuntiavi vobis hodie, et non audistis vocem Domini Dei vestri super universis, pro quibus misit me ad vos. 
24O||42||22||200610	Nunc ergo scientes scietis quia gladio et fame et peste moriemini in loco, ad quem voluistis intrare et ibi peregrinari ”.
24O||43||1||200620	Factum est autem, cum complesset Ieremias loquens ad populum universos sermones Domini Dei eorum, pro quibus miserat eum Dominus Deus eorum ad illos omnia verba haec, 
24O||43||2||200630	dixit Azarias filius Osaiae et Iohanan filius Caree et omnes viri superbi dicentes ad Ieremiam: “ Mendacium tu loqueris; non misit te Dominus Deus noster dicens: “Ne ingrediamini Aegyptum, ut illic peregrinemini”, 
24O||43||3||200640	sed Baruch filius Neriae incitat te adversum nos, ut tradat nos in manu Chaldaeorum, ut interficiant nos et traducant in Babylonem ”.
24O||43||4||200650	Et non audivit Iohanan filius Caree et omnes principes bellatorum et universus populus vocem Domini, ut manerent in terra Iudae. 
24O||43||5||200660	Sed tollens Iohanan filius Caree et universi principes bellatorum universos reliquiarum Iudae, qui reversi fuerant de cunctis gentibus, ad quas fuerant ante dispersi, ut peregrinarentur in terra Iudae, 
24O||43||6||200670	viros et mulieres et parvulos et filias regis et omnem animam, quam reliquerat Nabuzardan princeps satellitum cum Godolia filio Ahicam filii Saphan, et Ieremiam prophetam et Baruch filium Neriae, 
24O||43||7||200680	et ingressi sunt terram Aegypti, quia non oboedierunt voci Domini; et venerunt usque ad Taphnas.
24O||43||8||200690	Et factus est sermo Domini ad Ieremiam in Taphnis dicens: 
24O||43||9||200700	“ Sume lapides grandes in manu tua et absconde eos in caemento, sub pavimento, quod est ad portam domus pharaonis in Taphnis, cernentibus viris Iudaeis; 
24O||43||10||200710	et dices ad eos: Haec dicit Dominus exercituum, Deus Israel: Ecce ego mittam et assumam Nabuchodonosor regem Babylonis servum meum et ponam thronum eius super lapides istos, quos abscondi, et statuet solium suum super eos; 
24O||43||11||200720	veniensque percutiet terram Aegypti, quos in mortem, in mortem et, quos in captivitatem, in captivitatem et, quos in gladium, in gladium; 
24O||43||12||200730	et succendet ignem in delubris deorum Aegypti et comburet ea et captivos ducet illos et excutiet terram Aegypti, sicut pastor pediculis excutit pallium suum, et egredietur inde in pace; 
24O||43||13||200740	et conteret statuas domus Solis, quae sunt in terra Aegypti, et delubra deorum Aegypti comburet igni ”.
24O||44||1||200750	Verbum, quod factum est per Ieremiam ad omnes Iudaeos, qui habitabant in terra Aegypti, habitantes in Magdolo et in Taphnis et in Memphi et in terra Phatures, dicens: 
24O||44||2||200760	“ Haec dicit Dominus exercituum, Deus Israel: Vos vidistis omne malum istud, quod adduxi super Ierusalem et super omnes urbes Iudae; et ecce desertae sunt hodie, et non est in eis habitator 
24O||44||3||200770	propter malitiam, quam fecerunt, ut me ad iracundiam provocarent et irent, ut sacrificarent et colerent deos alienos, quos nesciebant et illi et vos et patres vestri. 
24O||44||4||200780	Et misi ad vos omnes servos meos prophetas, de nocte consurgens mittensque et dicens: Nolite facere verbum abominationis huiuscemodi, quam odivi. 
24O||44||5||200790	Et non audierunt nec inclinaverunt aurem suam, ut converterentur a malis suis et non sacrificarent diis alienis; 
24O||44||6||200800	et effusa est indignatio mea et furor meus et succensa est in civitatibus Iudae et in plateis Ierusalem, et versae sunt in solitudinem et vastitatem secundum diem hanc.
24O||44||7||200810	Et nunc haec dicit Dominus exercituum, Deus Israel: Quare vos facitis malum grande contra animas vestras, ut intereat ex vobis vir et mulier, parvulus et lactans de medio Iudae, nec relinquatur vobis quidquam residuum, 
24O||44||8||200820	provocantes me in operibus manuum vestrarum, sacrificando diis alienis in terra Aegypti, in quam ingressi estis, ut ibi peregrinemini, et dissipet vos, et sitis in maledictionem et in opprobrium cunctis gentibus terrae? 
24O||44||9||200830	Numquid obliti estis mala patrum vestrorum et mala regum Iudae et mala uxorum eius et mala vestra et mala uxorum vestrarum, quae fecerunt in terra Iudae et in plateis Ierusalem? 
24O||44||10||200840	Non sunt contriti usque ad diem hanc et non timuerunt et non ambulaverunt in lege mea et in praeceptis meis, quae dedi coram vobis et coram patribus vestris. 
24O||44||11||200850	Ideo haec dicit Dominus exercituum, Deus Israel: Ecce ego ponam faciem meam in vobis in malum et disperdam omnem Iudam. 
24O||44||12||200860	Et assumam reliquias Iudae, qui posuerunt facies suas, ut ingrederentur terram Aegypti et peregrinarentur ibi, et consumentur omnes in terra Aegypti: cadent in gladio et in fame et consumentur a minimo usque ad maximum, in gladio et in fame morientur; et erunt in exsecrationem et in stuporem et in maledictionem et in opprobrium. 
24O||44||13||200870	Et visitabo super habitatores terrae Aegypti, sicut visitavi super Ierusalem, in gladio et in fame et in peste: 
24O||44||14||200880	et non erit qui effugiat et sit residuus de reliquiis Iudaeorum, qui venerunt, ut peregrinarentur in terra Aegypti et reverterentur in terram Iudae, ad quam ipsi elevant animas suas, ut revertantur et habitent ibi; non revertentur, nisi qui fugerint ”.
24O||44||15||200890	Responderunt autem Ieremiae omnes viri, scientes quod sacrificarent uxores eorum diis alienis, et universae mulieres, quarum stabat multitudo grandis, et omnis populus habitantium in terra Aegypti in Phatures, dicentes: 
24O||44||16||200900	“ Sermonem, quem locutus es ad nos in nomine Domini, non audiemus ex te, 
24O||44||17||200910	sed facientes faciemus omne verbum, quod egressum est de ore nostro, ut sacrificemus reginae caeli et libemus ei libamina, sicut fecimus nos et patres nostri, reges nostri et principes nostri in urbibus Iudae et in plateis Ierusalem, et saturati sumus panibus et bene nobis erat malumque non vidimus. 
24O||44||18||200920	Ex eo autem tempore, quo cessavimus sacrificare reginae caeli et libare ei libamina, indigemus omnibus et gladio et fame consumpti sumus. 
24O||44||19||200930	Quod si nos sacrificamus reginae caeli et libamus ei libamina, numquid sine viris nostris fecimus ei placentas ad effingendum eam et libandum ei libamina? ”.
24O||44||20||200940	Et dixit Ieremias ad omnem populum, adversum viros et adversum mulieres et adversum universam plebem, qui responderant ei verbum, dicens: 
24O||44||21||200950	“ Numquid non sacrificium, quod sacrificastis in civitatibus Iudae et in plateis Ierusalem, vos et patres vestri, reges vestri et principes vestri et populus terrae, horum recordatus est Dominus, et ascendit super cor eius? 
24O||44||22||200960	Et non poterat Dominus ultra portare propter malitiam operum vestrorum et propter abominationes, quas fecistis; et facta est terra vestra in desolationem et in stuporem et in maledictum, eo quod non sit habitator, sicut est dies haec. 
24O||44||23||200970	Propterea quod sacrificaveritis et peccaveritis Domino et non audieritis vocem Domini et in lege et in praeceptis et in testimoniis eius non ambulaveritis, idcirco evenerunt vobis mala haec, sicut est dies haec ”.
24O||44||24||200980	Dixit autem Ieremias ad omnem populum et ad universas mulieres: “ Audite verbum Domini, omnis Iuda, qui estis in terra Aegypti. 
24O||44||25||200990	Haec dicit Dominus exercituum, Deus Israel, dicens: Vos et uxores vestrae locuti estis ore vestro et manibus vestris implestis dicentes: “Faciamus vota nostra, quae vovimus, ut sacrificemus reginae caeli et libemus ei libamina”. Implete vota vestra et opere perpetrate ea. 
24O||44||26||201000	Ideo audite verbum Domini, omnis Iuda, qui habitatis in terra Aegypti: Ecce ego iuravi in nomine meo magno, ait Dominus, quia nequaquam ultra vocabitur nomen meum ex ore omnis viri Iudae dicentis: “Vivit Dominus Deus”, in omni terra Aegypti. 
24O||44||27||201010	Ecce ego vigilabo super eos in malum et non in bonum, et consumentur omnes viri Iudae, qui sunt in terra Aegypti, gladio et fame, donec penitus consumantur. 
24O||44||28||201020	Et, qui fugerint gladium, revertentur de terra Aegypti in terram Iudae, viri pauci, et scient omnes reliquiae Iudae, quae ingressae sunt terram Aegypti, ut peregrinarentur ibi, cuius sermo compleatur, meus an illorum.
24O||44||29||201030	Et hoc vobis signum, ait Dominus, quod visitem ego super vos in loco isto, ut sciatis quia vere complebuntur sermones mei contra vos in malum. 
24O||44||30||201040	Haec dicit Dominus: Ecce ego tradam pharaonem Ophree, regem Aegypti, in manu inimicorum eius et in manu quaerentium animam illius, sicut tradidi Sedeciam regem Iudae in manu Nabuchodonosor regis Babylonis inimici sui et quaerentis animam eius ”.
24O||45||1||201050	Verbum, quod locutus est Ieremias propheta ad Baruch filium Neriae, cum scriberet verba haec in libro ex ore Ieremiae, anno quarto Ioachim filii Iosiae regis Iudae, dicens: 
24O||45||2||201060	“ Haec dicit Dominus, Deus Israel, super te, Baruch. 
24O||45||3||201070	Dixisti: “Vae misero mihi, quoniam addidit Dominus dolorem maerori meo; laboravi in gemitu meo et requiem non inveni”. 
24O||45||4||201080	Haec dices ad eum: Sic dicit Dominus: Ecce, quod aedificavi, ego destruo et, quod plantavi, ego evello, universam terram hanc; 
24O||45||5||201090	et tu quaeris tibi grandia? Noli quaerere, quia ecce ego adducam malum super omnem carnem, ait Dominus, et dabo tibi animam tuam quasi spolium in omnibus locis, ad quaecumque perrexeris ”.
24O||46||1||201100	Quod factum est verbum Domini ad Ieremiam prophetam contra gentes.
24O||46||2||201110	Ad Aegyptum. Adversum exercitum pharaonis Nechao regis Aegypti, qui erat iuxta fluvium Euphraten in Charchamis, quem percussit Nabuchodonosor rex Babylonis in quarto anno Ioachim filii Iosiae regis Iudae.
24O||46||3||201120	“ Praeparate scutum et clipeum et procedite ad bellum.
24O||46||4||201130	Iungite equos et ascendite, equites; state in galeis, polite lanceas, induite vos loricis.
24O||46||5||201140	Quid igitur? Vidi ipsos pavidos et terga vertentes, fortes eorum caesos; fugerunt conciti nec respexerunt: terror undique, ait Dominus.
24O||46||6||201150	Non fugiat velox, nec salvari se putet fortis; ad aquilonem iuxta flumen Euphraten victi sunt et ruerunt.
24O||46||7||201160	Quis est iste, qui quasi Nilus ascendit, et veluti fluviorum intumescunt gurgites eius?
24O||46||8||201170	Aegyptus Nili instar ascendit, et velut flumina moventur fluctus eius, et dixit: “Ascendens operiam terram, perdam civitatem et habitatores eius”.
24O||46||9||201180	Ascendite, equi, et irruite, currus; et procedant fortes, Aethiopia et Phut tenentes scutum et Ludii arripientes et iacientes sagittas.
24O||46||10||201190	Dies autem ille Domini, Dei exercituum, dies ultionis, ut sumat vindictam de inimicis suis: devorat gladius, et saturatur, et inebriatur sanguine eorum; victima enim Domini, Dei exercituum, in terra aquilonis iuxta flumen Euphraten.
24O||46||11||201200	Ascende in Galaad et tolle resinam, virgo filia Aegypti; frustra multiplicas medicamina, tibi vero cicatrix non obducitur.
24O||46||12||201210	Audierunt gentes ignominiam tuam, et ululatus tuus replevit terram, quia fortis impegit in fortem, et ambo pariter conciderunt ”.
24O||46||13||201220	Verbum, quod locutus est Dominus ad Ieremiam prophetam super eo quod veniret Nabuchodonosor rex Babylonis percussurus terram Aegypti.
24O||46||14||201230	“ Annuntiate Aegypto et auditum facite in Magdolo, et resonet in Memphi et in Taphnis, dicite: “Sta et praepara te, quia devoravit gladius ea, quae per circuitum tuum sunt”.
24O||46||15||201240	Quare deiectus est fortis tuus? Non stetit, quoniam Dominus subvertit eum.
24O||46||16||201250	Multiplicavit ruentes, ceciditque vir ad proximum suum, et dixerunt: “Surge, et revertamur ad populum nostrum et ad terram nativitatis nostrae, a facie gladii saevientis”.
24O||46||17||201260	Vocate nomen pharaonis regis Aegypti: Tumultum, qui praetermisit tempus opportunum.
24O||46||18||201270	Vivo ego, inquit rex, Dominus exercituum nomen eius, quoniam sicut Thabor in montibus et sicut Carmelus ad mare veniet.
24O||46||19||201280	Vasa transmigrationis fac tibi, habitatrix filia Aegypti, quia Memphis in solitudinem erit et destruetur et inhabitabilis erit.
24O||46||20||201290	Vitula elegans atque formosa Aegyptus, stimulus ab aquilone venit ei.
24O||46||21||201300	Mercennarii quoque eius, qui versabantur in medio eius quasi vituli saginati, versi sunt et fugerunt simul nec stare potuerunt, quia dies interfectionis eorum venit super eos, tempus visitationis eorum.
24O||46||22||201310	Vox eius quasi serpentis sibilantis, quoniam cum exercitu properabunt et cum securibus venient ei, quasi caedentes ligna.
24O||46||23||201320	Succiderunt saltum eius, ait Dominus, qui supputari non potest; multiplicati sunt enim super locustas, et non est eis numerus.
24O||46||24||201330	Confusa est filia Aegypti et tradita in manu populi aquilonis ”.
24O||46||25||201340	Dixit Dominus exercituum, Deus Israel: “ Ecce ego visitabo super Amon de No et super pharaonem et super Aegyptum et super deos eius et super reges eius et super pharaonem et super eos, qui confidunt in eo; 
24O||46||26||201350	et dabo eos in manu quaerentium animam eorum et in manu Nabuchodonosor regis Babylonis et in manu servorum eius; et post haec habitabitur sicut diebus pristinis, ait Dominus.
24O||46||27||201360	Et tu ne timeas, serve meus Iacob, et ne paveas, Israel, quia ecce ego salvum te faciam de longinquo et semen tuum de terra captivitatis eorum; et revertetur Iacob et requiescet, securus erit, et non erit qui exterreat eum.
24O||46||28||201370	Et tu noli timere, serve meus Iacob, ait Dominus, quia tecum ego sum, quia ego consumam cunctas gentes, ad quas eieci te; te vero non consumam, sed castigabo te in iudicio nec quasi innocenti parcam tibi ”.
24O||47||1||201380	Quod factum est verbum Domini ad Ieremiam prophe tam contra Philisthim, antequam percuteret pharao Gazam.
24O||47||2||201390	Haec dicit Dominus: “ Ecce, aquae ascendunt ab aquilone et erunt quasi torrens inundans et operient terram et plenitudinem eius, urbem et habitatores eius. Clamabunt homines, et ululabunt omnes habitatores terrae
24O||47||3||201400	a strepitu ungularum fortium equorum eius, a commotione quadrigarum eius et tumultu rotarum illius; non respexerunt patres filios, manibus dissolutis,
24O||47||4||201410	pro adventu diei, in quo vastabuntur omnes Philisthim, et dissipabitur Tyro et Sidoni omnis superstes auxiliator: depopulatus est enim Dominus Philisthim, reliquias insulae Caphtor.
24O||47||5||201420	Venit calvitium super Gazam, conticuit Ascalon; reliquiae Enacim, usquequo incidetis vos?
24O||47||6||201430	O mucro Domini, usquequo non quiesces? Ingredere in vaginam tuam, refrigerare et sile.
24O||47||7||201440	Quomodo quiescet, cum Dominus praeceperit ei adversus Ascalonem et adversus maritimas regiones ibique condixerit illi? ”.
24O||48||1||201450	Ad Moab. Haec dicit Dominus exercituum, Deus Israel: “ Vae super Nabo, quoniam vastata est et confusa! Capta est Cariathaim, confusa est arx et tremuit.
24O||48||2||201460	Non est ultra exsultatio in Moab; in Hesebon cogitaverunt malum contra eam: “Venite et disperdamus eam de gente”. Tu quoque, Madmen, conticesces, sequeturque te gladius.
24O||48||3||201470	Vox clamoris de Oronaim: “Vastitas et contritio magna”.
24O||48||4||201480	Contrita est Moab, auditum fecerunt clamorem usque ad Segor.
24O||48||5||201490	Per ascensum enim Luith plorans ascendit in fletu, quoniam in descensu Oronaim hostes ululatum contritionis audierunt:
24O||48||6||201500	“Fugite, salvate animas vestras et eritis quasi myricae in deserto”.
24O||48||7||201510	Pro eo enim quod habuisti fiduciam in operibus tuis et in thesauris tuis, tu quoque capieris; et ibit Chamos in transmigrationem, sacerdotes eius et principes eius simul.
24O||48||8||201520	Et veniet praedo ad omnem urbem, et urbs nulla salvabitur; et peribit vallis, et dissipabuntur campestria, quoniam dixit Dominus.
24O||48||9||201530	Date pennas ad volandum; et civitates eius desertae erunt et inhabitabiles.
24O||48||10||201540	Maledictus, qui facit opus Domini neglegenter, et maledictus, qui prohibet gladium suum a sanguine.
24O||48||11||201550	Securus fuit Moab ab adulescentia sua et requievit in faecibus suis nec transfusus est de vase in vas et in transmigrationem non abiit; idcirco permansit gustus eius in eo, et odor eius non est immutatus.
24O||48||12||201560	Propterea, ecce, dies veniunt, dicit Dominus, et mittam ei stratores laguncularum; et sternent eum et vasa eius exhaurient et lagunculas eorum collident.
24O||48||13||201570	Et confundetur Moab a Chamos, sicut confusa est domus Israel a Bethel, in qua habebat fiduciam.
24O||48||14||201580	Quomodo dicitis: “Fortes sumus et viri robusti ad proeliandum”?
24O||48||15||201590	Vastata est Moab, et ascenderunt civitates illius, et electi iuvenes eius descenderunt in occisionem, ait rex, Dominus exercituum nomen eius.
24O||48||16||201600	Prope est interitus Moab ut veniat, et malum eius velociter accurret nimis.
24O||48||17||201610	Lugete super eum, omnes, qui estis in circuitu eius; et universi, qui scitis nomen eius, dicite: “Quomodo confracta est virga fortis, baculus gloriosus?”.
24O||48||18||201620	Descende de gloria et sede in siti, habitatrix filia Dibon, quoniam vastator Moab ascendit ad te, dissipavit munitiones tuas.
24O||48||19||201630	Ad viam sta et prospice, habitatrix Aroer; interroga fugientem et eam, quae evasit. Dic: “Quid accidit?”.
24O||48||20||201640	Confusus est Moab, quoniam victus est. Ululate et clamate; annuntiate in Arnon, quoniam vastatus est Moab.
24O||48||21||201650	Et iudicium venit ad terram campestrem super Helon et super Iasa et super Mephaath 
24O||48||22||201660	et super Dibon et super Nabo et super Bethdeblathaim, 
24O||48||23||201670	et super Cariathaim et super Bethgamul et super Bethmaon 
24O||48||24||201680	et super Carioth et super Bosra et super omnes civitates terrae Moab, quae longe et quae prope sunt.
24O||48||25||201690	Abscissum est cornu Moab, et brachium eius contritum est, ait Dominus.
24O||48||26||201700	Inebriate eum, quoniam contra Dominum erectus est; et allidet manum Moab in vomitu suo, et erit in derisum etiam ipse. 
24O||48||27||201710	Nonne in derisum tibi fuit Israel? Num inter fures repertus est? Quotiescumque enim adversum illum loquebaris, caput movebas.
24O||48||28||201720	Relinquite civitates et habitate in petra, habitatores Moab, et estote quasi columba nidificans in parietibus apertae voraginis.
24O||48||29||201730	Audivimus superbiam Moab, superbus est valde; sublimitatem eius et arrogantiam et superbiam et altitudinem cordis eius.
24O||48||30||201740	Ego scio, ait Dominus, iactantiam eius, et quod non sint rectae fabulationes, nec recta fecerint. 
24O||48||31||201750	Ideo super Moab eiulabo et super Moab universam clamabo, super viros Cirhareseth plorabitur.
24O||48||32||201760	Plus quam in planctu Iazer plorabo tibi, vinea Sabama; propagines tuae transierunt mare, usque ad Iazer pervenerunt. Super messem tuam et vindemiam tuam praedo irruit.
24O||48||33||201770	Ablata est laetitia et exsultatio de horto et de terra Moab, et vinum de torcularibus sustuli; nequaquam calcator uvae solitum celeuma cantabit.
24O||48||34||201780	De clamore Hesebon usque Eleale et Iasa dederunt vocem suam, a Segor usque ad Oronaim, ad Eglatselisiam; aquae quoque Nemrim pessimae erunt. 
24O||48||35||201790	Et auferam de Moab, ait Dominus, offerentem in excelsis et sacrificantem diis eius. 
24O||48||36||201800	Propterea cor meum ad Moab quasi tibia resonabit, et cor meum ad viros Cirhareseth dabit sonitum tibiarum; quia depositum, quod acquisierunt, periit. 
24O||48||37||201810	Omne enim caput calvitium et omnis barba rasa erit, in cunctis manibus incisiones et super lumbos cilicium. 
24O||48||38||201820	Super omnia tecta Moab et in plateis eius omnis planctus, quoniam contrivi Moab sicut vas, quod nemini placet, ait Dominus. 
24O||48||39||201830	Quomodo victa est, et ululaverunt? Quomodo vertit dorsum Moab et confusus est? Eritque Moab in derisum et in terrorem omnibus in circuitu suo.
24O||48||40||201840	Haec dicit Dominus: Ecce quasi aquila volabit et extendet alas suas ad Moab.
24O||48||41||201850	Capta sunt oppida, et munitiones comprehensae sunt, et erit cor fortium Moab in die illa sicut cor mulieris parturientis.
24O||48||42||201860	Et cessabit Moab esse populus, quoniam contra Dominum gloriatus est.
24O||48||43||201870	Pavor et fovea et laqueus super te, o habitator Moab, dicit Dominus.
24O||48||44||201880	Qui fugerit a facie pavoris, cadet in foveam, et, qui conscenderit de fovea, capietur laqueo; adducam enim super Moab annum visitationis eorum, ait Dominus.
24O||48||45||201890	In umbra Hesebon steterunt sine viribus fugientes, sed ignis egressus est de Hesebon, et flamma de medio Sehon, et devoravit tempora Moab et verticem filiorum tumultus.
24O||48||46||201900	Vae tibi, Moab! Periit populus Chamos, quia comprehensi sunt filii tui et filiae tuae in captivitatem.
24O||48||47||201910	Et convertam sortem Moab in novissimis diebus ”, ait Dominus. Hucusque iudicia Moab.
24O||49||1||201920	Ad filios Ammon. Haec dicit Dominus: “ Numquid filii non sunt Israel, aut heres non est ei? Cur igitur hereditate possedit Melchom Gad, et populus eius in urbibus eius habitavit?
24O||49||2||201930	Ideo ecce dies veniunt, dicit Dominus, et auditum faciam super Rabba filiorum Ammon fremitum proelii; et erit in tumulum dissipata, filiaeque eius igni succendentur, et possidebit Israel possessores suos, ait Dominus.
24O||49||3||201940	Ulula, Hesebon, quoniam vastata es, ut sis in acervum lapidum; clamate, filiae Rabba, accingite vos ciliciis, plangite et circuite per muros, quoniam Melchom in transmigrationem ducetur, sacerdotes eius et principes eius simul.
24O||49||4||201950	Quid gloriaris in vallibus? Copiose fluxit vallis tua, filia rebellis, quae confidebas in thesauris tuis et dicebas: “Quis veniet ad me?”.
24O||49||5||201960	Ecce ego inducam super te terrorem, ait Dominus, Deus exercituum, ab omnibus, qui sunt in circuitu tuo; et dispergemini singuli in viam suam, nec erit qui congreget fugientes.
24O||49||6||201970	Et post haec convertam sortem filiorum Ammon ”, ait Dominus.
24O||49||7||201980	Ad Edom. Haec dicit Dominus exercituum: “ Numquid non ultra est sapientia in Theman? Periit consilium a prudentibus, inutilis facta est sapientia eorum.
24O||49||8||201990	Fugite, terga vertite, descendite in voraginem, habitatores Dedan, quoniam perditionem Esau adduxi super eum, tempore quo visitavi eum.
24O||49||9||202000	Si vindemiatores veniunt super te, non relinquent racemum; si fures in nocte, diripiunt, quod placet sibi.
24O||49||10||202010	Ego vero discooperui Esau, revelavi abscondita eius, et celari non poterit; vastatum est semen eius et fratres eius et vicini eius, et non erit.
24O||49||11||202020	Relinque pupillos tuos, ego faciam eos vivere; et viduae tuae in me sperabunt.
24O||49||12||202030	Quia haec dicit Dominus: Ecce quibus non erat iudicium, ut biberent calicem, bibentes bibent; et tu quasi innocens relinqueris? Non eris innocens, sed bibens bibes. 
24O||49||13||202040	Quia per memetipsum iuravi, dicit Dominus, quod in solitudinem et in opprobrium et in desertum et in maledictionem erit Bosra; et omnes civitates eius erunt in solitudines sempiternas ”.
24O||49||14||202050	Auditum audivi a Domino, et legatus ad gentes missus est: “ Congregamini et venite contra eam et consurgite in proelium ”.
24O||49||15||202060	“ Ecce enim parvulum dedi te in gentibus, contemptibilem inter homines.
24O||49||16||202070	Arrogantia tua decepit te, et superbia cordis tui, qui habitas in cavernis petrae et tenes altitudinem collis; cum exaltaveris quasi aquila nidum tuum, inde detraham te, dicit Dominus.
24O||49||17||202080	Et erit Edom in desolationem: omnis, qui transibit per eam, stupebit et sibilabit super omnes plagas eius. 
24O||49||18||202090	Sicut subversa est Sodoma et Gomorra et vicinae eius, ait Dominus, non habitabit ibi vir, et non peregrinabitur in ea filius hominis. 
24O||49||19||202100	Ecce quasi leo ascendet de silva condensa Iordanis ad prata semper virentia, quia subito currere faciam eos ex illa; et, qui erit electus, illum praeponam ei. Quis enim similis mei? Et quis vocabit me in iudicium? Et quis est iste pastor, qui resistat vultui meo? 
24O||49||20||202110	Propterea audite consilium Domini, quod iniit de Edom, et cogitationes eius, quas cogitavit de habitatoribus Theman: Certe abstrahent parvulos gregis, certe desolabuntur super eos pascua eorum.
24O||49||21||202120	A voce ruinae eorum commota est terra, clamor in mari Rubro auditus est ocis eius.
24O||49||22||202130	Ecce quasi aquila ascendet et volabit et expandet alas suas super Bosram; et erit cor fortium Edom in die illa quasi cor mulieris parturientis ”.
24O||49||23||202140	Ad Damascum. “ Confusa est Emath et Arphad, quia auditum pessimum audierunt; turbati sunt in mari sollicitudinis, quod quiescere non potuit.
24O||49||24||202150	Dissoluta est Damascus, versa in fugam; tremor apprehendit eam, angustia et dolores tenuerunt eam quasi parturientem.
24O||49||25||202160	Quomodo non erit derelicta civitas laudabilis, urbs laetitiae?
24O||49||26||202170	Ideo cadent iuvenes eius in plateis eius, et omnes viri proelii conticescent in die illa, ait Dominus exercituum.
24O||49||27||202180	Et succendam ignem in muro Damasci, et devorabit moenia Benadad ”.
24O||49||28||202190	Ad Cedar et ad regna Asor, quae percussit Nabuchodonosor rex Babylonis. Haec dicit Dominus: “ Surgite, ascendite ad Cedar et vastate filios orientis.
24O||49||29||202200	Tabernacula eorum et greges eorum capient; tentoria eorum et omnia vasa eorum et camelos eorum tollent sibi; et vocabunt super eos formidinem in circuitu.
24O||49||30||202210	Fugite, abite vehementer, in voraginibus sedete, qui habitatis Asor, ait Dominus; iniit enim contra vos Nabuchodonosor rex Babylonis consilium et cogitavit adversum vos cogitationes.
24O||49||31||202220	Consurgite, et ascendite ad gentem quietam et habitantem confidenter, ait Dominus; non ostia nec vectes eis: soli habitant.
24O||49||32||202230	Et erunt cameli eorum in direptionem, et multitudo iumentorum in praedam; et dispergam eos in omnem ventum, qui sunt attonsi in comam, et ex omni confinio eorum adducam interitum super eos, ait Dominus.
24O||49||33||202240	Et erit Asor in habitaculum thoum, deserta usque in aeternum; non manebit ibi vir, nec peregrinabitur in ea filius hominis ”.
24O||49||34||202250	Quod factum est verbum Domini ad Ieremiam prophetam super Elam, in principio regni Sedeciae regis Iudae, dicens:
24O||49||35||202260	“ Haec dicit Dominus exercituum: Ecce ego confringam arcum Elam, summam fortitudinem eorum;
24O||49||36||202270	et inducam super Elam quattuor ventos a quattuor plagis caeli, et ventilabo eos in omnes ventos istos, et non erit gens, ad quam non perveniant profugi Elam.
24O||49||37||202280	Et pavere faciam Elam coram inimicis suis et in conspectu quaerentium animam eorum; et adducam super eos malum iram furoris mei, dicit Dominus, et mittam post eos gladium, donec consumam eos.
24O||49||38||202290	Et ponam solium meum in Elam et perdam inde regem et principes, ait Dominus.
24O||49||39||202300	In novissimis autem diebus convertam sortem Elam ”, dicit Dominus.
24O||50||1||202310	Verbum, quod locutus est Dominus de Babylone et de terra Chaldaeorum in manu Ieremiae prophetae:
24O||50||2||202320	“ Annuntiate in gentibus et auditum facite, levate signum; praedicate et nolite celare, dicite: “Capta est Babylon, confusus est Bel, victus est Merodach. Confusa sunt sculptilia eius, superata sunt idola eorum”.
24O||50||3||202330	Quoniam ascendit contra eam gens ab aquilone, quae ponet terram eius in solitudinem, et non erit qui habitet in ea ab homine usque ad pecus: et moti sunt et abierunt. 
24O||50||4||202340	In diebus illis et in tempore illo, ait Dominus, venient filii Israel ipsi et filii Iudae simul; ambulantes et flentes properabunt et Dominum Deum suum quaerent. 
24O||50||5||202350	De Sion interrogabunt, ad cuius viam facies eorum: “Venite, et apponamur ad Dominum foedere sempiterno, quod nulla oblivione delebitur”. 
24O||50||6||202360	Grex perditus factus est populus meus, pastores eorum seduxerunt eos feceruntque vagari in montibus; de monte in collem transierunt, obliti sunt cubilis sui. 
24O||50||7||202370	Omnes, qui invenerunt, comederunt eos, et hostes eorum dixerunt: “Non delinquimus, pro eo quod peccaverunt Domino, habitaculo iustitiae et exspectationi patrum eorum Domino”.
24O||50||8||202380	Recedite de medio Babylonis et de terra Chaldaeorum egredimini; et estote quasi haedi ante gregem.
24O||50||9||202390	Quoniam ecce ego suscito et adducam in Babylonem congregationem gentium magnarum de terra aquilonis; et praeparabuntur adversus eam, et inde capietur: sagitta eorum quasi bellatoris electi non revertetur vacua.
24O||50||10||202400	Et erit Chaldaea in praedam; omnes vastantes eam replebuntur ”, ait Dominus.
24O||50||11||202410	Dum exsultatis et magna loquimini diripientes hereditatem meam dum effusi estis sicut vituli super herbam et hinnitis sicut equi fortes,
24O||50||12||202420	confusa est mater vestra nimis, et in opprobrium facta est, quae genuit vos; ecce novissima erit in gentibus, deserta, invia et arens.
24O||50||13||202430	Ab ira Domini non habitabitur, sed redigetur tota in solitudinem; omnis, qui transibit per Babylonem, stupebit et sibilabit super universis plagis eius.
24O||50||14||202440	Praeparamini contra Babylonem per circuitum omnes, qui tenditis arcum; debellate eam, non parcatis iaculis, quia Domino peccavit.
24O||50||15||202450	Clamate adversus eam; ubique dedit manum, ceciderunt fundamenta eius, destructi sunt muri eius, quoniam ultio Domini est; ultionem accipite de ea: sicut fecit, facite ei.
24O||50||16||202460	Disperdite satorem de Babylone et tenentem falcem in tempore messis; a facie gladii saevientis unusquisque ad populum suum convertetur, et singuli ad terram suam fugient.
24O||50||17||202470	Ovis dispersa Israel; leones eiecerunt eum. Primus comedit eum rex Assyriae; iste novissimus exossavit eum Nabuchodonosor rex Babylonis.
24O||50||18||202480	Propterea haec dicit Dominus exercituum, Deus Israel: “ Ecce ego visitabo regem Babylonis et terram eius, sicut visitavi regem Assyriae; 
24O||50||19||202490	et reducam Israel ad pascua sua, et pascetur Carmelum et Basan, et in monte Ephraim et Galaad saturabitur anima eius. 
24O||50||20||202500	In diebus illis et in tempore illo, ait Dominus, quaeretur iniquitas Israel et non erit, et peccatum Iudae et non invenietur, quoniam propitius ero eis, quos reliquero.
24O||50||21||202510	Super terram Merataim ascende et super habitatores Phacud. Dissipa et interfice persequens eos, ait Dominus, et fac iuxta omnia, quae praecepi tibi ”.
24O||50||22||202520	Vox belli in terra et contritio magna.
24O||50||23||202530	Quomodo confractus est et contritus malleus universae terrae? Quomodo versa est in desolationem Babylon in gentibus?
24O||50||24||202540	Illaqueavi te, et capta es, Babylon, et nesciebas; inventa es et apprehensa, quoniam Dominum provocasti.
24O||50||25||202550	Aperuit Dominus thesaurum suum et protulit vasa irae suae, quoniam opus est Domino Deo exercituum in terra Chaldaeorum.
24O||50||26||202560	Venite ad eam ab extremis finibus, aperite horrea eius; redigite eam in acervos lapidum quasi manipulos et interficite eam, nec sit quidquam reliquum.
24O||50||27||202570	Dissipate universos tauros eius, descendant in occisionem. Vae eis, quia venit dies eorum, tempus visitationis eorum!
24O||50||28||202580	Vox fugientium et eorum, qui evaserunt de terra Babylonis, ut annuntient in Sion ultionem Domini Dei nostri, ultionem templi eius.
24O||50||29||202590	Convocate in Babylonem sagittarios, omnes, qui tendunt arcum; consistite adversus eam per gyrum, et nullus evadat: reddite ei secundum opus suum, iuxta omnia, quae fecit, facite illi, quia contra Dominum erecta est, adversum Sanctum Israel.
24O||50||30||202600	“ Idcirco cadent iuvenes eius in plateis eius, et omnes viri bellatores eius conticescent in die illa, ait Dominus.
24O||50||31||202610	Ecce ego ad te, Superbia, dicit Dominus, Deus exercituum, quia venit dies tuus, tempus visitationis tuae.
24O||50||32||202620	Et cadet Superbia et corruet, et non erit qui suscitet eam; et succendam ignem in urbibus eius, et devorabit omnia in circuitu eius ”.
24O||50||33||202630	Haec dicit Dominus exercituum: “ Calumniam sustinent filii Israel et filii Iudae simul; omnes, qui ceperunt eos, tenent, nolunt dimittere eos. 
24O||50||34||202640	Redemptor eorum fortis, Dominus exercituum nomen eius, iudicio defendet causam eorum, ut quietem det terrae et conturbet habitatores Babylonis.
24O||50||35||202650	Gladius ad Chaldaeos, ait Dominus, et ad habitatores Babylonis et ad principes et ad sapientes eius! 
24O||50||36||202660	Gladius ad divinos eius, qui stulti erunt! Gladius ad fortes illius, qui timebunt!
24O||50||37||202670	Gladius ad equos eius et ad currus eius et ad omne vulgus, quod est in medio eius; et erunt quasi mulieres! Gladius ad thesauros eius, qui diripientur!
24O||50||38||202680	Siccitas super aquas eius erit, et arescent, quia terra sculptilium est, et in portentis insaniunt.
24O||50||39||202690	Propterea habitabunt dracones cum thoibus, et habitabunt in ea struthiones; et non inhabitabitur ultra usque in sempiternum nec exstruetur usque ad generationem et generationem. 
24O||50||40||202700	Sicut subvertit Deus Sodomam et Gomorram et vicinas eius, ait Dominus, non habitabit ibi vir, et non peregrinabitur in ea filius hominis. 
24O||50||41||202710	Ecce populus venit ab aquilone, et gens magna et reges multi consurgent a finibus terrae. 
24O||50||42||202720	Arcum et acinacem apprehendent, crudeles sunt et immisericordes; vox eorum quasi mare sonabit, et super equos ascendent sicut vir paratus ad proelium contra te, filia Babylon. 
24O||50||43||202730	Audivit rex Babylonis famam eorum, et dissolutae sunt manus eius; angustia apprehendit eum, dolor quasi parturientem. 
24O||50||44||202740	Ecce quasi leo ascendet de silva condensa Iordanis ad prata semper virentia, quia subito currere faciam eos ex illa et, qui erit electus, illum praeponam ei. Quis enim similis mei? Et quis vocabit me in iudicium? Et quis est iste pastor, qui resistat vultui meo? ”. 
24O||50||45||202750	Propterea audite consilium Domini, quod mente concepit adversum Babylonem, et cogitationes eius, quas cogitavit super terram Chaldaeorum: certe abstrahent parvulos gregis, certe desolabuntur super eos pascua eorum. 
24O||50||46||202760	A voce captivitatis Babylonis commota est terra, et clamor inter gentes auditus est.
24O||51||1||202770	Haec dicit Dominus: “ Ecce ego suscitabo super Babylonem et super habitatores Chaldaeae quasi ventum pestilentem;
24O||51||2||202780	et mittam in Babylonem ventilatores, et ventilabunt eam et demolientur terram eius, quoniam venerunt super eam undique in die afflictionis.
24O||51||3||202790	Non tendat, qui tendit arcum suum, et non ascendat loricatus; nolite parcere iuvenibus eius, interficite omnem militiam eius ”.
24O||51||4||202800	Et cadent interfecti in terra Chaldaeorum et vulnerati in plateis eius,
24O||51||5||202810	quoniam non est viduatus Israel et Iuda a Deo suo, Domino exercituum; terra autem eorum repleta est delicto in conspectu Sancti Israel.
24O||51||6||202820	Fugite de medio Babylonis, et salvet unusquisque animam suam; nolite perire in poena eius, quoniam tempus ultionis est Domino: vicissitudinem ipse retribuet ei.
24O||51||7||202830	Calix aureus Babylon in manu Domini inebrians omnem terram; de vino eius biberunt gentes et ideo insaniunt.
24O||51||8||202840	Subito cecidit Babylon et contrita est. Ululate super eam; tollite resinam ad dolorem eius, si forte sanetur.
24O||51||9||202850	“ Curavimus Babylonem, et non est sanata. Derelinquite eam, et eamus unusquisque in terram suam, quoniam pervenit usque ad caelos iudicium eius et elevatum est usque ad nubes.
24O||51||10||202860	Protulit Dominus iustitias nostras; venite, et narremus in Sion opus Domini Dei nostri ”.
24O||51||11||202870	Acuite sagittas, implete pharetras; suscitavit Dominus spiritum regum Medorum, et contra Babylonem mens eius est, ut perdat eam, quoniam ultio Domini est ultio templi sui.
24O||51||12||202880	Super muros Babylonis levate signum, augete custodiam, ponite custodes, praeparate insidias, quia cogitavit Dominus, et facit quaecumque locutus est contra habitatores Babylonis.
24O||51||13||202890	Quae habitas super aquas multas, locuples in thesauris, venit finis tuus, pedalis praecisionis tuae.
24O||51||14||202900	Iuravit Dominus exercituum per animam suam: “ Quoniam, etsi replevero te hominibus quasi brucho, super te celeuma cantabitur ”.
24O||51||15||202910	Qui fecit terram in fortitudine sua, praeparavit orbem in sapientia sua et prudentia sua extendit caelos;
24O||51||16||202920	dante eo vocem, multiplicantur aquae in caelo; qui levat nubes ab extremo terrae, fulgura in pluviam facit et producit ventum de thesauris suis.
24O||51||17||202930	Stultus factus est omnis homo, absque scientia; confusus est omnis conflator in sculptili, quia mendax conflatio eius, nec est spiritus in eis.
24O||51||18||202940	Vana sunt opera et risu digna, in tempore visitationis suae peribunt.
24O||51||19||202950	Non sicut haec pars Iacob, quia, qui fecit omnia, ipse est, et Israel tribus hereditatis eius: Dominus exercituum nomen eius.
24O||51||20||202960	“ Malleus tu mihi, vas belli: et ego collisi in te gentes et dispersi in te regna
24O||51||21||202970	et collisi in te equum et equitem eius et collisi in te currum et ascensorem eius
24O||51||22||202980	et collisi in te virum et mulierem et collisi in te senem et puerum et collisi in te iuvenem et virginem
24O||51||23||202990	et collisi in te pastorem et gregem eius et collisi in te agricolam et iugales eius et collisi in te duces et magistratus. 
24O||51||24||203000	Et reddam Babyloni et cunctis habitatoribus Chaldaeae omne malum suum, quod fecerunt in Sion in oculis vestris, ait Dominus.
24O||51||25||203010	Ecce ego ad te, mons pestifer, ait Dominus, qui corrumpis universam terram; et extendam manum meam super te et evolvam te de petris et dabo te in montem combustionis. 
24O||51||26||203020	Et non tollent de te lapidem in angulum et lapidem in fundamenta, sed perditus in aeternum eris ”, ait Dominus.
24O||51||27||203030	Levate signum in terra, clangite bucina in gentibus, sanctificate super eam gentes, vocate contra illam regna Ararat, Menni et Aschenez. Constituite super eam scribas, adducite equos quasi bruchum aculeatum.
24O||51||28||203040	Sanctificate contra eam gentes, reges Mediae, duces eius et universos magistratus eius cunctamque terram potestatis eius.
24O||51||29||203050	Et commovebitur terra et conturbabitur, quia impletur contra Babylonem cogitatio Domini, ut ponat terram Babylonis desertam et inhabitabilem.
24O||51||30||203060	Cessaverunt fortes Babylonis a proelio, habitaverunt in praesidiis; devoratum est robur eorum, et facti sunt quasi mulieres; incensa sunt tabernacula eius, contriti sunt vectes eius.
24O||51||31||203070	Currens obviam currenti veniet, et nuntius obvius nuntianti, ut annuntiet regi Babylonis quia capta est civitas eius a summo usque ad summum.
24O||51||32||203080	Et vada praeoccupata sunt, et paludes incensae sunt igni; et viri bellatores conturbati sunt.
24O||51||33||203090	Quia haec dicit Dominus exercituum, Deus Israel: “ Filia Babylonis quasi area tempore triturae eius; adhuc modicum, et veniet tempus messionis eius ”.
24O||51||34||203100	“ Comedit me, devoravit me Nabuchodonosor; rex Babylonis reddidit me quasi vas inane, absorbuit me quasi draco, replevit ventrem suum deliciis meis et eiecit me ”.
24O||51||35||203110	“ Iniquitas adversum me et caro mea super Babylonem! ”, dicit habitatio Sion. “ Et sanguis meus super habitatores Chaldaeae! ”, dicit Ierusalem.
24O||51||36||203120	Propterea haec dicit Dominus: “ Ecce ego iudicabo causam tuam et ulciscar ultionem tuam et desertum faciam mare eius et siccabo venam eius;
24O||51||37||203130	et erit Babylon in tumulos, habitatio thoum, stupor et sibilus, eo quod non sit habitator.
24O||51||38||203140	Simul ut leones rugient, frement veluti catuli leonum.
24O||51||39||203150	In calore eorum ponam potus eorum et inebriabo eos, ut sopiantur et dormiant somnum sempiternum et non consurgant, dicit Dominus.
24O||51||40||203160	Deducam eos quasi agnos ad victimam, quasi arietes cum haedis ”.
24O||51||41||203170	Quomodo capta est Babel, et comprehensa est gloria universae terrae? Quomodo facta est in stuporem Babylon inter gentes?
24O||51||42||203180	Ascendit super Babylonem mare, multitudine fluctuum eius operta est.
24O||51||43||203190	Factae sunt civitates eius in stuporem, terra inhabitabilis et deserta, terra, in qua nullus habitet, nec transeat per eam filius hominis. 
24O||51||44||203200	“ Et visitabo super Bel in Babylone et eiciam, quod absorbuerat, de ore eius; et non confluent ad eum ultra gentes, siquidem et murus Babylonis corruet.
24O||51||45||203210	Egredimini de medio eius, populus meus, ut salvet unusquisque animam suam ab ira furoris Domini.
24O||51||46||203220	Et ne forte mollescat cor vestrum, et timeatis auditum, qui audietur in terra; et veniet in anno auditio, et post hunc annum auditio, et iniquitas in terra, et dominator super dominatorem. 
24O||51||47||203230	Propterea ecce dies veniunt, et visitabo super sculptilia Babylonis, et omnis terra eius confundetur, et universi interfecti eius cadent in medio eius. 
24O||51||48||203240	Et laudabunt super Babylonem caeli et terra et omnia, quae in eis sunt, quia ab aquilone venient ei praedones, ait Dominus. 
24O||51||49||203250	Et Babylon cadet, occisi in Israel, sicut pro Babylone ceciderunt occisi universae terrae. 
24O||51||50||203260	Qui fugistis gladium, ite, nolite stare; recordamini procul Domini, et Ierusalem ascendat super cor vestrum.
24O||51||51||203270	“Confusi sumus, quoniam audivimus opprobrium; operuit ignominia facies nostras, quia venerunt alieni super sanctificationem domus Domini”.
24O||51||52||203280	Propterea ecce dies veniunt, ait Dominus, et visitabo super sculptilia eius, et in omni terra eius gemet vulneratus. 
24O||51||53||203290	Si ascenderit Babylon in caelum et firmaverit in excelso robur suum, a me venient vastatores eius ”, ait Dominus.
24O||51||54||203300	Vox clamoris de Babylone et contritio magna de terra Chaldaeorum, 
24O||51||55||203310	quoniam vastavit Dominus Babylonem et perdidit ex ea vocem magnam; et sonabunt fluctus eorum quasi aquae multae, dedit sonitum vox eorum. 
24O||51||56||203320	Quia venit super eam, id est super Babylonem, praedo; et apprehensi sunt fortes eius, et fractus est arcus eorum, quia Deus ultor Dominus reddens retribuet. 
24O||51||57||203330	“ Et inebriabo principes eius et sapientes eius et duces eius et magistratus eius et fortes eius; et dormient somnum sempiternum et non expergiscentur ”, ait rex, Dominus exercituum nomen eius.
24O||51||58||203340	Haec dicit Dominus exercituum: “ Murus Babylonis ille latissimus funditus suffodietur, et portae eius excelsae igni comburentur; et laboraverunt populi pro nihilo, et gentes pro igni lassatae sunt ”.
24O||51||59||203350	Verbum, quod praecepit Ieremias propheta Saraiae filio Neriae filii Maasiae, cum pergeret cum Sedecia rege Iudae in Babylonem in anno quarto regni eius; Saraias autem erat princeps, qui mansionibus praeerat. 
24O||51||60||203360	Et scripsit Ieremias omne malum, quod venturum erat super Babylonem, in libro uno, omnia verba haec, quae scripta sunt contra Babylonem. 
24O||51||61||203370	Et dixit Ieremias ad Saraiam: “ Cum veneris in Babylonem et videris et legeris omnia verba haec, 
24O||51||62||203380	dices: “Domine, tu locutus es contra locum istum, ut disperderes eum, ne sit qui in eo habitet ab homine usque ad pecus, et ut sit perpetua solitudo”. 
24O||51||63||203390	Cumque compleveris legere librum istum, ligabis ad eum lapidem et proicies illum in medium Euphraten 
24O||51||64||203400	et dices: “Sic submergetur Babylon et non consurget a facie afflictionis, quam ego adduco super eam, et dissolvetur” ”. Hucusque verba Ieremiae.
24O||52||1||203410	Filius viginti et unius anni erat Sedecias, cum regnare coepisset, et undecim annis regnavit in Ierusalem; et nomen matris eius Amital filia Ieremiae de Lobna. 
24O||52||2||203420	Et fecit malum in oculis Domini iuxta omnia, quae fecerat Ioachim, 
24O||52||3||203430	quoniam furor Domini erat in Ierusalem et in Iuda, usquequo proiceret eos a facie sua. Et recessit Sedecias a rege Babylonis. 
24O||52||4||203440	Factum est autem in anno nono regni eius, in mense decimo decima mensis, venit Nabuchodonosor rex Babylonis, ipse et omnis exercitus eius, adversus Ierusalem; et obsederunt eam et aedificaverunt contra eam munitiones in circuitu. 
24O||52||5||203450	Et fuit civitas obsessa usque ad undecimum annum regis Sedeciae. 
24O||52||6||203460	Mense autem quarto, nona mensis, obtinuit fames in civitate, et non erant alimenta populo terrae. 
24O||52||7||203470	Et dirupta est civitas, et omnes viri bellatores fugerunt exieruntque de civitate nocte per viam portae, quae est inter duos muros et ducit ad hortum regis, Chaldaeis obsidentibus urbem in gyro, et abierunt per viam, quae ducit in Arabam. 
24O||52||8||203480	Persecutus est autem Chaldaeorum exercitus regem, et apprehenderunt Sedeciam in campestribus Iericho, et omnis comitatus eius diffugit ab eo. 
24O||52||9||203490	Cumque comprehendissent regem, adduxerunt eum ad regem Babylonis in Rebla, quae est in terra Emath; et locutus est ad eum iudicia. 
24O||52||10||203500	Et iugulavit rex Babylonis filios Sedeciae in oculis eius, sed et omnes principes Iudae occidit in Rebla; 
24O||52||11||203510	et oculos Sedeciae eruit et vinxit eum compedibus et adduxit eum rex Babylonis in Babylonem et posuit eum in domo carceris usque ad diem mortis eius.
24O||52||12||203520	In mense autem quinto, decima mensis, ipse est annus nonus decimus Nabuchodonosor regis Babylonis, venit Nabuzardan princeps satellitum, qui stabat coram rege Babylonis, in Ierusalem. 
24O||52||13||203530	Et incendit domum Domini et domum regis; et omnes domos Ierusalem et omnem domum magnam igni combussit; 
24O||52||14||203540	et totum murum Ierusalem per circuitum destruxit cunctus exercitus Chaldaeorum, qui erat cum magistro satellitum.
24O||52||15||203550	De pauperibus autem populi et de reliquo vulgo, quod remanserat in civitate, et de perfugis, qui transfugerant ad regem Babylonis, et superfluos artificum transtulit Nabuzardan princeps satellitum. 
24O||52||16||203560	De pauperibus vero terrae reliquit Nabuzardan princeps satellitum in vinitores et in agricolas.
24O||52||17||203570	Columnas quoque aereas, quae erant in domo Domini, et bases et mare aereum, quod erat in domo Domini, confregerunt Chaldaei et tulerunt omne aes eorum in Babylonem. 
24O||52||18||203580	Et lebetes et vatilla et cultros et phialas et mortariola et omnia vasa aerea, quae in ministerio fuerant, tulerunt; 
24O||52||19||203590	et pelves et thymiamateria et phialas et lebetes et candelabra et mortaria et cyathos, quotquot aurea aurea, et quotquot argentea argentea, tulit magister satellitum; 
24O||52||20||203600	columnas duas et mare unum et vitulos duodecim aereos, qui erant subtus basi, quam fecerat rex Salomon domui Domini. Non erat pondus aeris omnium horum vasorum. 
24O||52||21||203610	De columnis autem, decem et octo cubiti altitudinis erant in columna una, et funiculus duodecim cubitorum circuibat eam; porro grossitudo eius quattuor digitorum, et intrinsecus cava erat. 
24O||52||22||203620	Et capitella super utramque aerea: altitudo capitelli unius quinque cubitorum, et retiacula et malogranata super capitellum in circuitu omnia aerea; similiter columnae secundae. 
24O||52||23||203630	Et malogranata nonaginta sex dependentia; omnia malogranata centum super retiacula in circuitu.
24O||52||24||203640	Et tulit magister satellitum Saraiam sacerdotem primum et Sophoniam sacerdotem secundum et tres custodes vestibuli. 
24O||52||25||203650	Et de civitate tulit eunuchum unum, qui erat praepositus super viros bellatores, et septem viros de his, qui videbant faciem regis, qui inventi sunt in civitate, et scribam principis militum, qui ex populo terrae probabat tirones, et sexaginta viros de populo terrae, qui inventi sunt in medio civitatis. 
24O||52||26||203660	Tulit autem eos Nabuzardan magister satellitum et duxit eos ad regem Babylonis in Rebla; 
24O||52||27||203670	et percussit eos rex Babylonis et interfecit eos in Rebla in terra Emath. Et translatus est Iuda de terra sua.
24O||52||28||203680	Iste est populus, quem transtulit Nabuchodonosor: in anno septimo, Iudaeos tria millia et viginti tres; 
24O||52||29||203690	in anno octavo decimo Nabuchodonosor de Ierusalem animas octingentas triginta duas; 
24O||52||30||203700	in anno vicesimo tertio Nabuchodonosor transtulit Nabuzardan magister satellitum animas Iudaeorum septingentas quadraginta quinque; omnes ergo animae quattuor milia sescentae.
24O||52||31||203710	Et factum est in tricesimo septimo anno transmigrationis Ioachin regis Iudae, duodecimo mense vicesima quinta mensis, elevavit Evilmerodach rex Babylonis, ipso anno regni sui, caput Ioachin regis Iudae; et eduxit eum de domo carceris. 
24O||52||32||203720	Et locutus est cum eo bona et posuit thronum eius super thronos regum, qui erant secum in Babylone. 
24O||52||33||203730	Et mutavit vestimenta carceris eius, et comedebat panem coram eo semper cunctis diebus vitae suae. 
24O||52||34||203740	Et cibaria eius, cibaria perpetua dabantur ei a rege Babylonis statuta per singulos dies, usque ad diem mortis suae, cunctis diebus vitae eius.
25O||1||1||203750	ALEPH. Quomodo sedet sola civitas plena populo! Facta est quasi vidua domina gentium; princeps provinciarum facta est sub tributo.
25O||1||2||203760	BETH. Plorans plorat in nocte, et lacrimae eius in maxillis eius; non est qui consoletur eam ex omnibus caris eius: omnes amici eius spreverunt eam et facti sunt ei inimici.
25O||1||3||203770	GHIMEL. Migravit Iudas prae afflictione et multitudine servitutis; habitat inter gentes nec invenit requiem: omnes persecutores eius apprehenderunt eam inter angustias.
25O||1||4||203780	DALETH. Viae Sion lugent, eo quod non sint qui veniant ad sollemnitatem; omnes portae eius destructae, sacerdotes eius gementes, virgines eius afflictae, et ipsa oppressa amaritudine.
25O||1||5||203790	HE. Facti sunt hostes eius in caput, inimici eius in securitate, quia Dominus afflixit eam propter multitudinem iniquitatum eius; parvuli eius ducti sunt captivi ante faciem tribulantis.
25O||1||6||203800	VAU. Et egressus est a filia Sion omnis decor eius; facti sunt principes eius velut cervi non invenientes pascua et abierunt absque fortitudine ante faciem persequentis.
25O||1||7||203810	ZAIN. Recordata est Ierusalem dierum afflictionis suae et peregrinationis, omnium desiderabilium suorum, quae habuerat a diebus antiquis, cum caderet populus eius in manu hostili, et non esset auxiliator; viderunt eam hostes et deriserunt interitum eius.
25O||1||8||203820	HETH. Peccatum peccavit Ierusalem, propterea abominabilis facta est; omnes, qui glorificabant eam, spreverunt illam, quia viderunt ignominiam eius: ipsa autem gemens conversa est retrorsum.
25O||1||9||203830	TETH. Sordes eius in fimbriis eius, nec recordata est finis sui; deposita est vehementer, non habens consolatorem. “ Vide, Domine, afflictionem meam, quoniam erectus est inimicus! ”.
25O||1||10||203840	IOD. Manum suam misit hostis ad omnia desiderabilia eius, quia vidit gentes ingressas sanctuarium suum, de quibus praeceperas, ne intrarent in ecclesiam tuam.
25O||1||11||203850	CAPH. Omnis populus eius gemens et quaerens panem; dederunt pretiosa quaeque pro cibo ad refocillandam animam. “ Vide, Domine, et considera, quoniam facta sum vilis!
25O||1||12||203860	LAMED. O vos omnes, qui transitis per viam, attendite et videte, si est dolor sicut dolor meus, quem paravit mihi, quo afflixit me Dominus in die irae furoris sui.
25O||1||13||203870	MEM. De excelso misit ignem, in ossa mea immisit eum; expandit rete pedibus meis, convertit me retrorsum: posuit me desolatam, tota die maerore confectam.
25O||1||14||203880	NUN. Vigilavit super iniquitates meas, in manu eius convolutae sunt et impositae collo meo; debilitavit virtutem meam: dedit me Dominus in manu, de qua non potero surgere.
25O||1||15||203890	SAMECH. Sprevit omnes fortes meos Dominus in medio mei; vocavit adversum me conventum, ut contereret iuvenes meos: torcular calcavit Dominus virgini filiae Iudae.
25O||1||16||203900	AIN. Idcirco ego plorans, et oculus meus deducens aquas, quia longe factus est a me consolator reficiens animam meam; facti sunt filii mei desolati, quoniam invaluit inimicus ”.
25O||1||17||203910	PHE. Expandit Sion manus suas, non est qui consoletur eam; mandavit Dominus adversum Iacob in circuitu eius hostes eius: facta est Ierusalem quasi polluta menstruis inter eos.
25O||1||18||203920	SADE. “ Iustus est Dominus, quia contra os eius rebellis fui. Audite, obsecro, universi populi, et videte dolorem meum: virgines meae et iuvenes mei abierunt in captivitatem.
25O||1||19||203930	COPH. Vocavi amicos meos, et ipsi deceperunt me; sacerdotes mei et senes mei in urbe consumpti sunt, quia quaesierunt cibum sibi, ut refocillarent animam suam.
25O||1||20||203940	RES. Vide, Domine, quoniam tribulor; efferbuerunt viscera mea, subversum est cor meum in memetipsa, quoniam valde rebellis fui; foris orbavit me gladius et domi mors.
25O||1||21||203950	SIN. Audi, quia ingemisco ego, et non est qui consoletur me; omnes inimici mei audierunt malum meum, laetati sunt quoniam tu fecisti. Adduc diem, quem proclamasti, et fient similes mei.
25O||1||22||203960	THAU. Ingrediatur omne malum eorum coram te, et fac eis, sicut fecisti mihi propter omnes iniquitates meas; multi enim gemitus mei, et cor meum maerens ”.
25O||2||1||203970	ALEPH. Quomodo obtexit caligine in furore suo Dominus filiam Sion! Proiecit de caelo in terram gloriam Israel et non est recordatus scabelli pedum suorum in die furoris sui.
25O||2||2||203980	BETH. Praecipitavit Dominus nec pepercit omnia pascua Iacob; destruxit in furore suo munitiones filiae Iudae; deiecit in terram, polluit regnum et principes eius.
25O||2||3||203990	GHIMEL. Confregit in ira furoris sui omne cornu Israel; avertit retrorsum dexteram suam a facie inimici et succendit in Iacob quasi ignem flammae devorantis in gyro.
25O||2||4||204000	DALETH. Tetendit arcum suum quasi inimicus, firmavit dexteram suam quasi hostis et occidit omne, quod pulchrum erat visu, in tabernaculo filiae Sion; effudit quasi ignem indignationem suam.
25O||2||5||204010	HE. Factus est Dominus velut inimicus, deglutivit Israel, deglutivit omnia moenia eius, dissipavit munitiones eius et multiplicavit in filia Iudae maerorem et maestitiam.
25O||2||6||204020	VAU. Et dissipavit quasi hortum saepem suam, demolitus est tabernaculum suum; oblivioni tradidit Dominus in Sion festivitatem et sabbatum et despexit in indignatione furoris sui regem et sacerdotem.
25O||2||7||204030	ZAIN. Reppulit Dominus altare suum, maledixit sanctuario suo; tradidit in manu inimici muros domorum eius: vocem dederunt in domo Domini sicut in die sollemni.
25O||2||8||204040	HETH. Cogitavit Dominus dissipare murum filiae Sion; tetendit funiculum, non avertit manum suam a perditione; et in luctum redegit antemurale et murum: pariter elanguerunt.
25O||2||9||204050	TETH. Defixae sunt in terra portae eius; perdidit et contrivit vectes eius. Rex eius et principes eius in gentibus; non est lex, et prophetae eius non invenerunt visionem a Domino.
25O||2||10||204060	IOD. Sederunt in terra, conticuerunt senes filiae Sion, consperserunt cinere capita sua, accincti sunt ciliciis; abiecerunt in terram capita sua virgines Ierusalem.
25O||2||11||204070	CAPH. Defecerunt prae lacrimis oculi mei, efferbuerunt viscera mea; effusum est in terra iecur meum super contritione filiae populi mei, cum deficeret parvulus et lactans in plateis oppidi.
25O||2||12||204080	LAMED. Matribus suis dixerunt: “ Ubi est triticum et vinum? ”, cum deficerent quasi vulnerati in plateis civitatis, cum exhalarent animas suas in sinu matrum suarum.
25O||2||13||204090	MEM. Cui comparabo te vel cui assimilabo te, filia Ierusalem? Cui exaequabo te et consolabor te, virgo filia Sion? Magna est enim velut mare contritio tua; quis medebitur tui?
25O||2||14||204100	NUN. Prophetae tui viderunt tibi falsa et stulta nec aperiebant iniquitatem tuam, ut converterent sortem tuam; viderunt autem tibi oracula mendacii et seductionis.
25O||2||15||204110	SAMECH. Plauserunt super te manibus omnes transeuntes per viam; sibilaverunt et moverunt caput suum super filiam Ierusalem: “ Haeccine est urbs, quam vocabant perfectum decorem, gaudium universae terrae? ”.
25O||2||16||204120	PHE. Aperuerunt super te os suum omnes inimici tui; sibilaverunt et fremuerunt dentibus et dixerunt: “ Devoravimus; en ista est dies, quam exspectabamus: invenimus, vidimus ”.
25O||2||17||204130	AIN. Fecit Dominus, quae cogitavit; complevit sermonem suum, quem praeceperat a diebus antiquis: destruxit et non pepercit. Et laetificavit super te inimicum et exaltavit cornu hostium tuorum.
25O||2||18||204140	SADE. Clamet cor tuum ad Dominum super muros filiae Sion; deduc quasi torrentem lacrimas per diem et noctem. Non des requiem tibi, neque taceat pupilla oculi tui.
25O||2||19||204150	COPH. Consurge, lamentare in nocte in principio vigiliarum, effunde sicut aquam cor tuum ante conspectum Domini; leva ad eum manus tuas pro anima parvulorum tuorum, qui defecerunt in fame in capite omnium compitorum.
25O||2||20||204160	RES. “ Vide, Domine, et considera, cui feceris ita; ergone comedent mulieres fructum suum, parvulos diligenter fovendos? Num occidetur in sanctuario Domini sacerdos et propheta?
25O||2||21||204170	SIN. Iacuerunt in terra foris puer et senex; virgines meae et iuvenes mei ceciderunt in gladio: interfecisti in die furoris tui, percussisti nec misertus es.
25O||2||22||204180	THAU. Vocasti quasi ad diem sollemnem, qui terrerent me de circuitu, et non fuit in die furoris Domini, qui effugeret et relinqueretur: quos fovi et enutrivi, inimicus meus consumpsit eos ”.
25O||3||1||204190	ALEPH. Ego vir videns paupertatem meam in virga indignationis eius.
25O||3||2||204200	ALEPH. Me minavit et adduxit in tenebras et non in lucem.
25O||3||3||204210	ALEPH. Tantum in me vertit et convertit manum suam tota die.
25O||3||4||204220	BETH. Consumpsit pellem meam et carnem meam, contrivit ossa mea.
25O||3||5||204230	BETH. Aedificavit in gyro meo et circumdedit me felle et labore.
25O||3||6||204240	BETH. In tenebrosis collocavit me quasi mortuos sempiternos.
25O||3||7||204250	GHIMEL. Circumaedificavit adversum me, ut non egrediar, aggravavit compedem meum.
25O||3||8||204260	GHIMEL. Sed et cum clamavero et rogavero, exclusit orationem meam.
25O||3||9||204270	GHIMEL. Conclusit vias meas lapidibus quadris, semitas meas subvertit.
25O||3||10||204280	DALETH. Ursus insidians factus est mihi, leo in absconditis.
25O||3||11||204290	DALETH. Semitas meas subvertit et confregit me, posuit me desolatam.
25O||3||12||204300	DALETH. Tetendit arcum suum et posuit me quasi signum ad sagittam.
25O||3||13||204310	HE. Misit in renibus meis filias pharetrae suae.
25O||3||14||204320	HE. Factus sum in derisum omni populo meo, canticum eorum tota die.
25O||3||15||204330	HE. Replevit me amaritudinibus, inebriavit me absinthio.
25O||3||16||204340	VAU. Et fregit in glarea dentes meos, depressit me cinere.
25O||3||17||204350	VAU. Et repulsa est a pace anima mea, oblitus sum bonorum.
25O||3||18||204360	VAU. Et dixi: “ Periit splendor meus et spes mea a Domino ”.
25O||3||19||204370	ZAIN. Recordare paupertatis et peregrinationis meae, absinthii et fellis.
25O||3||20||204380	ZAIN. Memoria memor est et tabescit in me anima mea.
25O||3||21||204390	ZAIN. Haec recolam in corde meo, ideo sperabo.
25O||3||22||204400	HETH. Misericordiae Domini, quia non sumus consumpti, quia non defecerunt miserationes eius.
25O||3||23||204410	HETH. Novae sunt omni mane, magna est fides tua.
25O||3||24||204420	HETH. “ Pars mea Dominus, dixit anima mea; propterea exspectabo eum ”.
25O||3||25||204430	TETH. Bonus est Dominus sperantibus in eum, animae quaerenti illum.
25O||3||26||204440	TETH. Bonum est praestolari cum silentio salutare Domini.
25O||3||27||204450	TETH. Bonum est viro, cum portaverit iugum ab adulescentia sua.
25O||3||28||204460	IOD. Sedebit solitarius et tacebit, cum istud imponitur ei.
25O||3||29||204470	IOD. Ponet in pulvere os suum, si forte sit spes.
25O||3||30||204480	IOD. Dabit percutienti se maxillam, saturabitur opprobriis.
25O||3||31||204490	CAPH. Quia non repellet in sempiternum Dominus.
25O||3||32||204500	CAPH. Quia si afflixit, et miserebitur secundum multitudinem misericordiarum suarum.
25O||3||33||204510	CAPH. Non enim humiliat ex corde suo et affligit filios hominum.
25O||3||34||204520	LAMED. Conterere sub pedibus suis omnes vinctos terrae.
25O||3||35||204530	LAMED. Declinare iudicium viri in conspectu vultus Altissimi.
25O||3||36||204540	LAMED. Pervertere hominem in iudicio suo, num Dominus haec ignorat?
25O||3||37||204550	MEM. Quis est iste, qui dixit, et factum est? Dominus non iussit?
25O||3||38||204560	MEM. Ex ore Altissimi nonne egrediuntur et mala et bona?
25O||3||39||204570	MEM. Quid murmurabit homo vivens, vir pro peccatis suis?
25O||3||40||204580	NUN. “ Scrutemur vias nostras et quaeramus et revertamur ad Dominum.
25O||3||41||204590	NUN. Levemus corda nostra cum manibus ad Dominum in caelos.
25O||3||42||204600	NUN. Nos inique egimus et rebelles fuimus; idcirco tu inexorabilis fuisti.
25O||3||43||204610	SAMECH. Operuisti in furore et percussisti nos; occidisti nec pepercisti.
25O||3||44||204620	SAMECH. Opposuisti nubem tibi, ne transeat oratio.
25O||3||45||204630	SAMECH. In eradicationem et abiectionem posuisti nos in medio populorum.
25O||3||46||204640	PHE. Aperuerunt super nos os suum omnes inimici nostri.
25O||3||47||204650	PHE. Formido et fovea facta est nobis, vastatio et contritio ”.
25O||3||48||204660	PHE. Rivos aquarum deducit oculus meus in contritione filiae populi mei.
25O||3||49||204670	AIN. Oculus meus lacrimas effundit nec tacet, eo quod non sit requies.
25O||3||50||204680	AIN. Donec respiciat et videat Dominus de caelis.
25O||3||51||204690	AIN. Oculus meus affligit animam meam prae cunctis filiabus urbis meae.
25O||3||52||204700	SADE. Venatione venati sunt me quasi avem inimici mei gratis.
25O||3||53||204710	SADE. Perdiderunt in lacu vitam meam et iecerunt lapides super me.
25O||3||54||204720	SADE. Inundaverunt aquae super caput meum, dixi: “ Perii ”.
25O||3||55||204730	COPH. Invocavi nomen tuum, Domine, de profunditate lacus.
25O||3||56||204740	COPH. Vocem meam audisti: “ Ne avertas aurem tuam a singultu meo et clamoribus ”.
25O||3||57||204750	COPH. Appropinquasti in die, quando invocavi te, dixisti: “ Ne timeas ”.
25O||3||58||204760	RES. Iudicasti, Domine, causam animae meae, redemisti vitam meam.
25O||3||59||204770	RES. Vidisti, Domine, afflictionem meam; iudica iudicium meum.
25O||3||60||204780	RES. Vidisti omnem furorem eorum, universas cogitationes eorum adversum me.
25O||3||61||204790	SIN. Audisti opprobrium eorum, Domine, omnes cogitationes eorum adversum me.
25O||3||62||204800	SIN. Labia insurgentium mihi et meditationes eorum adversum me tota die.
25O||3||63||204810	SIN. Sessionem eorum et resurrectionem eorum vide; ego sum psalmus eorum.
25O||3||64||204820	THAU. Reddes eis vicem, Domine, iuxta opera manuum suarum.
25O||3||65||204830	THAU. Dabis eis duritiam cordis, exsecrationem tuam.
25O||3||66||204840	THAU. Persequeris in furore et conteres eos sub caelis tuis, Domine.
25O||4||1||204850	ALEPH. Quomodo obscuratum est aurum, mutatum est obryzum optimum! Dispersi sunt lapides sancti in capite omnium platearum.
25O||4||2||204860	BETH. Filii Sion incliti et ponderati auro primo, quomodo reputati sunt in vasa testea, opus manuum figuli!
25O||4||3||204870	GHIMEL. Sed et thoes nudaverunt mammam, lactaverunt catulos suos; filia populi mei crudelis quasi struthio in deserto.
25O||4||4||204880	DALETH. Adhaesit lingua lactantis ad palatum eius in siti; parvuli petierunt panem, et non erat qui frangeret eis.
25O||4||5||204890	HE. Qui vescebantur voluptuose, interierunt in viis; qui nutriebantur in coccinis, amplexati sunt stercora.
25O||4||6||204900	VAU. Et maior effecta est iniquitas filiae populi mei peccato Sodomae, quae subversa est in momento, et non laborabant in ea manus.
25O||4||7||204910	ZAIN. Candidiores nazaraei eius nive, nitidiores lacte, rubicundiores in corpore coralliis, sapphirus aspectus eorum.
25O||4||8||204920	HETH. Denigrata est super carbones facies eorum, et non sunt cogniti in plateis: adhaesit cutis eorum ossibus, aruit et facta est quasi lignum.
25O||4||9||204930	TETH. Melius fuit occisis gladio quam interfectis fame, quoniam isti extabuerunt consumpti a sterilitate terrae.
25O||4||10||204940	IOD. Manus mulierum misericordium coxerunt filios suos: facti sunt cibus earum in contritione filiae populi mei.
25O||4||11||204950	CAPH. Complevit Dominus furorem suum, effudit iram indignationis suae; et succendit ignem in Sion, qui devoravit fundamenta eius.
25O||4||12||204960	LAMED. Non crediderunt reges terrae et universi habitatores orbis, quoniam ingrederetur hostis et inimicus per portas Ierusalem.
25O||4||13||204970	MEM. Propter peccata prophetarum eius et iniquitates sacerdotum eius, qui effuderunt in medio eius sanguinem iustorum.
25O||4||14||204980	NUN. Erraverunt caeci in plateis, polluti sunt in sanguine, ita ut nemo posset attingere lacinias eorum.
25O||4||15||204990	SAMECH. “ Recedite! Pollutus est ”, clamaverunt eis; “ Recedite, abite, nolite tangere! ”. Cum fugerent et errarent, dixerunt inter gentes: “ Non addent ultra ut incolant ”.
25O||4||16||205000	PHE. Facies Domini dispersit eos, non addet ut respiciat eos; facies sacerdotum non respexerunt neque senum miserti sunt.
25O||4||17||205010	AIN. Adhuc deficiunt oculi nostri ad auxilium nostrum vanum? In specula nostra respeximus ad gentem, quae salvare non potest.
25O||4||18||205020	SADE. Insidiati sunt vestigiis nostris, ne iremus per plateas nostras. “ Appropinquavit finis noster, completi sunt dies nostri, quia venit finis noster ”.
25O||4||19||205030	COPH. Velociores fuerunt persecutores nostri aquilis caeli; super montes persecuti sunt nos, in deserto insidiati sunt nobis.
25O||4||20||205040	RES. Spiritus oris nostri, unctus Domini, captus est in foveis eorum, de quo dicebamus: “ Sub umbra sua vivemus in gentibus ”.
25O||4||21||205050	SIN. Gaude et laetare, filia Edom, quae habitas in terra Us; ad te quoque perveniet calix, inebriaberis atque nudaberis.
25O||4||22||205060	THAU. Completa est iniquitas tua, filia Sion, non addet ultra ut transmigret te; visitavit iniquitatem tuam, filia Edom, discooperuit peccata tua.
25O||5||1||205070	Recordare, Domine, quid acci derit nobis; intuere et respice opprobrium nostrum.
25O||5||2||205080	Hereditas nostra versa est ad alienos, domus nostrae ad extraneos.
25O||5||3||205090	Pupilli facti sumus absque patre, matres nostrae quasi viduae.
25O||5||4||205100	Aquam nostram pecunia bibimus, ligna nostra pretio comparamus.
25O||5||5||205110	Iugum in cervicibus nostris minamur; lassis non datur requies.
25O||5||6||205120	Aegyptiis dedimus manum et Assyriis, ut saturaremur pane.
25O||5||7||205130	Patres nostri peccaverunt et non sunt, et nos iniquitates eorum portamus. 
25O||5||8||205140	Servi dominantur nostri; non est qui redimat de manu eorum.
25O||5||9||205150	Vitae nostrae periculo afferimus panem nobis a facie gladii in deserto.
25O||5||10||205160	Pellis nostra quasi clibanus exusta est propter aestum famis.
25O||5||11||205170	Mulieres in Sion humiliaverunt et virgines in civitatibus Iudae.
25O||5||12||205180	Principes manu eorum suspensi sunt; facies senum honorem non habuerunt.
25O||5||13||205190	Adulescentes molam portaverunt, et pueri sub lignis corruerunt.
25O||5||14||205200	Senes deficiunt de portis, iuvenes de choro psallentium.
25O||5||15||205210	Defecit gaudium cordis nostri; versus est in luctum chorus noster.
25O||5||16||205220	Cecidit corona capitis nostri; vae nobis, quia peccavimus!
25O||5||17||205230	Propterea maestum factum est cor nostrum, ideo contenebrati sunt oculi nostri,
25O||5||18||205240	propter montem Sion, quia desolatus est: vulpes ambulant in eo.
25O||5||19||205250	Tu autem, Domine, in aeternum permanebis, solium tuum in generationem et generationem.
25O||5||20||205260	Quare in perpetuum oblivisceris nostri, derelinques nos in longitudinem dierum?
25O||5||21||205270	Converte nos, Domine, ad te, et convertemur; innova dies nostros sicut a principio.
25O||5||22||205280	Ergone proiciens reppulisti nos, iratus es contra nos vehementer?
26O||1||1||205290	Et factum est in tricesimo anno, in quarto mense, in quinta men sis, cum essem in medio captivorum iuxta fluvium Chobar, aperti sunt caeli, et vidi visiones Dei. 
26O||1||2||205300	In quinta mensis, ipse est annus quintus transmigrationis regis Ioachin, 
26O||1||3||205310	factum est verbum Domini ad Ezechielem filium Buzi, sacerdotem, in terra Chaldaeorum secus flumen Chobar, et facta est super eum ibi manus Domini.
26O||1||4||205320	Et vidi: et ecce ventus turbinis veniebat ab aquilone et nubes magna et ignis conglobatus, et splendor in circuitu eius, et de medio eius quasi species electri, id est de medio ignis; 
26O||1||5||205330	et ex medio eius similitudo quattuor animalium, et hic aspectus eorum: similitudo hominis erat eis. 
26O||1||6||205340	Quattuor facies uni et quattuor pennae uni; 
26O||1||7||205350	pedes eorum pedes recti, et planta pedis eorum quasi planta pedis vituli, et scintillabant quasi aspectus aeris candentis. 
26O||1||8||205360	Et manus hominis erant sub pennis eorum in quattuor partibus. Facies autem et pennae illorum quattuor: 
26O||1||9||205370	iunctae erant pennae eorum altera ad alteram; non revertebantur, cum incederent, sed unumquodque ante faciem suam gradiebatur.
26O||1||10||205380	Similitudo autem vultus eorum: facies hominis et facies leonis a dextris ipsorum quattuor, facies autem bovis a sinistris ipsorum quattuor et facies aquilae ipsorum quattuor.
26O||1||11||205390	Et pennae eorum extentae desuper; duae pennae singulorum iungebantur, et duae tegebant corpora eorum. 
26O||1||12||205400	Et unumquodque coram facie sua ambulabat: ubi erat impetus spiritus, illuc gradiebantur nec revertebantur, cum ambularent.
26O||1||13||205410	Et in medio animalium, aspectus quasi carbonum ignis ardentium, quasi aspectus lampadarum discurrentium in medio animalium; et splendor erat ignis, et de igne fulgur egrediens. 
26O||1||14||205420	Et animalia ibant et revertebantur in similitudinem fulguris coruscantis.
26O||1||15||205430	Cumque aspicerem animalia, apparuit rota una super terram iuxta singula animalia. 
26O||1||16||205440	Et aspectus rotarum et opus earum quasi species chrysolithi, et una similitudo ipsarum quattuor; et aspectus earum et opera, quasi sit rota in medio rotae. 
26O||1||17||205450	Per quattuor partes earum euntes ibant et non revertebantur, cum ambularent. 
26O||1||18||205460	Canthis autem earum erat altitudo et horribilis aspectus; et canthi earum erant oculis pleni in circuitu ipsarum quattuor. 
26O||1||19||205470	Cumque ambularent animalia, ambulabant pariter et rotae iuxta ea; et cum elevarentur animalia de terra, elevabantur simul et rotae. 
26O||1||20||205480	Quocumque impellebat spiritus ut irent, ibant, et rotae pariter levabantur sequentes eum; spiritus enim animalium erat in rotis. 
26O||1||21||205490	Cum euntibus ibant et cum stantibus stabant; et cum elevatis a terra pariter elevabantur, et rotae sequentes ea, quia spiritus animalium erat in rotis.
26O||1||22||205500	Et similitudo super capita animalium firmamenti quasi aspectus crystalli horribilis et extenti super capita eorum desuper. 
26O||1||23||205510	Sub firmamento autem pennae eorum rectae altera ad alteram; unumquodque duabus alis velabat corpus suum.
26O||1||24||205520	Et audiebam sonum alarum quasi sonum aquarum multarum, quasi sonum Omnipotentis: cum ambularent, erat strepitus vehemens ut sonus castrorum; cumque starent, demittebantur pennae eorum. 
26O||1||25||205530	Nam cum fieret vox supra firmamentum, quod erat super caput eorum, stabant et submittebant alas suas.
26O||1||26||205540	Et super firmamentum, quod erat imminens capiti eorum, quasi aspectus lapidis sapphiri similitudo throni; et super similitudinem throni similitudo quasi aspectus hominis desuper. 
26O||1||27||205550	Et vidi quasi speciem electri, velut aspectum ignis per circuitum ab aspectu lumborum eius et desuper; et ab aspectu lumborum eius usque deorsum vidi quasi speciem ignis splendentis in circuitu. 
26O||1||28||205560	Velut aspectus arcus, cum fuerit in nube in die pluviae: sic erat aspectus splendoris per gyrum. Haec visio similitudinis gloriae Domini. Et vidi et cecidi in faciem meam et audivi vocem loquentis.
26O||2||1||205570	Et dixit ad me: “ Fili hominis, sta super pedes tuos, et loquar tecum ”. 
26O||2||2||205580	Et ingressus est in me spiritus, postquam locutus est mihi et statuit me supra pedes meos, et audivi loquentem ad me 
26O||2||3||205590	et dicentem: “ Fili hominis, mitto ego te ad filios Israel, ad gentes apostatrices, quae recesserunt a me; ipsi et patres eorum praevaricati sunt in me usque ad diem hanc. 
26O||2||4||205600	Et filii dura facie et obstinato corde sunt, ad quos ego mitto te; et dices ad eos: Haec dicit Dominus Deus. 
26O||2||5||205610	Ipsi sive audiant, sive contemnant — quoniam domus exasperans est — sciant tamen quia propheta fuerit in medio eorum. 
26O||2||6||205620	Tu ergo, fili hominis, ne timeas eos neque sermones eorum metuas, etsi cardui et spinae te circumdant, et cum scorpionibus habitas. Verba eorum ne timeas et vultus eorum ne formides, quia domus exasperans est. 
26O||2||7||205630	Loqueris ergo verba mea ad eos, sive audiant, sive contemnant, quoniam exasperantes sunt.
26O||2||8||205640	Tu autem, fili hominis, audi, quaecumque loquor ad te, et noli esse exasperans, sicut domus exasperatrix est; aperi os tuum et comede, quaecumque ego do tibi ”. 
26O||2||9||205650	Et vidi: et ecce manus missa ad me, in qua erat involutus liber; et expandit illum coram me, qui erat scriptus intus et foris, et scriptae erant in eo lamentationes et gemitus et vae.
26O||3||1||205660	Et dixit ad me: “ Fili hominis, quodcumque inveneris, comede; comede volumen istud et vadens loquere ad filios Israel ”. 
26O||3||2||205670	Et aperui os meum, et cibavit me volumine illo 
26O||3||3||205680	et dixit ad me: “ Fili hominis, venter tuus comedet, et viscera tua complebuntur volumine isto, quod ego do tibi ”. Et comedi illud, et factum est in ore meo sicut mel dulce. 
26O||3||4||205690	Et dixit ad me: “ Fili hominis, vade ad domum Israel et loqueris verba mea ad eos. 
26O||3||5||205700	Non enim ad populum profundi sermonis et ignotae linguae tu mitteris, ad domum Israel; 
26O||3||6||205710	neque ad populos multos profundi sermonis et ignotae linguae, quorum non possis audire sermones; et si ad illos mittereris, ipsi audirent te. 
26O||3||7||205720	Domus autem Israel nolunt audire te, quia nolunt audire me; omnis quippe domus Israel dura fronte est et obstinato corde. 
26O||3||8||205730	Ecce dedi faciem tuam valentiorem faciebus eorum et frontem tuam duriorem frontibus eorum; 
26O||3||9||205740	ut adamantem et duriorem silice dedi faciem tuam: ne timeas eos neque metuas a facie eorum, quia domus exasperans est ”. 
26O||3||10||205750	Et dixit ad me: “ Fili hominis, omnes sermones meos, quos loquor ad te, assume in corde tuo et auribus tuis audi. 
26O||3||11||205760	Et vade, ingredere ad transmigrationem, ad filios populi tui, et loqueris ad eos et dices eis: Haec dicit Dominus Deus; sive audiant, sive contemnant ”.
26O||3||12||205770	Et assumpsit me spiritus, et audivi post me vocem commotionis magnae, cum elevaretur gloria Domini de loco suo; 
26O||3||13||205780	et vocem alarum animalium percutientium alteram ad alteram et vocem rotarum sequentium animalia et vocem commotionis magnae. 
26O||3||14||205790	Spiritus quoque levavit me et assumpsit me; et abii amarus in indignatione spiritus mei: manus enim Domini erat super me gravis. 
26O||3||15||205800	Et veni ad transmigrationem, ad Telabib, ad eos, qui habitabant iuxta flumen Chobar; et sedi, ubi illi sedebant, et mansi ibi septem diebus obstupefactus in medio eorum.
26O||3||16||205810	Cum autem pertransissent septem dies, factum est verbum Domini ad me dicens: 
26O||3||17||205820	“ Fili hominis, speculatorem dedi te domui Israel; et audies de ore meo verbum et commonebis eos ex me. 
26O||3||18||205830	Si, dicente me ad impium: Morte morieris, non commonueris eum neque locutus fueris ei, ut avertatur a via sua impia et vivat, ipse impius in iniquitate sua morietur, sanguinem autem eius de manu tua requiram. 
26O||3||19||205840	Si autem tu commonueris impium, et ille non fuerit conversus ab impietate sua et a via sua impia, ipse quidem in iniquitate sua morietur, tu autem animam tuam liberasti. 
26O||3||20||205850	Sed et si conversus iustus a iustitia sua, fecerit iniquitatem, ponam offendiculum coram eo; ipse morietur, quia non commonuisti eum: in peccato suo morietur, et non erunt in memoria iustitiae eius, quas fecit; sanguinem vero eius de manu tua requiram. 
26O||3||21||205860	Si autem tu commonueris iustum, ut non peccet iustus, et ille non peccaverit, vivens vivet, quia commonuisti eum et tu animam tuam liberasti ”.
26O||3||22||205870	Et facta est super me manus Domini, et dixit ad me: “ Surgens egredere in campum, et ibi loquar tecum ”. 
26O||3||23||205880	Et surgens egressus sum in campum, et ecce ibi gloria Domini stabat quasi gloria, quam vidi iuxta fluvium Chobar, et cecidi in faciem meam. 
26O||3||24||205890	Et ingressus est in me spiritus et statuit me super pedes meos et locutus est mihi et dixit ad me: “ Ingredere et includere in medio domus tuae. 
26O||3||25||205900	Et tu, fili hominis, ecce data sunt super te vincula, et ligabunt te in eis, et non egredieris in medio eorum; 
26O||3||26||205910	et linguam tuam adhaerere faciam palato tuo, et eris mutus nec quasi vir obiurgans, quia domus exasperans est. 
26O||3||27||205920	Cum autem locutus fuero tibi, aperiam os tuum, et dices ad eos: Haec dicit Dominus Deus. Qui audit, audiat; et, qui contemnit, contemnat, quia domus exasperans est ”.
26O||4||1||205930	“ Et tu, fili hominis, sume tibi laterem et pones eum coram te et describes in eo civitatem Ierusalem. 
26O||4||2||205940	Et ordinabis adversus eam obsidionem et aedificabis munitiones et comportabis aggerem et dabis contra eam castra et pones arietes in gyro. 
26O||4||3||205950	Et tu sume tibi sartaginem ferream et pones eam in murum ferreum inter te et inter civitatem; et obfirmabis faciem tuam ad eam, et erit in obsidionem, et circumdabis eam: signum est domui Israel.
26O||4||4||205960	Et tu recumbes super latus tuum sinistrum et pones iniquitates domus Israel super eo; numero dierum, quibus recumbes super illud, assumes iniquitatem eorum. 
26O||4||5||205970	Ego autem dedi tibi annos iniquitatis eorum numero dierum trecentos et nonaginta dies, et portabis iniquitatem domus Israel. 
26O||4||6||205980	Et cum compleveris haec, recumbes super latus tuum dextrum secundo et assumes iniquitatem domus Iudae quadraginta diebus; diem pro anno, diem, inquam, pro anno dedi tibi. 
26O||4||7||205990	Et ad obsidionem Ierusalem convertes faciem tuam, et brachium tuum erit exsertum, et prophetabis adversus eam. 
26O||4||8||206000	Ecce circumdedi te vinculis, et non te convertes a latere tuo in latus aliud, donec compleas dies obsidionis tuae.
26O||4||9||206010	Et tu sume tibi frumentum et hordeum et fabam et lentem et milium et far et mittes ea in vas unum et facies tibi panes numero dierum, quibus recumbes super latus tuum: trecentis et nonaginta diebus comedes illud. 
26O||4||10||206020	Cibus autem tuus, quo vesceris, erit in pondere viginti stateres in die; a tempore usque ad tempus comedes illud. 
26O||4||11||206030	Et aquam in mensura bibes, sextam partem hin; a tempore usque ad tempus bibes illud. 
26O||4||12||206040	Et quasi subcinericium hordeaceum comedes illud; et stercore, quod egreditur de homine, coques illud in oculis eorum”. 
26O||4||13||206050	Et dixit Dominus: “ Sic comedent filii Israel panem suum pollutum inter gentes, ad quas eiciam eos ”. 
26O||4||14||206060	Et dixi: “ Heu, Domine Deus, ecce anima mea non est polluta, et morticinum et laceratum a bestiis non comedi ab infantia mea usque nunc, et non est ingressa in os meum caro immunda ”. 
26O||4||15||206070	Et dixit ad me: “ Ecce dedi tibi fimum boum pro stercoribus humanis, et facies panem tuum in eo ”. 
26O||4||16||206080	Et dixit ad me: “ Fili hominis, ecce ego conteram baculum panis in Ierusalem, et comedent panem in pondere et in sollicitudine et aquam in mensura et in desolatione bibent, 
26O||4||17||206090	ut, deficientibus pane et aqua, desoletur unusquisque cum fratre suo, et contabescant in iniquitatibus suis.
26O||5||1||206100	Et tu, fili hominis, sume tibi gladium acutum radentem pilos et assumes eum et duces per caput tuum et per barbam tuam et assumes tibi stateram ponderis et divides eos. 
26O||5||2||206110	Tertiam partem igne combures in medio civitatis, post completionem dierum obsidionis; et assumens tertiam partem, concides gladio in circuitu eius; tertiam vero aliam disperges in ventum, et gladium nudabo post eos. 
26O||5||3||206120	Et sumes inde parvum numerum et ligabis eos in summitate pallii tui; 
26O||5||4||206130	et ex eis rursum tolles et proicies eos in medio ignis et combures eos igne; ex eo egredietur ignis. Et dices ad omnem domum Israel:
26O||5||5||206140	Haec dicit Dominus Deus: Ista est Ierusalem! In medio gentium posui eam et in circuitu eius terras. 
26O||5||6||206150	Et contempsit iudicia mea, ut plus esset impia quam gentes, et praecepta mea ultra quam terrae, quae in circuitu eius sunt: iudicia enim mea proiecerunt et in praeceptis meis non ambulaverunt.
26O||5||7||206160	Idcirco haec dicit Dominus Deus: Quia tumultuati estis magis quam gentes, quae in circuitu vestro sunt, et in praeceptis meis non ambulastis et iudicia mea non fecistis et iuxta iudicia gentium, quae in circuitu vestro sunt, non estis operati, 
26O||5||8||206170	ideo haec dicit Dominus Deus: Ecce ego ad te et ipse ego faciam in medio tui iudicia in oculis gentium 
26O||5||9||206180	et faciam in te, quae non feci et quibus similia ultra non faciam, propter omnes abominationes tuas. 
26O||5||10||206190	Ideo patres comedent filios in medio tui, et filii comedent patres suos, et faciam in te iudicia et ventilabo universas reliquias tuas in omnem ventum. 
26O||5||11||206200	Idcirco vivo ego, dicit Dominus Deus, vere pro eo quod sanctum meum violasti in omnibus offensionibus tuis et in omnibus abominationibus tuis, ego quoque radam, et non parcet oculus meus, et non miserebor. 
26O||5||12||206210	Tertia tui pars peste morietur et fame consumetur in medio tui, et tertia tui pars in gladio cadet in circuitu tuo, tertiam vero partem tuam in omnem ventum dispergam et gladium evaginabo post eos. 
26O||5||13||206220	Et complebo furorem meum et requiescere faciam indignationem meam in eis et consolabor; et scient quia ego Dominus locutus sum in zelo meo, cum implevero indignationem meam in eis. 
26O||5||14||206230	Et dabo te in desertum et in opprobrium in gentibus, quae in circuitu tuo sunt, in conspectu omnis praetereuntis; 
26O||5||15||206240	et eris opprobrium et blasphemia, exemplum et stupor in gentibus, quae in circuitu tuo sunt, cum fecero in te iudicia in furore et in indignatione et in castigationibus irae. 
26O||5||16||206250	Ego Dominus locutus sum. Quando misero sagittas famis pessimas in vos, quae erunt mortiferae, et quas mittam, ut destruam vos, et famem congregabo super vos et conteram vobis baculum panis; 
26O||5||17||206260	et immittam in vos famem et bestias pessimas, et absque liberis facient te, et pestilentia et sanguis transibunt per te, et gladium inducam super te. Ego Dominus locutus sum ”.
26O||6||1||206270	Et factus est sermo Domini ad me dicens: 
26O||6||2||206280	“ Fili hominis, pone faciem tuam ad montes Israel et prophetabis ad eos 
26O||6||3||206290	et dices: Montes Israel, audite verbum Domini Dei. Haec dicit Dominus Deus montibus et collibus, voraginibus et vallibus: Ecce ego inducam super vos gladium et destruam excelsa vestra; 
26O||6||4||206300	et demoliar aras vestras, et confringentur delubra vestra, et deiciam interfectos vestros ante idola vestra. 
26O||6||5||206310	Et dabo cadavera filiorum Israel ante faciem simulacrorum vestrorum et dispergam ossa vestra circum aras vestras; 
26O||6||6||206320	in omnibus habitationibus vestris urbes desertae erunt, et excelsa demolientur, ut dissipentur et intereant arae vestrae, et confringantur et cessent idola vestra, et conterantur delubra vestra, et deleantur opera vestra. 
26O||6||7||206330	Et cadet interfectus in medio vestri, et scietis quia ego Dominus.
26O||6||8||206340	Et relinquam in vobis eos, qui fugerint gladium in gentibus, cum dispersero vos in terris; 
26O||6||9||206350	et recordabuntur mei liberati vestri in gentibus, ad quas captivi ducti sunt, quia contrivi cor eorum fornicans et recedens a me, et oculos eorum fornicantes post idola sua; et displicebunt sibimet super malis, quae fecerunt in universis abominationibus suis, 
26O||6||10||206360	et scient quia ego Dominus non frustra locutus sum, ut facerem eis malum hoc.
26O||6||11||206370	Haec dicit Dominus Deus: Plaude manu tua et percute pede tuo et dic: Heu ad omnes abominationes malas domus Israel, quia gladio, fame et peste ruituri sunt! 
26O||6||12||206380	Qui longe est, peste morietur; qui autem prope, gladio corruet; et, qui relictus fuerit et obsessus, fame morietur, et complebo indignationem meam in eis. 
26O||6||13||206390	Et scietis quia ego Dominus, cum fuerint interfecti eorum in medio idolorum suorum, in circuitu ararum suarum, in omni colle excelso, in cunctis summitatibus montium et subtus omne lignum nemorosum et subtus universam quercum frondosam, locum ubi obtulerunt tura redolentia universis idolis suis. 
26O||6||14||206400	Et extendam manum meam super eos et faciam terram desolatam et destitutam a deserto usque Rebla in omnibus habitationibus eorum, et scient quia ego Dominus ”.
26O||7||1||206410	Et factus est sermo Domini ad me dicens: 
26O||7||2||206420	“ Et tu, fili hominis, loquere. Haec dicit Dominus Deus terrae Israel: Finis venit, finis super quattuor plagas terrae; 
26O||7||3||206430	nunc finis super te, et immittam furorem meum in te et iudicabo te iuxta vias tuas et ponam super te omnes abominationes tuas. 
26O||7||4||206440	Et non parcet oculus meus super te, et non miserebor, sed vias tuas ponam super te, et abominationes tuae in medio tui erunt, et scietis quia ego Dominus.
26O||7||5||206450	Haec dicit Dominus Deus: Afflictio super afflictionem ecce venit. 
26O||7||6||206460	Finis venit, venit finis; evigilavit adversum te, ecce venit. 
26O||7||7||206470	Venit contractio super te, qui habitas in terra; venit tempus, prope est dies turbationis et non iubilationis in montibus. 
26O||7||8||206480	Nunc de propinquo effundam iram meam super te et complebo furorem meum in te et iudicabo te iuxta vias tuas et imponam tibi omnia scelera tua; 
26O||7||9||206490	et non parcet oculus meus, nec miserebor, sed vias tuas imponam tibi, et abominationes tuae in medio tui erunt, et scietis quia ego sum Dominus percutiens.
26O||7||10||206500	Ecce dies, ecce venit; egressa est contractio, floruit iniustitia, germinavit superbia; 
26O||7||11||206510	violentia surrexit, ut esset virga impietatis: non ex eis et non ex pompa eorum neque ex sonitu eorum; et non erit requies in eis. 
26O||7||12||206520	Venit tempus, appropinquavit dies: qui emit, non laetetur; et, qui vendit, non lugeat, quia ira super omnem pompam eius. 
26O||7||13||206530	Quia, qui vendit, ad id quod vendidit non revertetur, cum adhuc sit in viventibus vita eorum. Visio enim ad omnem pompam eius non regredietur, et unusquisque in iniquitate sua vitam suam non confortabit. 
26O||7||14||206540	Canite tuba, praeparentur omnia, sed non est qui vadat ad proelium; ira enim mea super universam pompam eius.
26O||7||15||206550	Gladius foris, pestis et fames intrinsecus. Qui in agro est, gladio morietur; et, qui in civitate, fame et pestilentia devorabuntur. 
26O||7||16||206560	Et salvabuntur, qui fugerint ex eis, et erunt in montibus quasi columbae convallium omnes gementes, unusquisque in iniquitate sua.
26O||7||17||206570	Omnes manus dissolventur, et omnia genua fluent aquis. 
26O||7||18||206580	Et accingent se ciliciis, et operiet eos formido; et in omni facie confusio, et in universis capitibus eorum calvitium. 
26O||7||19||206590	Argentum suum foras proicient, et aurum eorum in immunditiam erit; argentum eorum et aurum eorum non valebit liberare eos in die furoris Domini; animam suam non saturabunt, et ventres eorum non implebuntur, quia scandalum iniquitatis eorum factum est, 
26O||7||20||206600	et ornamentum monilium suorum in superbiam posuerunt et imagines abominationum suarum et simulacrorum fecerunt ex eo; propter hoc dedi eis illud in immunditiam. 
26O||7||21||206610	Et dabo illud in manus alienorum ad diripiendum et impiis terrae in praedam, et contaminabunt illud. 
26O||7||22||206620	Et avertam faciem meam ab eis, et violabunt thesaurum meum absconditum; et introibunt in illud praedones et contaminabunt illud 
26O||7||23||206630	et facient ex illo catenas; quoniam terra plena est iudicio sanguinum, et civitas plena iniquitate. 
26O||7||24||206640	Et adducam pessimos de gentibus, et possidebunt domos eorum; et quiescere faciam superbiam potentium, et possidebunt sanctuaria eorum. 
26O||7||25||206650	Angustia superveniente, requirent pacem, et non erit. 
26O||7||26||206660	Calamitas super calamitatem veniet, et auditus super auditum; et quaerent visionem de propheta, et lex peribit a sacerdote, et consilium a senioribus. 
26O||7||27||206670	Rex lugebit, et princeps induetur horrore, et manus populi terrae conturbabuntur. Secundum viam eorum faciam eis et secundum iudicia eorum iudicabo eos, et scient quia ego Dominus ”.
26O||8||1||206680	Et factum est in anno sexto, in sexto mense, in quinta mensis, ego sedebam in domo mea, et senes Iudae sedebant coram me, et cecidit super me ibi manus Domini Dei, 
26O||8||2||206690	et vidi: et ecce similitudo quasi aspectus viri, ab aspectu lumborum eius et deorsum ignis, et a lumbis eius et sursum quasi aspectus splendoris ut visio electri. 
26O||8||3||206700	Emisit similitudinem manus et apprehendit me in cincinno capitis mei; et elevavit me spiritus inter terram et caelum et adduxit in Ierusalem, in visionibus Dei, iuxta ostium interius, quod respiciebat aquilonem, ubi erat statutum idolum zeli ad provocandam aemulationem. 
26O||8||4||206710	Et ecce ibi gloria Dei Israel secundum visionem, quam videram in campo; 
26O||8||5||206720	et dixit ad me: “ Fili hominis, leva oculos tuos ad viam aquilonis ”. Et levavi oculos meos ad viam aquilonis, et ecce ab aquilone portae altaris hoc idolum zeli in introitu. 
26O||8||6||206730	Et dixit ad me: “ Fili hominis, putasne vides tu, quid isti faciunt, abominationes magnas, quas domus Israel facit hic, ut procul recedam a sanctuario meo? Et adhuc conversus videbis abominationes maiores ”.
26O||8||7||206740	Et duxit me ad ostium atrii, et vidi: et ecce foramen unum in pariete. 
26O||8||8||206750	Et dixit ad me: “Fili hominis, fode parietem”; et cum perfodissem parietem, apparuit ostium unum. 
26O||8||9||206760	Et dixit ad me: “ Ingredere et vide abominationes pessimas, quas isti faciunt hic ”. 
26O||8||10||206770	Et ingressus vidi: et ecce omnis similitudo reptilium et animalium abominatio et universa idola domus Israel depicta erant in pariete in circuitu per totum; 
26O||8||11||206780	et septuaginta viri de senioribus domus Israel, et Iezonias filius Saphan stabat in medio eorum stantium ante picturas, et unusquisque habebat turibulum in manu sua, et vapor nebulae de ture consurgebat. 
26O||8||12||206790	Et dixit ad me: “ Certe vides, fili hominis, quae seniores domus Israel faciunt in tenebris, unusquisque in cubiculo simulacri sui; dicunt enim: “Non videt Dominus nos, dereliquit Dominus terram””. 
26O||8||13||206800	Et dixit ad me: “ Adhuc videbis abominationes maiores, quas isti faciunt ”.
26O||8||14||206810	Et duxit me ad ostium portae domus Domini, quod respiciebat ad aquilonem, et ecce ibi mulieres sedebant plangentes Thammuz. 
26O||8||15||206820	Et dixit ad me: “Certe vidisti, fili hominis; adhuc videbis abominationes maiores his ”.
26O||8||16||206830	Et introduxit me in atrium domus Domini interius, et ecce in ostio templi Domini, inter vestibulum et altare, quasi viginti quinque viri dorsa habentes contra templum Domini et facies ad orientem, et adorabant ad ortum solis. 
26O||8||17||206840	Et dixit ad me: “ Certe vidisti, fili hominis; numquid parum est hoc domui Iudae, ut facerent abominationes istas, quas fecerunt hic, quia replentes terram iniquitate iterum irritaverunt me et ecce applicant ramum ad nares suas. 
26O||8||18||206850	Ergo et ego faciam in furore: non parcet oculus meus, nec miserebor et, cum clamaverint ad aures meas voce magna, non exaudiam eos ”.
26O||9||1||206860	Et clamavit in auribus meis voce magna dicens: “ Appro pinquaverunt visitationes urbis, et unusquisque vas interfectionis habet in manu sua ”. 
26O||9||2||206870	Et ecce sex viri veniebant de via portae superioris, quae respicit ad aquilonem, et uniuscuiusque vas interitus in manu eius; vir quoque unus in medio eorum vestitus lineis, et atramentarium scriptoris ad renes eius; et ingressi sunt et steterunt iuxta altare aereum. 
26O||9||3||206880	Et gloria Dei Israel elevata est de cherub, super quem erat, ad limen domus; et vocavit virum, qui indutus erat lineis et atramentarium scriptoris habebat in lumbis suis. 
26O||9||4||206890	Et dixit Dominus ad eum: “ Transi per mediam civitatem in medio Ierusalem et signa thau super frontes virorum gementium et dolentium super cunctis abominationibus, quae fiunt in medio eius ”. 
26O||9||5||206900	Et illis dixit, audiente me: “ Transite per civitatem sequentes eum et percutite; non parcat oculus vester, neque misereamini: 
26O||9||6||206910	senem, adulescentulum et virginem et parvulum et mulieres interficite usque ad internecionem; omnem autem, super quem videritis thau, ne occidatis, et a sanctuario meo incipite ”. Coeperunt ergo a viris senioribus, qui erant ante faciem domus. 
26O||9||7||206920	Et dixit ad eos: “Contaminate domum et implete atria interfectis. Egredimini ”. Et egressi sunt et percutiebant eos, qui erant in civitate.
26O||9||8||206930	Et caede completa, remansi ego ruique super faciem meam et clamans aio: “Heu, Domine Deus! Ergone disperdes omnes reliquias Israel, effundens furorem tuum super Ierusalem? ”. 
26O||9||9||206940	Et dixit ad me: “ Iniquitas domus Israel et Iudae magna est nimis valde; et repleta est terra sanguinibus, et civitas repleta est iniustitia. Dixerunt enim: “Dereliquit Dominus terram, et Dominus non videt”; 
26O||9||10||206950	igitur et meus non parcet oculus, neque miserebor: viam eorum super caput eorum reddam ”. 
26O||9||11||206960	Et ecce vir, qui indutus erat lineis, qui habebat atramentarium in lumbis suis, respondit verbum dicens: “ Feci, sicut praecepisti mihi ”.
26O||10||1||206970	Et vidi: et ecce super fir mamentum, quod erat super caput cherubim, quasi lapis sapphirus, quasi species similitudinis solii apparuit super ea. 
26O||10||2||206980	Et dixit ad virum, qui indutus erat lineis, et ait: “ Ingredere in medio rotarum, quae sunt subtus cherub, et imple manus tuas prunis ignis, quae sunt inter cherubim, et effunde super civitatem ”. Ingressusque est in conspectu meo.
26O||10||3||206990	Cherubim autem stabant a dextris domus, cum ingrederetur vir, et nubes implevit atrium interius. 
26O||10||4||207000	Et elevata est gloria Domini desuper cherub ad limen domus, et repleta est domus nube, et atrium repletum est splendore gloriae Domini. 
26O||10||5||207010	Et sonitus alarum cherubim audiebatur usque ad atrium exterius, quasi vox Dei omnipotentis loquentis.
26O||10||6||207020	Cumque praecepisset viro, qui indutus erat lineis, dicens: “ Sume ignem de medio rotarum, de medio cherubim ”, ingressus ille stetit iuxta rotam; 
26O||10||7||207030	et extendit cherub manum de medio cherubim ad ignem, qui erat inter cherubim, et sumpsit et dedit in manus eius, qui indutus erat lineis; qui accipiens egressus est. 
26O||10||8||207040	Et apparuit in cherubim similitudo manus hominis subtus pennas eorum, 
26O||10||9||207050	et vidi: et ecce quattuor rotae iuxta cherubim; rota una iuxta cherub unum, et rota alia iuxta cherub unum, species autem rotarum erat quasi species lapidis chrysolithi, 
26O||10||10||207060	et aspectus earum similitudo una illis quattuor, quasi sit rota in medio rotae. 
26O||10||11||207070	Cumque ambularent in quattuor partes, gradiebantur et non convertebantur ambulantes, sed ad locum, ad quem ire declinabat quae prima erat, sequebantur et ceterae nec convertebantur, cum ambularent. 
26O||10||12||207080	Et omne corpus eorum et terga et manus et pennae et rotae plena erant oculis in circuitu illis quattuor; 
26O||10||13||207090	et rotae istae vocatae sunt Volubiles, audiente me. 
26O||10||14||207100	Quattuor autem facies habebat unumquodque: facies prima facies cherub, et facies secunda facies hominis, et tertia facies leonis, et quarta facies aquilae. 
26O||10||15||207110	Et elevati sunt cherubim: ipsum est animal, quod videram iuxta fluvium Chobar. 
26O||10||16||207120	Cumque ambularent, cherubim ibant pariter, et rotae iuxta ea; et cum elevarent cherubim alas suas, ut exaltarentur de terra, non convertebantur rotae, sed et ipsae iuxta erant. 
26O||10||17||207130	Stantibus illis, stabant et cum elevatis elevabantur; spiritus enim animalium erat in eis.
26O||10||18||207140	Et egressa est gloria Domini a limine templi et stetit super cherubim; 
26O||10||19||207150	et elevantes cherubim alas suas exaltata sunt a terra coram me, et, illis egredientibus, rotae quoque subsecutae sunt; et stetit in introitu portae domus Domini orientalis, et gloria Dei Israel erat super eos. 
26O||10||20||207160	Ipsum est animal, quod vidi subter Deum Israel iuxta fluvium Chobar, et intellexi quia cherubim essent. 
26O||10||21||207170	Quattuor per quattuor vultus unicuique, et quattuor alae unicuique, et similitudo manus hominis sub alis eorum; 
26O||10||22||207180	et similitudo vultuum eorum, ipsi vultus quorum aspectum videram iuxta fluvium Chobar. Et singuli ante faciem suam gradiebantur.
26O||11||1||207190	Et elevavit me spiritus et duxit me ad portam domus Domini orientalem, quae respicit solis ortum; et ecce in introitu portae viginti quinque viri, et vidi in medio eorum Iezoniam filium Azur et Pheltiam filium Banaiae, principes populi. 
26O||11||2||207200	Dixitque ad me: “ Fili hominis, hi sunt viri, qui cogitant iniquitatem et tractant consilium pessimum in urbe ista 
26O||11||3||207210	dicentes: “Nonne dudum aedificatae sunt domus? Haec est lebes, nos autem carnes”. 
26O||11||4||207220	Idcirco vaticinare de eis; vaticinare, fili hominis ”. 
26O||11||5||207230	Et irruit in me spiritus Domini et dixit ad me: “ Loquere. Haec dicit Dominus: Sic locuti estis, domus Israel, et cogitationes cordis vestri ego novi. 
26O||11||6||207240	Plurimos occidistis in urbe hac et implestis vias eius interfectis. 
26O||11||7||207250	Propterea haec dicit Dominus Deus: Interfecti vestri, quos posuistis in medio eius, hi sunt carnes, et haec est lebes, et educam vos de medio eius. 
26O||11||8||207260	Gladium metuitis, et gladium inducam super vos, ait Dominus Deus. 
26O||11||9||207270	Et eiciam vos de medio eius daboque vos in manu hostium et faciam in vobis iudicia. 
26O||11||10||207280	Gladio cadetis, in finibus Israel iudicabo vos, et scietis quia ego Dominus. 
26O||11||11||207290	Haec non erit vobis in lebetem, et vos non eritis in medio eius in carnes: in finibus Israel iudicabo vos; 
26O||11||12||207300	et scietis quia ego Dominus, qui in praeceptis meis non ambulastis et iudicia mea non fecistis, sed iuxta iudicia gentium, quae in circuitu vestro sunt, estis operati ”.
26O||11||13||207310	Et factum est cum prophetarem, Pheltias filius Banaiae mortuus est; et cecidi in faciem meam, clamans voce magna, et dixi: “ Heu, Domine Deus, consummationem tu facis reliquiarum Israel! ”.
26O||11||14||207320	Et factum est verbum Domini ad me dicens: 
26O||11||15||207330	“ Fili hominis, fratres tui, fratres tui, viri propinqui tui et omnis domus Israel, universi, quibus dixerunt habitatores Ierusalem: “Longe sunt a Domino; nobis data est terra in possessionem”. 
26O||11||16||207340	Propterea haec dicit Dominus Deus: Quia longe feci eos in gentibus et quia dispersi eos in terris, ero eis in sanctificationem modicam in terris, ad quas venerunt. 
26O||11||17||207350	Propterea loquere: Haec dicit Dominus Deus: Congregabo vos de populis et adunabo de terris, in quibus dispersi estis, daboque vobis humum Israel. 
26O||11||18||207360	Et ingredientur illuc et auferent omnes offensiones cunctasque abominationes eius de illa. 
26O||11||19||207370	Et dabo eis cor aliud et spiritum novum tribuam in visceribus eorum; et auferam cor lapideum de carne eorum et dabo eis cor carneum, 
26O||11||20||207380	ut in praeceptis meis ambulent et iudicia mea custodiant faciantque ea et sint mihi in populum, et ego sim eis in Deum. 
26O||11||21||207390	Quorum cor post offendicula et abominationes suas ambulat, horum viam in capite suo ponam ”, dicit Dominus Deus.
26O||11||22||207400	Et elevaverunt cherubim alas suas, et rotae cum eis, et gloria Dei Israel erat super eos; 
26O||11||23||207410	et ascendit gloria Domini de medio civitatis stetitque super montem, qui est ad orientem urbis.
26O||11||24||207420	Et spiritus levavit me adduxitque in Chaldaeam ad transmigrationem in visione in spiritu Dei; et sublata est a me visio, quam videram. 
26O||11||25||207430	Et locutus sum ad transmigrationem omnia verba Domini, quae ostenderat mihi.
26O||12||1||207440	Et factus est sermo Domini ad me dicens: 
26O||12||2||207450	“ Fili hominis, in medio domus exasperantis tu habitas, qui oculos habent ad videndum et non vident, et aures ad audiendum et non audiunt, quia domus exasperans est. 
26O||12||3||207460	Tu ergo, fili hominis, fac tibi vasa transmigrationis et transmigrabis per diem coram eis; transmigrabis autem de loco tuo ad locum alterum in conspectu eorum, si forte aspiciant, quia domus exasperans est. 
26O||12||4||207470	Et efferes foras vasa tua quasi vasa transmigrantis per diem in conspectu eorum; tu autem egredieris vespere coram eis, sicut egreditur migrans. 
26O||12||5||207480	Ante oculos eorum perfode tibi parietem et efferes per eum; 
26O||12||6||207490	in conspectu eorum in umeris portabis, in caligine efferes: faciem tuam velabis et non videbis terram, quia portentum dedi te domui Israel ”.
26O||12||7||207500	Feci ergo, sicut praeceperat mihi Dominus: vasa mea protuli quasi vasa transmigrantis per diem et vespere perfodi mihi parietem manu; et in caligine extuli in umeris portans in conspectu eorum.
26O||12||8||207510	Et factus est sermo Domini ad me mane dicens: 
26O||12||9||207520	“ Fili hominis, numquid non dixerunt ad te domus Israel, domus exasperans: “Quid tu facis?”. 
26O||12||10||207530	Dic ad eos: Haec dicit Dominus Deus: Super ducem onus istud, qui est in Ierusalem, et super omnem domum Israel, quae est in medio eius. 
26O||12||11||207540	Dic: Ego portentum vestrum. Quomodo feci, sic fiet illis: in transmigrationem et in captivitatem ibunt. 
26O||12||12||207550	Et dux, qui est in medio eorum, in umeris portabit, in caligine, et egredietur; parietem perfodient, ut transitus fiat per eum; faciem suam operiet, ut non videat oculo terram. 
26O||12||13||207560	Et extendam rete meum super illum, et capietur in tendicula mea; et adducam eum in Babylonem in terram Chaldaeorum, et ipsam non videbit ibique morietur. 
26O||12||14||207570	Et omnes, qui circa eum sunt, praesidium eius et agmina eius, dispergam in omnem ventum; et gladium evaginabo post eos. 
26O||12||15||207580	Et scient quia ego Dominus, quando dispersero illos in gentibus et disseminavero eos in terris. 
26O||12||16||207590	Et relinquam ex eis viros paucos a gladio et fame et pestilentia, ut narrent omnia scelera eorum in gentibus, ad quas ingredientur, et scient quia ego Dominus ”.
26O||12||17||207600	Et factus est sermo Domini ad me dicens: 
26O||12||18||207610	“ Fili hominis, panem tuum in conturbatione comede; sed et aquam tuam in trepidatione et sollicitudine bibe. 
26O||12||19||207620	Et dices ad populum terrae: Haec dicit Dominus Deus ad eos, qui habitant in Ierusalem in terra Israel: Panem suum in sollicitudine comedent et aquam suam in desolatione bibent, quia desolabitur terra a plenitudine sua propter violentiam omnium, qui habitant in ea; 
26O||12||20||207630	et civitates, quae nunc habitantur, desolatae erunt, terraque deserta, et scietis quia ego Dominus ”.
26O||12||21||207640	Et factus est sermo Domini ad me dicens: 
26O||12||22||207650	“ Fili hominis, quod est proverbium istud vobis in terra Israel dicentibus: “In longum differentur dies, et peribit omnis visio”? 
26O||12||23||207660	Ideo dic ad eos: Haec dicit Dominus Deus: Quiescere faciam proverbium istud, neque vulgo dicetur ultra in Israel; et loquere ad eos quod appropinquaverint dies et sermo omnis visionis. 
26O||12||24||207670	Non enim erit ultra omnis visio vana neque divinatio ambigua in medio filiorum Israel, 
26O||12||25||207680	quia ego Dominus loquar; quodcumque locutus fuero verbum, et fiet: non prolongabitur amplius, sed in diebus vestris, domus exasperans, loquar verbum et faciam illud ”, dicit Dominus Deus.
26O||12||26||207690	Et factus est sermo Domini ad me dicens: 
26O||12||27||207700	“ Fili hominis, ecce domus Israel dicentium: “Visio, quam hic videt, in dies multos et in tempora longa iste prophetat”; 
26O||12||28||207710	propterea dic ad eos: Haec dicit Dominus Deus: Non differetur ultra omnis sermo meus; verbum, quod locutus fuero, complebitur ”, dicit Dominus Deus.
26O||13||1||207720	Et factus est sermo Domini ad me dicens: 
26O||13||2||207730	“ Fili hominis, vaticinare ad prophetas Israel, qui prophetant; et dices prophetantibus de corde suo: Audite verbum Domini. 
26O||13||3||207740	Haec dicit Dominus Deus: Vae prophetis insipientibus, qui sequuntur spiritum suum et nihil vident! 
26O||13||4||207750	Quasi vulpes in ruinis prophetae tui, Israel, facti sunt. 
26O||13||5||207760	Non ascendistis confractiones neque opposuistis murum pro domo Israel, ut staretis in proelio in die Domini. 
26O||13||6||207770	Vident vana et divinant mendacium dicentes: “Ait Dominus”, cum Dominus non miserit eos; et exspectant, ut confirmet sermonem. 
26O||13||7||207780	Numquid non visionem cassam vidistis et divinationem mendacem locuti estis, et dicitis: “Ait Dominus”, cum ego non sim locutus?
26O||13||8||207790	Propterea haec dicit Dominus Deus: Quia locuti estis vana et vidistis mendacium, ideo ecce ego ad vos, ait Dominus Deus; 
26O||13||9||207800	et erit manus mea super prophetas, qui vident vana et divinant mendacium: in consilio populi mei non erunt et in scriptura domus Israel non scribentur nec in terram Israel ingredientur, et scietis quia ego Dominus Deus. 
26O||13||10||207810	Eo quod deceperint populum meum dicentes: “Pax”, et non est pax; et ipse aedificabat parietem, illi autem liniebant eum calce. 
26O||13||11||207820	Dic ad eos, qui liniunt calce, quod casurus sit; erit enim imber inundans, et dabo lapides grandinis desuper irruentes et ventum procellae dissipantem. 
26O||13||12||207830	Siquidem ecce cecidit paries; numquid non dicetur vobis: “Ubi est litura, quam levistis?”. 
26O||13||13||207840	Propterea haec dicit Dominus Deus: Et erumpere faciam spiritum tempestatum in indignatione mea, et imber inundans in furore meo erit, et lapides grandinis in ira in consumptionem; 
26O||13||14||207850	et destruam parietem, quem levistis calce, et adaequabo eum terrae, et revelabitur fundamentum eius, et cadet, et consumemini in medio eius et scietis quia ego sum Dominus.
26O||13||15||207860	Et complebo indignationem meam in pariete et in his, qui leverunt eum calce, dicamque vobis: Non est paries, et non sunt qui leverunt eum; 
26O||13||16||207870	prophetae Israel, qui prophetant ad Ierusalem et vident ei visionem pacis, et non est pax, ait Dominus Deus.
26O||13||17||207880	Et tu, fili hominis, pone faciem tuam contra filias populi tui, quae prophetant de corde suo, et vaticinare super eas 
26O||13||18||207890	et dic: Haec dicit Dominus Deus: Vae, quae consuunt fascias pro omni articulo manus et faciunt velamina pro capite omnis staturae ad capiendas animas! Numquid capietis animas de populo meo et vivificabitis animas vobis? 
26O||13||19||207900	Et violastis me ad populum meum pro pugillo hordei et fragmento panis, ut interficeretis animas, quae mori non deberent, et vivificastis animas, quae non deberent vivere, mentientes populo meo credenti mendaciis.
26O||13||20||207910	Propter hoc haec dicit Dominus Deus: Ecce ego ad fascias vestras, quibus vos capitis animas quasi volatilia, et disrumpam eas de brachiis vestris; et dimittam animas, quas vos cepistis, animas quasi volatilia, 
26O||13||21||207920	et disrumpam velamina vestra et liberabo populum meum de manu vestra, neque erunt ultra in manibus vestris ad praedandum, et scietis quia ego Dominus.
26O||13||22||207930	Pro eo quod maerere fecistis cor iusti mendaciter, quem ego non contristavi, et confortastis manus impii, ut non reverteretur a via sua mala et viveret, 
26O||13||23||207940	propterea vana non videbitis et divinationes non divinabitis amplius, et eruam populum meum de manu vestra, et scietis quia ego Dominus ”.
26O||14||1||207950	Et venerunt ad me viri seniorum Israel et sederunt coram me. 
26O||14||2||207960	Et factus est sermo Domini ad me dicens: 
26O||14||3||207970	“ Fili hominis, viri isti posuerunt idola sua in cordibus suis et scandalum iniquitatis suae statuerunt contra faciem suam; numquid interrogatus respondebo eis? 
26O||14||4||207980	Propter hoc loquere eis et dices ad eos: Haec dicit Dominus Deus: Omnis homo de domo Israel, qui posuerit idola sua in corde suo et scandalum iniquitatis suae statuerit contra faciem suam et venerit ad prophetam interrogans per eum me, ego Dominus respondebo ei per me pro multitudine idolorum suorum, 
26O||14||5||207990	ut capiam domum Israel in corde suo, quo recesserunt a me in cunctis idolis suis.
26O||14||6||208000	Propterea dic ad domum Israel: Haec dicit Dominus Deus: Convertimini et recedite ab idolis vestris et ab universis contaminationibus vestris avertite facies vestras. 
26O||14||7||208010	Quia omnis homo de domo Israel et de advenis, quicumque advena fuerit in Israel, si alienatus fuerit a me et posuerit idola sua in corde suo et scandalum iniquitatis suae statuerit contra faciem suam et venerit ad prophetam, ut interroget per eum me, ego Dominus respondebo ei per me; 
26O||14||8||208020	et ponam faciem meam contra hominem illum et faciam eum in exemplum et in proberbium et disperdam eum de medio populi mei, et scietis quia ego Dominus. 
26O||14||9||208030	Et propheta cum erraverit et locutus fuerit verbum, ego Dominus decepi prophetam illum et extendam manum meam contra eum et delebo eum de medio populi mei Israel. 
26O||14||10||208040	Et portabunt iniquitatem suam: sicut iniquitas interrogantis, sic et iniquitas prophetae erit, 
26O||14||11||208050	ut non erret ultra domus Israel a me neque polluatur in universis praevaricationibus suis, sed sit mihi in populum, et ego sim eis in Deum ”, ait Dominus Deus.
26O||14||12||208060	Et factus est sermo Domini ad me dicens: 
26O||14||13||208070	“ Fili hominis, terra cum peccaverit mihi, ut praevaricetur praevaricans, extendam manum meam super eam et conteram virgam panis eius et immittam in eam famem et interficiam de ea hominem et iumentum; 
26O||14||14||208080	et si fuerint tres viri isti in medio eius, Noe, Danel et Iob, ipsi iustitia sua liberabunt animas suas, ait Dominus Deus. 
26O||14||15||208090	Quod si et bestias pessimas induxero super terram, ut absque liberis faciant eam, et fuerit deserta, in qua nullus pertranseat propter bestias, 
26O||14||16||208100	tres viri isti si fuerint in ea, vivo ego, dicit Dominus Deus, quia nec filios nec filias liberabunt, sed ipsi soli liberabuntur, terra autem desolabitur. 
26O||14||17||208110	Vel si gladium induxero super terram illam et dixero gladio: Transi per terram, et interfecero de ea hominem et iumentum, 
26O||14||18||208120	et tres viri isti fuerint in medio eius, vivo ego, dicit Dominus Deus, non liberabunt filios neque filias, sed ipsi soli liberabuntur. 
26O||14||19||208130	Vel si pestilentiam immisero super terram illam et effudero indignationem meam super eam in sanguine, ut auferam ex ea hominem et iumentum, 
26O||14||20||208140	et Noe et Danel et Iob fuerint in medio eius, vivo ego, dicit Dominus Deus, quia filium et filiam non liberabunt, sed ipsi iustitia sua liberabunt animas suas.
26O||14||21||208150	Quoniam haec dicit Dominus Deus: Quod si et quattuor iudicia mea pessima, gladium et famem et bestias malas et pestilentiam misero in Ierusalem, ut interficiam de ea hominem et pecus, 
26O||14||22||208160	tamen relinquetur in ea salvatio educentium filios et filias: ecce ipsi egredientur ad vos, et videbitis viam eorum et opera eorum et consolabimini super malo, quod induxi in Ierusalem in omnibus, quae importavi super eam. 
26O||14||23||208170	Et consolabuntur vos, cum videritis viam eorum et opera eorum, et cognoscetis quod non frustra fecerim omnia, quae feci in ea ”, ait Dominus Deus.
26O||15||1||208180	Et factus est sermo Domini ad me dicens:
26O||15||2||208190	“ Fili hominis, quid habet lignum vitis prae omnibus lignis sarmentorum, quae sunt inter ligna silvarum?
26O||15||3||208200	Numquid tolletur de ea lignum, ut fiat opus, aut fabricabitur de ea paxillus, ut dependeat in eo quodcumque vas?
26O||15||4||208210	Ecce igni datum est in escam, utramque partem eius consumpsit ignis, et medietas eius adusta est; numquid utile erit ad opus?
26O||15||5||208220	Etiam cum esset integrum, non erat aptum ad opus; quanto magis cum ignis illud devoraverit et combusserit, nihil ex eo fiet operis.
26O||15||6||208230	Propterea haec dicit Dominus Deus: Quomodo lignum vitis inter ligna silvarum, quod dedi igni ad devorandum, sic tradam habitatores Ierusalem.
26O||15||7||208240	Et ponam faciem meam in eos: de igne egressi sunt, et ignis consumet eos. Et scietis quia ego Dominus, cum posuero faciem meam in eos
26O||15||8||208250	et dedero terram inviam et desolatam, eo quod praevaricatores exstiterint ”, dicit Dominus Deus.
26O||16||1||208260	Et factus est sermo Domini ad me dicens: 
26O||16||2||208270	“ Fili hominis, notas fac Ierusalem abominationes suas 
26O||16||3||208280	et dices: Haec dicit Dominus Deus ad Ierusalem: Radix tua et generatio tua de terra Chanaan, pater tuus Amorraeus et mater tua Hetthaea. 
26O||16||4||208290	Et quando nata es, in die ortus tui non est praecisus umbilicus tuus, et in aqua non es lota in emundationem nec sale salita nec involuta pannis. 
26O||16||5||208300	Non pepercit super te oculus, ut faceret tibi unum de his, miseratus tui, sed proiecta es super faciem terrae in abiectione animae tuae in die, qua nata es.
26O||16||6||208310	Praeteriens autem te, vidi te palpitare in sanguine tuo et dixi tibi, cum esses in sanguine tuo: Vive. Dixi, inquam, tibi: In sanguine tuo vive. 
26O||16||7||208320	Crescentem quasi germen agri dedi te, et crevisti et grandis effecta es et pervenisti ad mundum muliebrem: ubera tua intumuerunt, et pilus tuus germinavit; sed eras nuda et confusione plena. 
26O||16||8||208330	Et transivi per te et vidi te; et ecce tempus tuum, tempus amantium. Et expandi amictum meum super te et operui ignominiam tuam; et iuravi tibi et ingressus sum pactum tecum, ait Dominus Deus, et facta es mea. 
26O||16||9||208340	Et lavi te aqua et emundavi sanguinem tuum ex te et unxi te oleo; 
26O||16||10||208350	et vestivi te discoloribus et calceavi te calceis corii delphini et cinxi te bysso et indui te serico. 
26O||16||11||208360	Et ornavi te ornamento et dedi armillas in manibus tuis et torquem circa collum tuum; 
26O||16||12||208370	et dedi inaurem super os tuum et circulos auribus tuis et coronam decoris in capite tuo. 
26O||16||13||208380	Et ornata es auro et argento et vestita es bysso et serico et multicoloribus. Similam et mel et oleum comedisti et decora facta es vehementer nimis et apta ad regnum. 
26O||16||14||208390	Et egressum est nomen tuum in gentes propter speciem tuam, quia perfecta eras in decore meo, quem posueram super te, dicit Dominus Deus.
26O||16||15||208400	Et habens fiduciam in pulchritudine tua fornicata es in nomine tuo et exposuisti fornicationem tuam omni transeunti, quisquis fuerit. 
26O||16||16||208410	Et sumens de vestimentis tuis fecisti tibi excelsa variegata et fornicata es super eis, sicut non est factum neque futurum est. 
26O||16||17||208420	Et tulisti vasa decoris tui de auro meo atque argento meo, quae dedi tibi, et fecisti tibi imagines masculinas et fornicata es in eis. 
26O||16||18||208430	Et sumpsisti vestimenta tua multicoloria et operuisti illas et oleum meum et thymiama meum posuisti coram eis. 
26O||16||19||208440	Et panem meum, quem dedi tibi, similam et oleum et mel, quibus enutrivi te, posuisti in conspectu eorum in odorem suavitatis, et factum est, ait Dominus Deus.
26O||16||20||208450	Et tulisti filios tuos et filias tuas, quas generasti mihi, et immolasti eis ad devorandum. Numquid parva est fornicatio tua? 
26O||16||21||208460	Immolasti filios meos et dedisti illos consecrans eis. 
26O||16||22||208470	Et post omnes abominationes tuas et fornicationes non es recordata dierum adulescentiae tuae, quando eras nuda et confusione plena, palpitans in sanguine tuo.
26O||16||23||208480	Et accidit post omnem malitiam tuam — vae, vae tibi!, ait Dominus Deus — 
26O||16||24||208490	et aedificasti tibi fornicem et fecisti tibi excelsum in cunctis plateis; 
26O||16||25||208500	ad omne caput viae aedificasti locum elevatum tuum et abominabilem fecisti decorem tuum et divisisti pedes tuos omni transeunti et multiplicasti fornicationes tuas. 
26O||16||26||208510	Et fornicata es cum filiis Aegypti vicinis tuis magnorum membrorum et multiplicasti fornicationem tuam ad irritandum me. 
26O||16||27||208520	Ecce ego extendi manum meam super te et imminui portionem tuam et dedi te in animam odientium te, filiarum Palaestinarum, quae erubescunt in via tua scelerata.
26O||16||28||208530	Et fornicata es in filiis Assyriorum, eo quod necdum fueris expleta; et, postquam fornicata es, nec sic es satiata. 
26O||16||29||208540	Et multiplicasti fornicationem tuam usque ad terram mercatorum Chaldaeam, et nec sic satiata es. 
26O||16||30||208550	In quo mundabo cor tuum, ait Dominus Deus, cum faceres omnia haec opera mulieris meretricis et procacis? 
26O||16||31||208560	Quia fabricasti fornicem tuum in capite omnis viae et excelsum tuum fecisti in omni platea; nec facta es quasi meretrix, quia sprevisti pretium. 
26O||16||32||208570	Mulier adultera loco viri sui accipit alienos. 
26O||16||33||208580	Omnibus meretricibus dantur mercedes, tu autem dedisti mercedes cunctis amatoribus tuis et donabas eis, ut intrarent ad te undique ad fornicandum tecum. 
26O||16||34||208590	Factumque in te est contra consuetudinem mulierum in fornicationibus tuis, et post te non sunt fornicati; in eo enim quod dedisti mercedes et mercedes non accepisti, factum est in te contrarium.
26O||16||35||208600	Propterea, meretrix, audi verbum Domini. 
26O||16||36||208610	Haec dicit Dominus Deus: Quia effusum est aes tuum, et revelata est ignominia tua in fornicationibus tuis ad amatores tuos et ad omnia idola abominabilia tua, in sanguine filiorum tuorum, quos dedisti eis, 
26O||16||37||208620	ideo ecce ego congregabo omnes amatores tuos, quibus iucunda fuisti, et omnes, quos dilexisti, cum universis, quos oderas; et congregabo eos super te undique et nudabo ignominiam tuam coram eis, et videbunt omnem turpitudinem tuam. 
26O||16||38||208630	Et iudicabo te iudiciis adulterarum et effundentium sanguinem et dabo te in sanguinem furoris et zeli. 
26O||16||39||208640	Et dabo te in manus eorum, et destruent fornicem tuum et demolientur excelsa tua et denudabunt te vestimentis tuis et auferent vasa decoris tui et derelinquent te nudam plenamque ignominia. 
26O||16||40||208650	Et convocabunt contra te congregationem et lapidabunt te lapidibus et trucidabunt te gladiis suis. 
26O||16||41||208660	Et comburent domos tuas igni et facient in te iudicia in oculis mulierum plurimarum; et faciam ut desinas fornicari, et mercedes ultra non dabis. 
26O||16||42||208670	Et satiabo indignationem meam in te, et auferetur zelus meus a te; et quiescam nec irascar amplius. 
26O||16||43||208680	Eo quod non fueris recordata dierum adulescentiae tuae et provocasti me in omnibus his, propterea et ego vias tuas in capite tuo dabo, ait Dominus Deus, et non feci iuxta scelera tua in omnibus abominationibus tuis.
26O||16||44||208690	Ecce omnis, qui dicit vulgo proverbium in te, assumet illud dicens: “Sicut mater, ita et filia eius”. 
26O||16||45||208700	Filia matris tuae es tu, quae sprevit virum suum et filios suos; et soror sororum tuarum es tu, quae spreverunt viros suos et filios suos. Mater vestra Hetthaea, et pater vester Amorraeus. 
26O||16||46||208710	Et soror tua maior Samaria, ipsa et filiae eius, quae habitat ad sinistram tuam; soror autem tua minor te, quae habitat a dextris tuis, Sodoma et filiae eius. 
26O||16||47||208720	Sed nec in viis earum ambulasti neque secundum scelera earum fecisti; quasi parum fuisset, sceleratiora fecisti illis in omnibus viis tuis. 
26O||16||48||208730	Vivo ego, dicit Dominus Deus, non fecit Sodoma soror tua, ipsa et filiae eius, sicut fecisti tu et filiae tuae. 
26O||16||49||208740	Ecce haec fuit iniquitas Sodomae, sororis tuae: superbia, saturitas panis et securum otium erat ei et filiabus eius, et manum egeni et pauperis non sustentabant; 
26O||16||50||208750	et elevatae sunt et fecerunt abominationes coram me, et abstuli eas, sicut vidisti. 
26O||16||51||208760	Et Samaria dimidium peccatorum tuorum non peccavit, sed vicisti eas sceleribus tuis et iustificasti sorores tuas in omnibus abominationibus tuis, quas operata es.
26O||16||52||208770	Ergo et tu porta confusionem tuam, quae absolvisti sorores tuas peccatis tuis, sceleratius agens quam illae; iustificatae sunt enim a te. Ergo et tu confundere et porta ignominiam tuam, quae iustificasti sorores tuas. 
26O||16||53||208780	Et convertam sortem earum, sortem Sodomorum cum filiabus suis et sortem Samariae et filiarum eius; et convertam sortem tuam in medio earum, 
26O||16||54||208790	ut portes ignominiam tuam et confundaris in omnibus, quae fecisti consolans eas. 
26O||16||55||208800	Et soror tua Sodoma et filiae eius revertentur ad pristinum statum suum, et Samaria et filiae eius revertentur ad pristinum statum suum, et tu et filiae tuae revertimini ad pristinum statum vestrum. 
26O||16||56||208810	Nonne fuit Sodoma, soror tua, in fabulam in ore tuo in die superbiae tuae, 
26O||16||57||208820	antequam revelaretur malitia tua, sicut hoc tempore tu es in opprobrium filiarum Syriae et cunctarum in circuitu tuo filiarum Palaestinarum, quae ambiunt te per gyrum? 
26O||16||58||208830	Scelus tuum et ignominiam tuam tu portabis, ait Dominus.
26O||16||59||208840	Quia haec dicit Dominus Deus: Et faciam tibi, sicut fecisti, qui despexisti iuramentum, ut irritum faceres pactum.
26O||16||60||208850	Et recordabor ego pacti mei tecum in diebus adulescentiae tuae et suscitabo tibi pactum sempiternum. 
26O||16||61||208860	Et recordaberis viarum tuarum et confunderis, cum receperis sorores tuas te maiores cum minoribus tuis, et dabo eas tibi in filias sed non ex pacto tuo. 
26O||16||62||208870	Et suscitabo ego pactum meum tecum, et scies quia ego Dominus, 
26O||16||63||208880	ut recorderis et confundaris, et non sit tibi ultra aperire os prae confusione tua, cum placatus fuero tibi in omnibus, quae fecisti ”, ait Dominus Deus.
26O||17||1||208890	Et factum est verbum Do mini ad me dicens: 
26O||17||2||208900	“Fili ho minis, propone aenigma et narra parabolam ad domum Israel 
26O||17||3||208910	et dices: Haec dicit Dominus Deus: Aquila grandis magnarum alarum, longo pennarum ductu, plena plumis et varietate, venit ad Libanum et tulit cacumen cedri;
26O||17||4||208920	summitatem frondium eius avellit et transportavit eam in terram Chanaan, in urbem negotiatorum posuit illam.
26O||17||5||208930	Et tulit de semine terrae et posuit illud in terra pro semine, super aquas multas, quasi salicem posuit illud,
26O||17||6||208940	ut germinaret et cresceret in vineam latiorem humili statura, respicientibus ramis eius ad illam, et radices eius sub illa essent. Facta est ergo vinea et fructificavit in palmites et emisit propagines.
26O||17||7||208950	Et fuit aquila altera grandis, magnis alis multisque plumis; et ecce vinea ista, quasi mittens radices suas ad eam, palmites suos extendit ad illam, ut irrigaret eam abundantius quam areolae, in quibus erat plantata.
26O||17||8||208960	In terra bona super aquas multas plantata est, ut faciat frondes et portet fructum et sit in vineam grandem.
26O||17||9||208970	Dic: Haec dicit Dominus Deus: Ergone prosperabitur? Nonne radices eius evellet et fructum eius distringet, et marcescent omnia recentia germina eius, et arescet? Et non opus erit brachio grandi neque populo multo, ut evellat eam radicitus.
26O||17||10||208980	Ecce plantata est; ergone prosperabitur? Nonne, cum tetigerit eam ventus urens, siccabitur et in areis, in quibus germinaverat, arescet? ”.
26O||17||11||208990	Et factum est verbum Domini ad me dicens: 
26O||17||12||209000	“ Dic ad domum exasperantem: Nescitis quid ista significent? Dic: Ecce venit rex Babylonis Ierusalem et assumpsit regem et principes eius et adduxit eos ad semetipsum in Babylonem; 
26O||17||13||209010	et tulit de semine regni pepigitque cum eo foedus et accepit ab eo iusiurandum, sed et fortes terrae sustulit, 
26O||17||14||209020	ut esset regnum humile et non elevaretur, sed custodiret pactum eius et servaret illud. 
26O||17||15||209030	Qui recedens ab eo, misit nuntios ad Aegyptum, ut daret sibi equos et populum multum. Numquid prosperabitur vel consequetur salutem, qui fecit haec? Et, qui dissolvit pactum, numquid effugiet? 
26O||17||16||209040	Vivo ego, dicit Dominus Deus, quoniam in loco regis, qui constituit eum regem, cuius fecit irritum iuramentum et solvit pactum, quod habebat cum eo, in medio Babylonis morietur. 
26O||17||17||209050	Et non in exercitu grandi neque in populo multo adiuvabit eum pharao in proelio, in iactu aggeris et in exstructione munitionum, ut interficiat animas multas. 
26O||17||18||209060	Spreverat enim iuramentum, ut solveret foedus, et ecce dedit manum suam et, cum omnia haec fecerit, non effugiet.
26O||17||19||209070	Propterea haec dicit Dominus Deus: Vivo ego, quoniam iuramentum meum, quod sprevit, et foedus meum, quod praevaricatus est, ponam in caput eius 
26O||17||20||209080	et expandam super eum rete meum, et comprehendetur tendicula mea, et adducam eum in Babylonem et iudicabo illum ibi in praevaricatione, qua praevaricatus est in me. 
26O||17||21||209090	Et omnes electi eius in universo agmine suo gladio cadent; residui autem in omnem ventum dispergentur, et scietis quia ego Dominus locutus sum.
26O||17||22||209100	Haec dicit Dominus Deus: Et sumam ego de cacumine cedri sublimis et ponam; de vertice ramorum eius tenerum distringam et plantabo super montem excelsum et eminentem.
26O||17||23||209110	In monte sublimi Israel plantabo illud; et erumpet in germen et faciet fructum et erit in cedrum magnam; et habitabunt sub ea omnes volucres, et universum volatile sub umbra frondium eius nidificabit.
26O||17||24||209120	Et scient omnia ligna regionis quia ego Dominus humiliavi lignum sublime et exaltavi lignum humile et siccavi lignum viride et frondere feci lignum aridum. Ego Dominus locutus sum et feci ”. 
26O||18||1||209130	Et factus est sermo Domini ad me dicens: 
26O||18||2||209140	“Quid est vo bis quod vulgo dicitis proverbium istud in terra Israel dicentes: “Patres comederunt uvam acerbam, et dentes filiorum obstupescunt”?
26O||18||3||209150	Vivo ego, dicit Dominus Deus, non dicetis ultra hoc proverbium in Israel. 
26O||18||4||209160	Ecce omnes animae meae sunt: ut anima patris, ita et anima filii mea est; anima, quae peccaverit, ipsa morietur. 
26O||18||5||209170	Et vir, si fuerit iustus et fecerit iudicium et iustitiam, 
26O||18||6||209180	in montibus non comederit et oculos suos non levaverit ad idola domus Israel et uxorem proximi sui non violaverit et ad mulierem menstruatam non accesserit 
26O||18||7||209190	et hominem non afflixerit, pignus debitori reddiderit, per vim nihil rapuerit, panem suum esurienti dederit et nudum operuerit vestimento, 
26O||18||8||209200	ad usuram non commodaverit et fenus non acceperit, ab iniquitate averterit manum suam, iudicium verum fecerit inter virum et virum, 
26O||18||9||209210	in praeceptis meis ambulaverit et iudicia mea custodierit, ut faciat veritatem, hic iustus est, vita vivet, ait Dominus Deus.
26O||18||10||209220	Quod si genuerit filium latronem, effundentem sanguinem et facientem unum de istis, 
26O||18||11||209230	cum ipse haec omnia non fecerit, et etiam in montibus comedentem et uxorem proximi sui polluentem, 
26O||18||12||209240	egenum et pauperem affligentem, rapientem rapinas, pignus non reddentem et ad idola levantem oculos suos, abominationem facientem, 
26O||18||13||209250	ad usuram dantem et fenus accipientem, numquid vivet? Non vivet. Cum universa detestanda haec fecerit, morte morietur; sanguis eius in ipso erit.
26O||18||14||209260	Quod si genuerit filium, qui videns omnia peccata patris sui, quae fecit, timuerit et non fecerit simile eis: 
26O||18||15||209270	super montes non comederit et oculos suos non levaverit ad idola domus Israel et uxorem proximi sui non violaverit 
26O||18||16||209280	et virum non afflixerit, pignus non retinuerit et rapinam non rapuerit, panem suum esurienti dederit et nudum operuerit vestimento, 
26O||18||17||209290	ab iniuria averterit manum suam, usuram et fenus non acceperit, iudicia mea fecerit, in praeceptis meis ambulaverit, hic non morietur in iniquitate patris sui, sed vita vivet. 
26O||18||18||209300	Pater eius, quia calumniatus est et fecit rapinas nec bonum operatus est in medio populi sui, ecce mortuus est in iniquitate sua. 
26O||18||19||209310	Et dicitis: “Quare non portavit filius iniquitatem patris?”. Videlicet, quia filius iudicium et iustitiam operatus est, omnia praecepta mea custodivit et fecit illa, vivet vita. 
26O||18||20||209320	Anima, quae peccaverit, ipsa morietur; filius non portabit iniquitatem patris, et pater non portabit iniquitatem filii. Iustitia iusti super eum erit, et impietas impii erit super eum.
26O||18||21||209330	Si autem impius egerit paenitentiam ab omnibus peccatis suis, quae operatus est, et custodierit universa praecepta mea et fecerit iudicium et iustitiam, vita vivet, non morietur. 
26O||18||22||209340	Omnes iniquitates eius, quas operatus est, non memorabuntur ei; in iustitia sua, quam operatus est, vivet. 
26O||18||23||209350	Numquid voluntatis meae est mors impii, dicit Dominus Deus, et non ut convertatur a viis suis et vivat?
26O||18||24||209360	Si autem averterit se iustus a iustitia sua et fecerit iniquitatem secundum omnes abominationes, quas operari solet impius, numquid vivet? Omnes iustitiae eius, quas fecerat, non recordabuntur; in praevaricatione, qua praevaricatus est, et in peccato suo, quod peccavit, in ipsis morietur. 
26O||18||25||209370	Et dixistis: “Non est aequa via Domini”. Audite ergo, domus Israel: Numquid via mea non est aequa, et non magis viae vestrae pravae sunt? 
26O||18||26||209380	Cum enim averterit se iustus a iustitia sua et fecerit iniquitatem, morietur; in iniustitia, quam operatus est, morietur. 
26O||18||27||209390	Et cum averterit se impius ab impietate sua, quam operatus est, et fecerit iudicium et iustitiam, ipse animam suam vivificabit; 
26O||18||28||209400	considerans enim et avertens se ab omnibus iniquitatibus suis, quas operatus est, vita vivet, non morietur. 
26O||18||29||209410	Et dicunt domus Israel: “Non est aequa via Domini”. Numquid viae meae non sunt aequae, domus Israel, et non magis viae vestrae pravae?
26O||18||30||209420	Idcirco unumquemque iuxta vias suas iudicabo, domus Israel, ait Dominus Deus. Convertimini et agite paenitentiam ab omnibus iniquitatibus vestris, et non erit vobis in scandalum iniquitatis. 
26O||18||31||209430	Proicite a vobis omnes praevaricationes vestras, in quibus praevaricati estis, et facite vobis cor novum et spiritum novum. Et quare moriemini, domus Israel? 
26O||18||32||209440	Quia nolo mortem morientis, dicit Dominus Deus. Revertimini et vivite.
26O||19||1||209450	Et tu, assume planctum super principes Israel 
26O||19||2||209460	et dices: Qualis erat mater tua leaena inter leones! Cubavit in medio leunculorum, enutrivit catulos suos.
26O||19||3||209470	Et educavit unum de leunculis suis; leo factus est et didicit capere praedam, homines devoravit.
26O||19||4||209480	Et convocaverunt contra eum gentes, in fovea earum captus est; et adduxerunt eum in circulis in terram Aegypti.
26O||19||5||209490	Quae cum vidisset quoniam exspectaverat, et perierat spes eius, tulit alium de leunculis suis, leonem constituit eum.
26O||19||6||209500	Qui incedebat inter leones, factus est leo et didicit praedam capere, homines devoravit;
26O||19||7||209510	et fregit arces eorum et civitates eorum vastavit. Et obstupuit terra et plenitudo eius a voce rugitus illius.
26O||19||8||209520	Et convenerunt adversum eum gentes undique de provinciis et expanderunt super eum rete suum, in fovea earum captus est.
26O||19||9||209530	Et miserunt eum in caveam in circulis et adduxerunt eum ad regem Babylonis; qui misit eum in carcerem, ne audiretur vox eius ultra super montes Israel.
26O||19||10||209540	Mater tua vineae assimilabatur super aquam plantata. Fructus eius et frondes eius creverunt ex aquis multis;
26O||19||11||209550	et factae sunt ei virgae solidae in sceptra dominantium, et exaltata est statura eius usque in nubes, et apparuit in altitudine sua, in multitudine palmitum suorum.
26O||19||12||209560	Et evulsa est in ira in terramque proiecta, et ventus urens siccavit fructum eius; abrepta et arefacta est virga roboris eius, ignis comedit eam.
26O||19||13||209570	Et nunc transplantata est in desertum, in terra invia et sitienti.
26O||19||14||209580	Et egressus est ignis de virga ramorum eius, qui fructum eius comedit; et non fuit in ea virga fortis, sceptrum regni ”. Planctus est, et erit in planctum.
26O||20||1||209590	Et factum est in anno sep timo, in quinto mense, in de cima mensis, venerunt viri de senioribus Israel, ut interrogarent Dominum, et sederunt coram me. 
26O||20||2||209600	Et factus est sermo Domini ad me dicens: 
26O||20||3||209610	“ Fili hominis, loquere senioribus Israel et dices ad eos: Haec dicit Dominus Deus: Num ad interrogandum me vos venistis? Vivo ego, quia non respondebo vobis, ait Dominus Deus. 
26O||20||4||209620	Numquid iudicabis eos, numquid iudicabis, fili hominis? Abominationes patrum eorum ostende eis.
26O||20||5||209630	Et dices ad eos: Haec dicit Dominus Deus: In die qua elegi Israel et levavi manum meam pro stirpe domus Iacob et apparui eis in terra Aegypti et levavi manum meam pro eis dicens: Ego Dominus Deus vester; 
26O||20||6||209640	in die illa levavi manum meam pro eis, ut educerem eos de terra Aegypti in terram, quam provideram eis fluentem lacte et melle, quae est egregia inter omnes terras. 
26O||20||7||209650	Et dixi ad eos: Unusquisque abominationes oculorum suorum abiciat, et in idolis Aegypti nolite pollui: ego Dominus Deus vester. 
26O||20||8||209660	Et irritaverunt me nolueruntque me audire; unusquisque abominationes oculorum suorum non proiecit, nec idola Aegypti reliquerunt. Et dixi, ut effunderem indignationem meam super eos et consummarem iram meam in eis in medio terrae Aegypti. 
26O||20||9||209670	Et feci propter nomen meum, ut non violaretur coram gentibus, in quarum medio erant, et inter quas apparui eis, ut educerem eos de terra Aegypti.
26O||20||10||209680	Eduxi ergo eos de terra Aegypti et duxi in desertum. 
26O||20||11||209690	Et dedi eis praecepta mea et iudicia mea ostendi eis, quae faciat homo et vivat in eis.
26O||20||12||209700	Insuper et sabbata mea dedi eis, ut essent signum inter me et eos, et scirent quia ego Dominus sanctificans eos. 
26O||20||13||209710	Et irritaverunt me domus Israel in deserto: in praeceptis meis non ambulaverunt et iudicia mea proiecerunt, quae faciens homo vivet in eis, et sabbata mea violaverunt vehementer. Dixi ergo, ut effunderem furorem meum super eos in deserto et consumerem eos. 
26O||20||14||209720	Et feci propter nomen meum, ne violaretur coram gentibus, de quibus eduxi eos in conspectu earum. 
26O||20||15||209730	Attamen ego levavi quoque manum meam super eos in deserto, ne inducerem eos in terram, quam dedi eis fluentem lacte et melle, praecipuam terrarum omnium; 
26O||20||16||209740	quia iudicia mea proiecerunt et in praeceptis meis non ambulaverunt et sabbata mea violaverunt, post idola enim sua cor eorum gradiebatur. 
26O||20||17||209750	Et pepercit oculus meus super eos, ut non interficerem eos; nec consumpsi eos in deserto.
26O||20||18||209760	Dixi autem ad filios eorum in solitudine: In praeceptis patrum vestrorum nolite incedere nec iudicia eorum custodiatis nec in idolis eorum polluamini. 
26O||20||19||209770	Ego Dominus Deus vester. In praeceptis meis ambulate et iudicia mea custodite et facite ea 
26O||20||20||209780	et sabbata mea sanctificate, ut sint signum inter me et vos, et sciatur quia ego Dominus Deus vester. 
26O||20||21||209790	Et exacerbaverunt me filii; in praeceptis meis non ambulaverunt et iudicia mea non custodierunt, ut facerent ea, quae cum fecerit homo, vivet in eis, et sabbata mea violaverunt. Et comminatus sum, ut effunderem furorem meum super eos et consummarem iram meam in eis in deserto. 
26O||20||22||209800	Averti autem manum meam et feci propter nomen meum, ut non violaretur coram gentibus, de quibus eduxi eos in oculis earum. 
26O||20||23||209810	Iterum levavi manum meam in eos in solitudine, ut dispergerem illos in nationes et ventilarem in terras, 
26O||20||24||209820	eo quod iudicia mea non fecissent et praecepta mea reprobassent et sabbata mea violassent et post idola patrum suorum fuissent oculi eorum. 
26O||20||25||209830	Ergo et ego dedi eis praecepta non bona et iudicia, in quibus non vivent; 
26O||20||26||209840	et pollui eos in muneribus suis, cum offerrent omne, quod aperit vulvam, ut horrorem eis incuterem, et sciant quia ego Dominus.
26O||20||27||209850	Quam ob rem loquere ad domum Israel, fili hominis, et dices ad eos: Haec dicit Dominus Deus: Adhuc et in hoc blasphemaverunt me patres vestri, cum sprevissent me contemnentes, 
26O||20||28||209860	et induxissem eos in terram, super quam levavi manum meam, ut darem eis. Viderunt omnem collem excelsum et omne lignum nemorosum et immolaverunt ibi victimas suas et dederunt ibi irritationem oblationis suae et posuerunt ibi odorem suavitatis suae et libaverunt libationes suas. 
26O||20||29||209870	Et dixi ad eos: Quid est excelsum, ad quod vos ingredimini? Et vocatum est nomen eius Excelsum usque ad hanc diem.
26O||20||30||209880	Propterea dic ad domum Israel: Haec dicit Dominus Deus: Certe in via patrum vestrorum vos polluimini et post offendicula eorum vos fornicamini 
26O||20||31||209890	et in oblatione donorum vestrorum, cum traducitis filios vestros per ignem; vos polluimini in omnibus idolis vestris usque hodie, et ego respondebo vobis, domus Israel? Vivo ego, dicit Dominus Deus, quia non respondebo vobis. 
26O||20||32||209900	Neque cogitatio mentis vestrae fiet dicentium: “Erimus sicut gentes et sicut cognationes terrarum, ut colamus ligna et lapides”.
26O||20||33||209910	Vivo ego, dicit Dominus Deus, quoniam in manu forti et brachio extento et in furore effuso regnabo super vos. 
26O||20||34||209920	Et educam vos de populis et congregabo vos de terris, in quibus dispersi estis; in manu valida et brachio extento et in furore effuso. 
26O||20||35||209930	Et adducam vos in desertum populorum et iudicio contendam vobiscum ibi facie ad faciem. 
26O||20||36||209940	Sicut iudicio contendi adversum patres vestros in deserto terrae Aegypti, sic iudicio contendam vobiscum, dicit Dominus Deus, 
26O||20||37||209950	et transire vos faciam sub baculo meo et inducam vos in vinculis foederis. 
26O||20||38||209960	Et segregabo de vobis transgressores et impios et de terra incolatus eorum educam eos, et terram Israel non ingredientur, et scietis quia ego Dominus. 
26O||20||39||209970	Et vos, domus Israel, haec dicit Dominus Deus: Singuli post idola vestra ambulate et servite eis. Sed postea nonne audietis me et nomen meum sanctum non polluetis ultra in muneribus vestris et in idolis vestris? 
26O||20||40||209980	In monte enim sancto meo, in monte excelso Israel, ait Dominus Deus, ibi serviet mihi omnis domus Israel: omnes, inquam, in terra, in qua placebunt mihi; et ibi quaeram donaria vestra et primitias oblationum vestrarum in omnibus sanctificationibus vestris. 
26O||20||41||209990	In odorem suavitatis suscipiam vos, cum eduxero vos de populis et congregavero vos de terris, in quas dispersi estis, et sanctificabor in vobis in oculis nationum. 
26O||20||42||210000	Et scietis quia ego Dominus, cum induxero vos ad terram Israel, in terram, pro qua levavi manum meam, ut darem eam patribus vestris. 
26O||20||43||210010	Et recordabimini ibi viarum vestrarum et omnium scelerum vestrorum, quibus polluti estis, et displicebitis vobis in conspectu vestro in omnibus malitiis vestris, quas fecistis. 
26O||20||44||210020	Et scietis quia ego Dominus, cum benefecero vobis propter nomen meum, non secundum vias vestras malas neque secundum scelera vestra pessima, domus Israel ”, ait Dominus Deus.
26O||21||1||210030	Et factus est sermo Domini ad me dicens: 
26O||21||2||210040	“ Fili hominis, pone faciem tuam contra meridiem et stilla ad austrum et propheta ad saltum agri Nageb. 
26O||21||3||210050	Et dices saltui Nageb: Audi verbum Domini. Haec dicit Dominus Deus: Ecce ego succendam in te ignem, et comburet in te omne lignum viride et omne lignum aridum; non exstinguetur flamma succensionis, et comburetur in ea omnis facies ab austro usque ad aquilonem. 
26O||21||4||210060	Et videbit universa caro quia ego Domínus succendi eam, nec exstinguetur ”. 
26O||21||5||210070	Et dixi: “ Heu, Domine Deus! Ipsi dicunt de me: “Numquid non per parabolas loquitur iste?” ”.
26O||21||6||210080	Et factus est sermo Domini ad me dicens: 
26O||21||7||210090	“ Fili hominis, pone faciem tuam ad Ierusalem et stilla ad sanctuaria et propheta contra humum Israel. 
26O||21||8||210100	Et dices terrae Israel: Haec dicit Dominus Deus: Ecce ego ad te, et eiciam gladium meum de vagina sua et occidam in te iustum et impium. 
26O||21||9||210110	Pro eo autem quod occidi in te iustum et impium, idcirco egredietur gladius meus de vagina sua ad omnem carnem, ab austro ad aquilonem, 
26O||21||10||210120	ut sciat omnis caro quia ego Dominus eduxi gladium meum de vagina sua irrevocabilem.
26O||21||11||210130	Et tu, fili hominis, ingemisce in contritione lumborum et in amaritudinibus ingemisce coram eis. 
26O||21||12||210140	Cumque dixerint ad te: “Quare tu gemis?”, dices: Pro auditu quia venit et tabescet omne cor, et dissolventur universae manus, et infirmabitur omnis spiritus, et per cuncta genua fluent aquae; ecce venit et fiet ”, ait Dominus Deus.
26O||21||13||210150	Et factus est sermo Domini ad me dicens: 
26O||21||14||210160	“ Fili hominis, propheta et dices: Haec dicit Dominus Deus: Loquere: Gladius, gladius exacutus est et etiam limatus;
26O||21||15||210170	ut caedat victimas exacutus est, ut splendeat limatus est.
26O||21||16||210180	Et datus est ad levigandum, ut teneatur manu. Iste exacutus est gladius et iste limatus, ut sit in manu interficientis.
26O||21||17||210190	Clama et ulula, fili hominis, quia hic directus est in populum meum, hic in cunctos duces Israel, qui gladio traditi sunt cum populo meo.
26O||21||18||210200	Idcirco plaude super femur, quia probatio est, dicit Dominus Deus.
26O||21||19||210210	Tu ergo, fili hominis, propheta et percute manu ad manum. Et duplicetur gladius, ac triplicetur gladius interfectorum: hic est gladius occisionis magnae, qui eos circumdat,
26O||21||20||210220	ut cor tabescat, et multiplicentur corruentes. In omnibus portis eorum dedi occisionem gladii: eheu, facti acuti et limati ad fulgendum, politi ad caedem!
26O||21||21||210230	“Exacuere, vade ad dexteram sive ad sinistram, quocumque acies tuae sunt destinatae”.
26O||21||22||210240	Quin et ego plaudam manu ad manum et saturabo indignationem meam, ego Dominus locutus sum ”.
26O||21||23||210250	Et factus est sermo Domini ad me dicens: 
26O||21||24||210260	“Et tu, fili hominis, pone tibi duas vias, ut veniat gladius regis Babylonis: de terra una egrediantur ambae; et indicem statue, in capite viae civitatis statue. 
26O||21||25||210270	Viam pones, quo veniat gladius, ad Rabba filiorum Ammon et ad Iudam in Ierusalem munitissimam. 
26O||21||26||210280	Stat enim rex Babylonis in bivio in capite duarum viarum, divinationem quaerens, commiscens sagittas; interrogat teraphim, iecur consulit. 
26O||21||27||210290	Ad dexteram eius facta est divinatio super Ierusalem, ut ponat arietes, ut aperiat os ad caedem, ut elevet vocem in ululatu, ut ponat arietes contra portas, ut comportet aggerem, ut aedificet munitiones. 
26O||21||28||210300	Eritque quasi consulens frustra oraculum in oculis eorum, et iuramenta sanctissima sunt eis; ipse autem in memoriam revocabit iniquitatem ad capiendum. 
26O||21||29||210310	Idcirco haec dicit Dominus Deus: Pro eo quod in memoriam revocastis iniquitatem vestram, et revelatae sunt praevaricationes vestrae, et apparuerunt peccata vestra in omnibus operibus vestris; pro eo, inquam, quod in memoriam revocati estis, manu capiemini. 
26O||21||30||210320	Tu autem, profane, impie dux Israel, cuius venit dies in tempore iniquitatis finitae — 
26O||21||31||210330	haec dicit Dominus Deus — auferatur cidaris, tollatur corona; hoc non erit amplius. Humile sublevetur, et sublime humilietur. 
26O||21||32||210340	Ruinam, ruinam, ruinam ponam illud; et hoc non fiet, donec veniat, cuius est iudicium, et tradam ei.
26O||21||33||210350	Et tu, fili hominis, propheta et dic: Haec dicit Dominus Deus ad filios Ammon et ad opprobrium eorum; et dices: Gladius, gladius est evaginatus ad occidendum, limatus ad consumendum, ut fulgeat, 
26O||21||34||210360	cum tibi videntur vana, et divinantur mendacia, ut ponatur gladius ad colla profanorum impiorum, quorum venit dies in tempore iniquitatis finitae. 
26O||21||35||210370	Revertatur ad vaginam suam. In loco, in quo creatus es, in terra nativitatis tuae iudicabo te. 
26O||21||36||210380	Et effundam super te indignationem meam, in igne furoris mei sufflabo in te; daboque te in manus hominum insipientium et fabricantium interitum. 
26O||21||37||210390	Igni eris cibus, sanguis tuus erit in medio terrae; oblivioni traderis, quia ego Dominus locutus sum ”.
26O||22||1||210400	Et factum est verbum Do mini ad me dicens: 
26O||22||2||210410	“ Et tu, fili hominis, num iudicas, num iudicas civitatem sanguinum? 
26O||22||3||210420	Et ostendes ei omnes abominationes suas et dices: Haec dicit Dominus Deus: Civitas effundens sanguinem in medio sui, ut veniat tempus eius et, quae fecit idola contra semetipsam, ut pollueretur. 
26O||22||4||210430	In sanguine tuo, qui a te effusus est, deliquisti; et in idolis tuis, quae fecisti, polluta es; et appropinquare fecisti dies tuos et adduxisti tempus annorum tuorum. Propterea dedi te opprobrium gentibus et irrisionem universis terris. 
26O||22||5||210440	Quae iuxta sunt et quae procul a te, triumphabunt de te, sordibus famosa, grandis tumultu. 
26O||22||6||210450	Ecce principes Israel singuli pro brachio suo fuerunt in te ad effundendum sanguinem. 
26O||22||7||210460	Pater et mater contempti sunt in te, advena oppressus est in medio tui, pupillum et viduam afflixerunt apud te. 
26O||22||8||210470	Sanctuaria mea sprevisti et sabbata mea profanasti. 
26O||22||9||210480	Viri detractores fuerunt in te ad effundendum sanguinem et super montes comederunt in te; scelus operati sunt in medio tui. 
26O||22||10||210490	Verecundiora patris discooperuerunt in te, immunditiam menstruatae humiliaverunt in te; 
26O||22||11||210500	et unus in uxorem proximi sui operatus est abominationem, et alter nurum suam polluit nefarie; frater sororem suam, filiam patris sui, oppressit in te. 
26O||22||12||210510	Munera acceperunt apud te ad effundendum sanguinem, usuram et fenus accepisti et avare proximos tuos calumniabaris meique oblita es, ait Dominus Deus.
26O||22||13||210520	Ecce complosi manus meas super lucrum tuum, quod fecisti, et super sanguinem, qui effusus est in medio tui. 
26O||22||14||210530	Numquid sustinebit cor tuum, aut praevalebunt manus tuae in diebus, quos ego faciam tibi? Ego Dominus locutus sum et faciam; 
26O||22||15||210540	et dispergam te in nationes et ventilabo te in terras et deficere faciam immunditiam tuam a te: 
26O||22||16||210550	et profanabo me in te in conspectu gentium, et scies quia ego Dominus ”.
26O||22||17||210560	Et factum est verbum Domini ad me dicens: 
26O||22||18||210570	“ Fili hominis, versa est mihi domus Israel in scoriam; omnes isti argentum et aes et stannum et ferrum et plumbum in medio fornacis, scoria facti sunt. 
26O||22||19||210580	Propterea haec dicit Dominus Deus: Eo quod versi estis omnes in scoriam, propterea ecce ego congregabo vos in medio Ierusalem 
26O||22||20||210590	congregatione argenti et aeris et ferri et plumbi et stanni in medio fornacis, ut succendatur in ea ignis ad conflandum: sic congregabo in furore meo et in ira mea et ponam et conflabo vos 
26O||22||21||210600	et congregabo vos et succendam vos in igne furoris mei, et conflabimini in medio eius. 
26O||22||22||210610	Ut conflatur argentum in medio fornacis, sic conflabimini in medio eius; et scietis quia ego Dominus effuderim indignationem meam super vos ”.
26O||22||23||210620	Et factum est verbum Domini ad me dicens: 
26O||22||24||210630	“ Fili hominis, dic ei: Tu es terra, super quam non cecidit pluvia neque imber in die furoris, 
26O||22||25||210640	cuius duces in medio eius sicut leo rugiens capiensque praedam: animas devoraverunt, opes et pretium acceperunt, viduas eius multiplicaverunt in medio illius. 
26O||22||26||210650	Sacerdotes eius contempserunt legem meam et polluerunt sanctuaria mea, inter sanctum et profanum non habuerunt distantiam et inter pollutum et mundum non docuerunt distinguere et a sabbatis meis averterunt oculos suos, et coinquinabar in medio eorum. 
26O||22||27||210660	Principes eius in medio illius quasi lupi rapientes praedam ad effundendum sanguinem et perdendas animas et avare sectanda lucra. 
26O||22||28||210670	Prophetae autem eius liniebant eis omnia calce, videntes vana et divinantes eis mendacium, dicentes: “Haec dicit Dominus Deus”, cum Dominus non sit locutus. 
26O||22||29||210680	Populus terrae calumniabatur calumniam et rapiebat violenter; egenum et pauperem affligebant et advenam opprimebant absque iudicio. 
26O||22||30||210690	Et quaesivi de eis virum, qui interponeret saepem et staret in confractione contra me pro terra, ne dissiparem eam, et non inveni. 
26O||22||31||210700	Et effudi super eos indignationem meam, in igne irae meae consumpsi eos, viam eorum in caput eorum reddidi ”, ait Dominus Deus.
26O||23||1||210710	Et factus est sermo Domini ad me dicens: 
26O||23||2||210720	“ Fili hominis, duae mulieres filiae matris unius fuerunt 
26O||23||3||210730	et fornicatae sunt in Aegypto, in adulescentia sua fornicatae sunt; ibi subacta sunt ubera earum, et tactae sunt mammae virginitatis earum. 
26O||23||4||210740	Nomina autem earum Oolla maior et Ooliba soror eius; et habui eas, et pepererunt filios et filias: porro earum nomina Samaria Oolla et Ierusalem Ooliba. 
26O||23||5||210750	Fornicata est igitur Oolla discedens a me; et insanivit in amatores suos, in Assyrios: bellatores 
26O||23||6||210760	vestitos hyacintho, principes et magistratus, iuvenes desiderabiles universi, equites ascensores equorum. 
26O||23||7||210770	Et dedit fornicationes suas ad eos electos filiorum Assyriae universos; et apud omnes, in quos insanivit, in omnibus idolis eorum polluta est. 
26O||23||8||210780	Insuper et fornicationes suas, quas habuerat in Aegypto, non reliquit; nam et illi dormierunt cum ea in adulescentia eius, et illi tetigerant ubera virginitatis eius et effuderant fornicationem suam super eam. 
26O||23||9||210790	Propterea tradidi eam in manus amatorum suorum, in manus filiorum Assyriae, in quos insanivit; 
26O||23||10||210800	ipsi discooperuerunt ignominiam eius, filios et filias illius tulerunt et ipsam occiderunt gladio; et facta est famosa mulieribus, et iudicia perpetrarunt in ea.
26O||23||11||210810	Quod cum vidisset soror eius Ooliba, plus quam illa insanivit libidine et fornicatione sua super fornicationem sororis suae. 
26O||23||12||210820	In filios Assyriorum amore exarsit: duces et magistratus, bellatores indutos veste pretiosa, equites, qui vectabantur equis, adulescentes cuncti desiderabiles. 
26O||23||13||210830	Et vidi quod polluta esset: via una ambarum; 
26O||23||14||210840	et auxit fornicationes suas. Cumque vidisset viros depictos in pariete, imagines Chaldaeorum expressas sinopide, 
26O||23||15||210850	et accinctos balteis renes, et tiaras defluentes in capitibus eorum; aspectus essedariorum omnibus, similitudo filiorum Babylonis, quorum patria Chaldaea. 
26O||23||16||210860	Et insanivit super eos concupiscentia oculorum suorum et misit nuntios ad eos in Chaldaeam. 
26O||23||17||210870	Cumque venissent ad eam filii Babylonis ad cubile amoris, polluerunt eam stupris suis; et, cum polluta esset ab eis, recessit anima eius ab illis. 
26O||23||18||210880	Cum manifestasset fornicationes suas et discooperuisset ignominiam suam, recessit anima mea ab ea, sicut recesserat anima mea a sorore eius. 
26O||23||19||210890	Multiplicavit autem fornicationes suas, recordans dies adulescentiae suae, quibus fornicata est in terra Aegypti; 
26O||23||20||210900	et insanivit libidine in amatores suos, quorum membra sunt ut membra asinorum, et sicut fluxus equorum fluxus eorum. 
26O||23||21||210910	Et desiderasti scelus adulescentiae tuae, quando subacta sunt in Aegypto ubera tua, et tactae mammae pubertatis tuae.
26O||23||22||210920	Propterea, Ooliba, haec dicit Dominus Deus: Ecce ego suscitabo amatores tuos contra te, de quibus recessit anima tua; et congregabo eos adversum te in circuitu, 
26O||23||23||210930	filios Babylonis et universos Chaldaeos, Phacud et Sue et Cue, omnes filios Assyriorum cum eis, iuvenes desiderabiles, duces et magistratus universos, essedarios et nominatos, ascensores equorum omnes. 
26O||23||24||210940	Et venient super te instructi curru et rota, cum multitudine populorum; scuto et clipeo et galea armabuntur contra te undique, et dabo coram eis iudicium, et iudicabunt te iudiciis suis. 
26O||23||25||210950	Et ponam zelum meum in te, quem exercent tecum in furore: nasum tuum et aures tuas praecident et, quae remanserint de te, gladio concident; ipsi filios tuos et filias tuas capient, et novissimum tuum devorabitur igni. 
26O||23||26||210960	Et denudabunt te vestimentis tuis et tollent vasa gloriae tuae; 
26O||23||27||210970	et cessare faciam scelus tuum de te et fornicationem tuam de terra Aegypti, nec levabis oculos tuos ad eos et Aegypti non recordaberis amplius. 
26O||23||28||210980	Quia haec dicit Dominus Deus: Ecce ego tradam te in manu eorum, quos odisti, in manu, de quibus recessit anima tua; 
26O||23||29||210990	et agent tecum in odio et tollent omnes labores tuos et dimittent te nudam et ignominia plenam, et revelabitur ignominia fornicationum tuarum, scelus tuum et fornicationes tuae. 
26O||23||30||211000	Fecerunt haec tibi, quia fornicata es post gentes, inter quas polluta es in idolis earum. 
26O||23||31||211010	In via sororis tuae ambulasti, et dabo calicem eius in manu tua.
26O||23||32||211020	Haec dicit Dominus Deus: Calicem sororis tuae bibes profundum et latum C eris in derisum et in subsannationem C: est capacissimus.
26O||23||33||211030	Ebrietate et dolore repleberis, calice stuporis et horroris, calice sororis tuae Samariae,
26O||23||34||211040	et bibes illum et epotabis usque ad faeces; et fragmenta eius rodes et ubera tua lacerabis, quia ego locutus sum ”, ait Dominus Deus.
26O||23||35||211050	Propterea haec dicit Dominus Deus: “ Quia oblita es mei et proiecisti me post tergum tuum, tu quoque porta scelus tuum et fornicationes tuas ”. 
26O||23||36||211060	Et ait Dominus ad me: “ Fili hominis, numquid iudicas Oollam et Oolibam? Annuntia ergo eis scelera earum. 
26O||23||37||211070	Quia adulteratae sunt, et sanguis in manibus earum, et cum idolis suis fornicatae sunt; insuper et filios suos, quos genuerunt mihi, obtulerunt eis ad devorandum. 
26O||23||38||211080	Sed et hoc fecerunt mihi: polluerunt sanctuarium meum in die illa et sabbata mea profanaverunt. 
26O||23||39||211090	Cumque immolarent filios suos idolis suis et ingrederentur sanctuarium meum in die illa, ut polluerent illud, ecce haec fecerunt in medio domus meae. 
26O||23||40||211100	Quin et miserunt ad viros venientes de longe, ad quos nuntius missus erat; itaque ecce venerunt. Quibus te lavisti et circumlevisti stibio oculos tuos et ornata es mundo muliebri; 
26O||23||41||211110	sedisti in lecto pulcherrimo, et mensa ornata est ante te, thymiama meum et unguentum meum posuisti super eam. 
26O||23||42||211120	Et vox multitudinis exsultantis erat apud eam et apud viros multitudo hominum, qui adducebantur de deserto; et posuerunt armillas in manibus earum et coronas speciosas in capitibus earum. 
26O||23||43||211130	Et dixi de ea, quae attrita est in adulteriis: Nunc fornicabitur in fornicatione sua etiam haec. 
26O||23||44||211140	Et ingressi sunt ad eam quasi ad mulierem meretricem; sic ingrediebantur ad Oollam et ad Oolibam, mulieres nefarias. 
26O||23||45||211150	Viri ergo iusti sunt; hi iudicabunt eas iudicio adulterarum et iudicio effundentium sanguinem, quia adulterae sunt, et sanguis in manibus earum ”.
26O||23||46||211160	Haec enim dicit Dominus Deus: “ Adduc ad eas congregationem et trade eas in terrorem et in rapinam; 
26O||23||47||211170	et lapidentur lapidibus congregationis et confodiantur gladiis eorum; filios et filias earum interficiant et domos earum igne succendant. 
26O||23||48||211180	Et auferam scelus de terra, et discent omnes mulieres, ne faciant secundum scelus vestrum; 
26O||23||49||211190	et dabunt scelus vestrum super vos, et peccata idolorum vestrorum portabitis et scietis quia ego Dominus Deus ”.
26O||24||1||211200	Et factum est verbum Do mini ad me in anno nono, in mense decimo, decima mensis, dicens: 
26O||24||2||211210	“Fili hominis, scribe tibi nomen diei huius, in qua aggressus est rex Babylonis adversum Ierusalem hodie. 
26O||24||3||211220	Et dices per proverbium ad domum irritatricem parabolam et loqueris ad eos: Haec dicit Dominus Deus: Pone ollam; pone, inquam, et mitte in ea aquam.
26O||24||4||211230	Congere frusta eius in ea, omnem partem bonam, femur et armum, electis ossibus imple eam,
26O||24||5||211240	pinguissimum pecus assume. Compone quoque struem lignorum sub ea; effervescant frusta eius, et coque ossa illius in medio eius.
26O||24||6||211250	Propterea haec dicit Dominus Deus: Vae civitati sanguinum, ollae, cuius rubigo in ea est, et rubigo eius non exivit de ea! Per partes et per partes suas eice ex ea, neque cadat super eam sors.
26O||24||7||211260	Sanguis enim eius in medio eius est, super limpidissimam petram effudit illum; non effudit illum super terram, ut possit operiri pulvere;
26O||24||8||211270	ut superducerem indignationem meam et vindicta ulciscerer, dedi sanguinem eius super petram limpidissimam, ne operiretur.
26O||24||9||211280	Propterea haec dicit Dominus Deus: Vae civitati sanguinum, cuius ego grandem faciam pyram!
26O||24||10||211290	Congere ligna, succende ignem, coque carnes usque ad consumptionem et effunde ius, et ossa comburentur.
26O||24||11||211300	Relinque quoque eam super prunas vacuam, ut incalescat, et ardescat aes eius, et confletur in medio eius inquinamentum eius, et consumatur rubigo eius.
26O||24||12||211310	Multo labore sudatum est, et non exibit de ea nimia rubigo eius, neque per ignem.
26O||24||13||211320	Immunditia tua execrabilis, quia mundare te volui, et non es mundata a sordibus tuis; sed nec mundaberis prius, donec quiescere faciam indignationem meam in te. 
26O||24||14||211330	Ego Dominus locutus sum; veniet et faciam: non indulgebo nec parcam nec placabor. Iuxta vias tuas et iuxta opera tua iudicabo te ”, dicit Dominus.
26O||24||15||211340	Et factum est verbum Domini ad me dicens: 
26O||24||16||211350	“ Fili hominis, ecce ego tollo a te delicias oculorum tuorum in plaga, et non planges neque plorabis, neque fluent lacrimae tuae. 
26O||24||17||211360	Ingemisce tacens, mortuorum luctum non facies, corona tua circumligata sit tibi, et calceamenta tua pones in pedibus tuis nec amictu ora velabis nec cibos lugentium comedes ”. 
26O||24||18||211370	Locutus sum ergo ad populum mane, et mortua est uxor mea vespere; fecique mane, sicut praeceperat mihi. 
26O||24||19||211380	Et dixit ad me populus: “ Quare non indicas nobis, quid ista significent, quae tu facis? ”. 
26O||24||20||211390	Et dixi ad eos: “ Sermo Domini factus est ad me dicens: 
26O||24||21||211400	Loquere domui Israel: Haec dicit Dominus Deus: Ecce ego polluam sanctuarium meum, superbiam roboris vestri et delicias oculorum vestrorum et sollicitudinem animae vestrae. Filii vestri et filiae, quas reliquistis, gladio cadent. 
26O||24||22||211410	Et facietis, sicut feci: ora amictu non velabitis et cibos lugentium non comedetis, 
26O||24||23||211420	coronas habebitis in capitibus vestris et calceamenta in pedibus, non plangetis neque flebitis, sed tabescetis in iniquitatibus vestris, et unusquisque gemet ad fratrem suum. 
26O||24||24||211430	Eritque Ezechiel vobis in portentum: iuxta omnia, quae fecit, facietis, cum venerit istud, et scietis quia ego Dominus Deus.
26O||24||25||211440	Et tu, fili hominis, ecce in die, quo tollam ab eis fortitudinem eorum et gaudium magnificentiae et delicias oculorum eorum et desiderium animae eorum, filios et filias eorum; 
26O||24||26||211450	in die illa, cum venerit fugiens ad te, ut annuntiet tibi, 
26O||24||27||211460	in die, inquam, illa aperietur os tuum cum eo, qui fugit; et loqueris et non silebis ultra erisque eis in portentum, et scient quia ego Dominus ”.
26O||25||1||211470	Et factus est sermo Domini ad me dicens: 
26O||25||2||211480	“ Fili hominis, pone faciem tuam contra filios Ammon et propheta de eis 
26O||25||3||211490	et dices filiis Ammon: Audite verbum Domini Dei. Haec dicit Dominus Deus: Pro eo quod dixisti: “Euge!” super sanctuarium meum, quia pollutum est, et super terram Israel, quoniam desolata est, et super domum Iudae, quoniam ducti sunt in captivitatem, 
26O||25||4||211500	idcirco ego tradam te filiis orientalibus in hereditatem, et collocabunt castra sua in te et ponent in te tentoria sua; ipsi comedent fruges tuas, et ipsi bibent lac tuum. 
26O||25||5||211510	Daboque Rabba in pascua camelorum et filios Ammon in cubile pecorum, et scietis quia ego Dominus.
26O||25||6||211520	Quia haec dicit Dominus Deus: Pro eo quod plausisti manu et percussisti pede et gavisa es ex toto affectu super terram Israel, 
26O||25||7||211530	idcirco ecce ego extendam manum meam super te et tradam te in direptionem gentium et interficiam te de populis et perdam de terris et conteram, et scies quia ego Dominus.
26O||25||8||211540	Haec dicit Dominus Deus: Pro eo quod dixerunt Moab et Seir: “Ecce sicut omnes gentes domus Iudae!”, 
26O||25||9||211550	idcirco ecce ego aperiam latus Moab privans eam civitatibus, civitatibus, inquam, eius, a finibus eius, decore terrae: Bethiesimoth et Baalmeon et Cariathaim; 
26O||25||10||211560	filiis orientis cum filiis Ammon dabo eam in hereditatem, ut non sit memoria ultra filiorum Ammon in gentibus. 
26O||25||11||211570	Et in Moab faciam iudicia, et scient quia ego Dominus.
26O||25||12||211580	Haec dicit Dominus Deus: Pro eo quod fecit Idumaea ultionem, ut se vindicaret de domo Iudae, peccavitque delinquens et vindictam expetivit de eis, 
26O||25||13||211590	idcirco haec dicit Dominus Deus: Extendam manum meam super Idumaeam et auferam de ea hominem et iumentum et faciam eam desertum; de Theman et usque Dedan gladio cadent. 
26O||25||14||211600	Et dabo ultionem meam super Idumaeam per manum populi mei Israel, et facient in Edom iuxta iram meam et furorem meum, et scient vindictam meam, dicit Dominus Deus.
26O||25||15||211610	Haec dicit Dominus Deus: Pro eo quod fecerunt Palaestini in vindicta et ulti se sunt toto animo interficientes et implentes inimicitias sempiternas, 
26O||25||16||211620	propterea haec dicit Dominus Deus: Ecce ego extendam manum meam super Palaestinos et interficiam Cherethaeos et perdam reliquias maritimae regionis; 
26O||25||17||211630	faciamque in eis ultiones magnas, arguens in furore, et scient quia ego Dominus, cum dedero vindictam meam super eos ”.
26O||26||1||211640	Et factum est in undecimo anno, prima mensis, factus est sermo Domini ad me dicens: 
26O||26||2||211650	“Fili hominis, pro eo quod dixit Tyrus de Ierusalem: “Euge, confracta est porta populorum! Conversa est ad me; quae erat plena, deserta est”,
26O||26||3||211660	propterea haec dicit Dominus Deus: Ecce ego super te, Tyre, et ascendere faciam ad te gentes multas, sicut ascendit mare fluctuans;
26O||26||4||211670	et dissipabunt muros Tyri et destruent turres eius, et radam pulverem eius de ea, et dabo eam in limpidissimam petram.
26O||26||5||211680	Siccatio sagenarum erit in medio maris, quia ego locutus sum, ait Dominus Deus; et erit in direptionem gentibus.
26O||26||6||211690	Filiae quoque eius, quae sunt in agro, gladio interficientur, et scient quia ego Dominus.
26O||26||7||211700	Quia haec dicit Dominus Deus: Ecce ego adducam ad Tyrum Nabuchodonosor, regem Babylonis, ab aquilone, regem regum, cum equis et curribus et equitibus et coetu populoque magno.
26O||26||8||211710	Filias tuas, quae sunt in agro, gladio interficiet, et circumdabit te munitionibus et comportabit aggerem in gyro et levabit contra te clipeum
26O||26||9||211720	et vineas et arietes temperabit in muros tuos et turres tuas destruet in armatura sua.
26O||26||10||211730	Inundatione equorum eius operiet te pulvis eorum, a sonitu equitum et rotarum et curruum movebuntur muri tui, dum ingressus fuerit portas tuas quasi per introitus urbis dissipatae.
26O||26||11||211740	Ungulis equorum suorum conculcabit omnes plateas tuas, populum tuum gladio caedet, et columnae tuae fortissimae in terram corruent.
26O||26||12||211750	Vastabunt opes tuas, diripient negotiationes tuas et destruent muros tuos et domos tuas praeclaras subvertent et lapides tuos et ligna tua et pulverem tuum in medio aquarum ponent.
26O||26||13||211760	Et quiescere faciam tumultum canticorum tuorum, et sonitus cithararum tuarum non audietur amplius,
26O||26||14||211770	et dabo te in limpidissimam petram; siccatio sagenarum eris, nec aedificaberis ultra, quia ego locutus sum, dicit Dominus Deus.
26O||26||15||211780	Haec dicit Dominus Deus Tyro: Numquid non a sonitu ruinae tuae et gemitu interfectorum tuorum, cum occisi fuerint in medio tui, commovebuntur insulae? 
26O||26||16||211790	Et descendent de sedibus suis omnes principes maris et auferent pallia sua et vestimenta sua varia abicient; et induentur stupore, in terra sedebunt et attoniti et tremefacti stupebunt super te. 
26O||26||17||211800	Et assumentes super te lamentum dicent tibi: “Quomodo peristi, quae habitas in mari, urbs inclita, quae fuisti fortis in mari cum habitatoribus tuis, quos formidabant universi!
26O||26||18||211810	Nunc stupebunt naves in die ruinae tuae, et turbabuntur insulae in mari ob exitum tuum”.
26O||26||19||211820	Quia haec dicit Dominus Deus: Cum dedero te urbem desolatam sicut civitates, quae non habitantur, et adduxero super te abyssum, et operuerint te aquae multae, 
26O||26||20||211830	detraham te cum his, qui descendunt in lacum, ad populum pristinum et collocabo te in profundis terrae sicut ruinas a saeculo cum his, qui descendunt in lacum, ut non habiteris et consistas in terra viventium; 
26O||26||21||211840	in nihilum redigam te, et non eris et requisita non invenieris ultra in sempiternum ”, dicit Dominus Deus.
26O||27||1||211850	Et factum est verbum Do mini ad me dicens: 
26O||27||2||211860	“Tu er go, fili hominis, assume super Tyrum lamentum 
26O||27||3||211870	et dices Tyro, quae habitat in introitu maris, negotiatrici populorum ad insulas multas: Haec dicit Dominus Deus: O Tyre, tu dixisti: “Perfecti decoris ego sum!”.
26O||27||4||211880	In corde maris fines tui; qui te aedificaverunt, impleverunt decorem tuum.
26O||27||5||211890	Abietibus de Sanir exstruxerunt tibi omnia tabulata; cedrum de libano tulerunt, ut facerent tibi malum;
26O||27||6||211900	quercus de Basan dolaverunt in remos tuos et transtra tua fecerunt ex ebore et cupressis de insulis Cetthim.
26O||27||7||211910	Byssus varia texta de Aegypto erat tibi in velum, ut poneretur in malo, hyacinthus et purpura de insulis Elisa facta sunt operimentum tuum.
26O||27||8||211920	Habitatores Sidonis et Aradii fuerunt remiges tui; sapientes tui, Tyre, facti sunt nautae tui.
26O||27||9||211930	Senes Gibli et prudentes eius fuerunt in te, ut sarcirent rimas tuas. Omnes naves maris et nautae earum fuerunt in te, ut mercarentur merces tuas.
26O||27||10||211940	Persae et Lud et Phut erant in exercitu tuo, viri bellatores tui. Clipeum et galeam suspenderunt in te; ipsi dederunt tibi splendorem.
26O||27||11||211950	Filii Aradii cum exercitu tuo erant super muros tuos in circuitu, et Gammadii erant in turribus tuis. Clipeos suos suspenderunt in muris tuis per gyrum; ipsi compleverunt pulchritudinem tuam. 
26O||27||12||211960	Tharsis negotiatrix tua propter multitudinem cunctarum divitiarum; argentum, ferrum, stannum plumbumque dederunt pro mercibus tuis. 
26O||27||13||211970	Iavan, Thubal et Mosoch ipsi institores tui; mancipia et vasa aerea adduxerunt tibi in commutationem populo tuo. 
26O||27||14||211980	De domo Thogorma equos et equites et mulos adduxerunt pro mercibus tuis ad forum tuum; 
26O||27||15||211990	filii Rhodi negotiatores tui; insulae multae negotiatio manus tuae: dentes eburneos et ebenina reddiderunt tibi ut tributum. 
26O||27||16||212000	Edom negotiator tuus propter multitudinem operum tuorum; carbunculum, purpuram et scutulata et byssum et corallia et rubinum attulerunt pro mercibus tuis. 
26O||27||17||212010	Iuda et terra Israel ipsi institores tui; frumentum primum, balsamum et mel et oleum et resinam attulerunt tibi in commutationem. 
26O||27||18||212020	Damascenus negotiator tuus propter multitudinem operum tuorum, propter multitudinem diversarum opum; vinum de Helbon et lanam de Sahar 
26O||27||19||212030	et vinum de Uzal pro mercibus tuis dederunt; ferrum fabrefactum, cassia et calamus in commutatione tua erat. 
26O||27||20||212040	Dedan institores tui in tapetibus ad equitandum. 
26O||27||21||212050	Arabia et universi principes Cedar ipsi negotiatores manus tuae; cum agnis et arietibus et haedis, cum quibus erant negotiatores tui. 
26O||27||22||212060	Venditores Saba et Regma, ipsi negotiatores tui, universa prima aromata et omnem lapidem pretiosum et aurum dederunt pro mercibus tuis. 
26O||27||23||212070	Charran et Chenne et Eden negotiatores tui; Saba, Assyria et Chelmad venditores tui. 
26O||27||24||212080	Ipsi negotiatores tui cum vestibus splendidis, involucris hyacinthinis et polymitis texturisque discoloribus, funibus obvolutis et cedris in negotiationibus tuis.
26O||27||25||212090	Naves Tharsis, principes tui in negotiatione tua; et repleta es et glorificata nimis in corde maris.
26O||27||26||212100	In aquis multis adduxerunt te remiges tui; ventus auster contrivit te in corde maris.
26O||27||27||212110	Divitiae tuae et thesauri tui et multiplices merces tuae, nautae tui et gubernatores tui, resarcientes rimas tuas et commutantes merces tuas, omnes quoque viri bellatores tui, qui sunt in te, cum universa multitudine tua, quae est in medio tui, cadent in corde maris in die ruinae tuae.
26O||27||28||212120	A sonitu clamoris gubernatorum tuorum conturbabuntur litora.
26O||27||29||212130	Et descendent de navibus suis omnes, qui tenebant remum; nautae et universi gubernatores maris in terra stabunt.
26O||27||30||212140	Et eiulabunt super te voce magna et clamabunt amare; et superiacient pulverem capitibus suis, in cinere volutabuntur.
26O||27||31||212150	Et radent super te calvitium et accingentur ciliciis et plorabunt te in amaritudine animae ploratu amarissimo;
26O||27||32||212160	et assument super te congementes carmen lugubre et plangent te: “Quae est ut Tyrus, quae obmutuit in medio maris?
26O||27||33||212170	Cum venissent merces tuae de mari, satiasti populos multos; in multitudine divitiarum tuarum et mercium tuarum ditasti reges terrae.
26O||27||34||212180	Nunc contrita es a mari in profundis aquarum. Opes tuae et omnis multitudo tua, quae erat in medio tui, ceciderunt.
26O||27||35||212190	Universi habitatores insularum obstupuerunt super te, et reges earum horrore formidarunt vultu conturbato;
26O||27||36||212200	negotiatores in populis sibilaverunt super te. In horrorem facta es et non eris usque in perpetuum” ”. 
26O||28||1||212210	Et factus est sermo Domini ad me dicens: 
26O||28||2||212220	“ Fili hominis, dic principi Tyri: Haec dicit Dominus Deus: Eo quod elevatum est cor tuum, et dixisti: “Deus ego sum et in cathedra deorum sedeo in corde maris!”, cum sis homo et non Deus, et dedisti cor tuum quasi cor Dei.
26O||28||3||212230	Ecce sapientior es tu Danel, omne secretum non est absconditum a te,
26O||28||4||212240	in sapientia et prudentia tua fecisti tibi opes et acquisisti aurum et argentum in thesauris tuis;
26O||28||5||212250	in multitudine sapientiae tuae et in negotiatione tua multiplicasti tibi opes, et elevatum est cor tuum in opibus tuis.
26O||28||6||212260	Propterea haec dicit Dominus Deus: Eo quod fecisti cor tuum quasi cor Dei,
26O||28||7||212270	idcirco ecce ego adducam super te alienos violentissimos gentium; et nudabunt gladios suos super pulchritudinem sapientiae tuae et polluent splendorem tuum.
26O||28||8||212280	In fossam detrahent te, et morieris interitu occisorum in corde maris.
26O||28||9||212290	Numquid dicens loqueris: “Deus ego sum!” coram interficientibus te, cum sis homo et non Deus in manu occidentium te?
26O||28||10||212300	Morte incircumcisorum morieris in manu alienorum, quia ego locutus sum ”, ait Dominus Deus.
26O||28||11||212310	Et factus est sermo Domini ad me dicens: “ Fili hominis, leva planctum super regem Tyri 
26O||28||12||212320	et dices ei: Haec dicit Dominus Deus: Tu signaculum perfectum, plenus sapientia et perfectus decore;
26O||28||13||212330	in deliciis paradisi Dei fuisti, omnis lapis pretiosus operimentum tuum: sardius, topazius et iaspis, chrysolithus et onyx et beryllus, sapphirus et carbunculus et smaragdus, aurum opus caelaturae in te; in die, qua conditus es, praeparata sunt.
26O||28||14||212340	Cum cherub extento et protegente te posui te, in monte sancto Dei fuisti, in medio lapidum ignitorum ambulasti,
26O||28||15||212350	perfectus in viis tuis a die conditionis tuae, donec inventa est iniquitas in te.
26O||28||16||212360	In multitudine negotiationis tuae repleta sunt interiora tua iniquitate, et peccasti. Et eieci te de monte Dei, et perdidit te cherub protegens de medio lapidum ignitorum.
26O||28||17||212370	Elevatum est cor tuum in decore tuo; perdidisti sapientiam tuam propter splendorem tuum: in terram proieci te, ante faciem regum dedi te, ut cernerent te.
26O||28||18||212380	In multitudine iniquitatum tuarum et iniquitate negotiationis tuae polluisti sanctuaria tua; producam ergo ignem de medio tui, qui comedat te, et dabo te in cinerem super terram in conspectu omnium videntium te.
26O||28||19||212390	Omnes, qui viderint te, in gentibus obstupescent super te; in horrorem factus es et non eris in perpetuum ”.
26O||28||20||212400	Et factus est sermo Domini ad me dicens: 
26O||28||21||212410	“ Fili hominis, pone faciem tuam contra Sidonem et propheta de ea 
26O||28||22||212420	et dices: Haec dicit Dominus Deus: Ecce ego ad te, Sidon, et glorificabor in medio tui, et scient quia ego Dominus, cum fecero in ea iudicia et sanctificatus fuero in ea.
26O||28||23||212430	Et immittam ei pestilentiam et sanguinem in plateis eius, et corruent interfecti in medio eius gladio per circuitum, et scient quia ego Dominus.
26O||28||24||212440	Et non erit ultra domui Israel stimulus amaritudinis et spina dolorem inferens undique per circuitum eorum, qui adversantur eis, et scient quia ego Dominus Deus.
26O||28||25||212450	Haec dicit Dominus Deus: Quando congregavero domum Israel de populis, in quibus dispersi sunt, sanctificabor in eis coram gentibus, et habitabunt in terra sua, quam dedi servo meo Iacob; 
26O||28||26||212460	et habitabunt in ea securi et aedificabunt domos plantabuntque vineas et habitabunt confidenter, cum fecero iudicia in omnibus, qui adversantur eis per circuitum, et scient quia ego Dominus Deus eorum ”.
26O||29||1||212470	In anno decimo, in decimo mense, duodecima mensis, factum est verbum Domini ad me dicens: 
26O||29||2||212480	“ Fili hominis, pone faciem tuam contra pharaonem, regem Aegypti, et prophetabis de eo et de Aegypto universa. 
26O||29||3||212490	Loquere et dices: Haec dicit Dominus Deus: Ecce ego ad te, pharao, rex Aegypti, draco magne, qui cubas in medio fluminum tuorum et dicis: “Meus est fluvius, et ego feci memetipsum!”.
26O||29||4||212500	Et ponam uncos in maxillis tuis et agglutinabo pisces fluminum tuorum squamis tuis et extraham te de medio fluminum tuorum, et universi pisces tui squamis tuis adhaerebunt.
26O||29||5||212510	Et proiciam te in desertum et omnes pisces fluminum tuorum. Super faciem terrae cades; non colligeris neque congregaberis. Bestiis terrae et volatilibus caeli dedi te ad devorandum.
26O||29||6||212520	Et scient omnes habitatores Aegypti quia ego Dominus, pro eo quod fuisti baculus arundineus domui Israel:
26O||29||7||212530	quando apprehenderunt te manu, confractus es et lacerasti omnem umerum eorum et, innitentibus eis super te, comminutus es et dissolvisti omnes lumbos eorum.
26O||29||8||212540	Propterea haec dicit Dominus Deus: Ecce ego adducam super te gladium et interficiam de te hominem et iumentum; 
26O||29||9||212550	et erit terra Aegypti in desertum et solitudinem, et scient quia ego Dominus. Pro eo quod dixeris: “Fluvius meus est, et ego feci!”, 
26O||29||10||212560	idcirco ecce ego ad te et ad flumina tua, daboque terram Aegypti in solitudines, gladio dissipatam a Magdolo ad Syenen et usque ad terminos Chus. 
26O||29||11||212570	Non pertransibit eam pes hominis, neque pes iumenti gradietur in ea, et non habitabitur quadraginta annis; 
26O||29||12||212580	daboque terram Aegypti desertam in medio terrarum desertarum, et civitates eius in medio urbium subversarum erunt desolatae quadraginta annis, et dispergam Aegyptios in nationes et ventilabo eos in terras.
26O||29||13||212590	Quia haec dicit Dominus Deus: Post finem quadraginta annorum congregabo Aegyptios de populis, in quibus dispersi fuerunt, 
26O||29||14||212600	et convertam sortem Aegypti et collocabo eos in terra Phatures, in terra nativitatis suae; et erunt ibi in regnum humile. 
26O||29||15||212610	Inter regna cetera erit humillima et non elevabitur ultra super nationes, et imminuam eos, ne imperent gentibus. 
26O||29||16||212620	Neque erunt ultra domui Israel in confidentiam, in memoriam revocans iniquitatem, cum sequerentur eos, et scient quia ego Dominus Deus ”.
26O||29||17||212630	Et factum est in vicesimo et septimo anno, in primo, in una mensis, factum est verbum Domini ad me dicens: 
26O||29||18||212640	“ Fili hominis, Nabuchodonosor, rex Babylonis, servire fecit exercitum suum servitute magna adversus Tyrum; omne caput decalvatum et omnis umerus attritus est, et merces non est reddita ei neque exercitui eius de Tyro pro servitute, qua servivit adversum eam.
26O||29||19||212650	Propterea haec dicit Dominus Deus: Ecce ego dabo Nabuchodonosor, regi Babylonis, terram Aegypti, et accipiet opes eius et depraedabitur manubias eius et diripiet spolia eius, et erit merces exercitui illius, 
26O||29||20||212660	ut stipendium eius, pro quo servivit adversum eam. Dedi ei terram Aegypti pro eo quod laboraverunt mihi, ait Dominus Deus. 
26O||29||21||212670	In die illo germinare faciam cornu domui Israel, et tibi dabo apertum os in medio eorum, et scient quoniam ego Dominus ”.
26O||30||1||212680	Et factum est verbum Do mini ad me dicens: 
26O||30||2||212690	“ Fili ho minis, propheta et dic: Haec dicit Dominus Deus: Ululate, vae diei,
26O||30||3||212700	quia iuxta est dies, et appropinquat dies Domini, dies nubis; tempus gentium erit.
26O||30||4||212710	Et veniet gladius in Aegyptum, et erit pavor in Chus, cum ceciderint vulnerati in Aegypto, et ablatae fuerint opes illius, et destructa fundamenta eius.
26O||30||5||212720	Chus et Phut et Lud et omne vulgus promiscuum et Chub et filii terrae foederis cum eis gladio cadent.
26O||30||6||212730	Haec dicit Dominus Deus: Et corruent fulcientes Aegyptum, et destruetur superbia potentiae eius; a Magdolo usque ad Syenen gladio cadent in ea, ait Dominus Deus.
26O||30||7||212740	Et dissipabuntur in medio terrarum desolatarum, et urbes eius in medio civitatum desertarum erunt; 
26O||30||8||212750	et scient quia ego Dominus, cum dedero ignem in Aegyptum, et attriti fuerint omnes auxiliatores eius.
26O||30||9||212760	In die illa egredientur nuntii a facie mea in navibus ad conterendam confidentiam Chus, et erit pavor in eis in die Aegypti, quia veniet.
26O||30||10||212770	Haec dicit Dominus Deus: Cessare faciam pompam Aegypti in manu Nabuchodonosor, regis Babylonis. 
26O||30||11||212780	Ipse et populus eius cum eo violentissimi gentium adducentur ad disperdendam terram; et evaginabunt gladios suos super Aegyptum et implebunt terram interfectis. 
26O||30||12||212790	Et faciam alveos fluminum aridos et tradam terram in manu pessimorum et dissipabo terram et plenitudinem eius in manu alienorum. Ego Dominus locutus sum.
26O||30||13||212800	Haec dicit Dominus Deus: Et disperdam simulacra et cessare faciam idola de Memphi, et dux de terra Aegypti non erit amplius, et dabo terrorem in terra Aegypti.
26O||30||14||212810	Et disperdam terram Phatures et dabo ignem in Tani et faciam iudicia in No.
26O||30||15||212820	Et effundam indignationem meam super Sin, robur Aegypti, et interficiam multitudinem No. 
26O||30||16||212830	Et dabo ignem in Aegypto; quasi parturiens dolebit Sin, et in No scissura erit, et contra Memphin hostes plena die. 
26O||30||17||212840	Iuvenes Heliopoleos et Bubasti gladio cadent, et ipsae captivae ducentur. 
26O||30||18||212850	Et in Taphnis nigrescet dies, cum contrivero ibi sceptra Aegypti, et defecerit in ea superbia potentiae eius; ipsam nubes operiet, filiae autem eius in captivitatem ducentur. 
26O||30||19||212860	Et faciam iudicia in Aegypto, et scient quia ego Dominus ”.
26O||30||20||212870	Et factum est in undecimo anno, in primo, in septima mensis, factum est verbum Domini ad me dicens: 
26O||30||21||212880	“ Fili hominis, brachium pharaonis, regis Aegypti, confregi, et ecce non est obvolutum, ut restitueretur ei sanitas, ut ligaretur pannis et farciretur linteolis, ut recepto robore posset tenere gladium. 
26O||30||22||212890	Propterea haec dicit Dominus Deus: Ecce ego ad pharaonem, regem Aegypti, et comminuam brachium eius forte sed confractum et deiciam gladium de manu eius 
26O||30||23||212900	et dispergam Aegyptum in gentibus et ventilabo eos in terris. 
26O||30||24||212910	Et confortabo brachia regis Babylonis daboque gladium meum in manu eius; et confringam brachia pharaonis, et gemet gemitibus sicut transfixus coram facie eius. 
26O||30||25||212920	Et confortabo brachia regis Babylonis, et brachia pharaonis concident; et scient quia ego Dominus, cum dedero gladium meum in manu regis Babylonis, et extenderit eum super terram Aegypti. 
26O||30||26||212930	Et dispergam Aegyptum in nationes et ventilabo eos in terras, et scient quia ego Dominus ”.
26O||31||1||212940	Et factum est in anno unde cimo, in tertio, una mensis, factum est verbum Domini ad me dicens: 
26O||31||2||212950	“ Fili hominis, dic pharaoni, regi Aegypti, et pompae eius: Cui similis factus es in magnitudine tua?
26O||31||3||212960	Ecce abies, quasi cedrus in Libano, pulcher ramis et frondibus nemorosus excelsusque altitudine, et inter nubes elevatum est cacumen eius;
26O||31||4||212970	aquae nutrierunt illum, abyssus exaltavit eum, flumina eius manabant in circuitu radicum eius, et rivos suos emisit ad universa ligna campi.
26O||31||5||212980	Propterea elevata est altitudo eius super omnia ligna campi, et multiplicata sunt arbusta eius, et elevati sunt rami eius propter aquas multas.
26O||31||6||212990	Cumque extendisset umbram suam, in ramis eius fecerunt nidos omnia volatilia caeli, et sub frondibus eius genuerunt omnes bestiae campi, et sub umbra illius habitabat universa multitudo gentium;
26O||31||7||213000	eratque pulcherrimus in magnitudine sua et in dilatatione arbustorum suorum, erat enim radix illius iuxta aquas multas.
26O||31||8||213010	Cedri non fuerunt pares illi in paradiso Dei; abietes non adaequaverunt ramos eius, et platani non fuerunt aequae frondibus illius; omne lignum paradisi Dei non est assimilatum illi et pulchritudini eius,
26O||31||9||213020	quoniam speciosum feci eum et multis condensisque frondibus: et aemulata sunt eum omnia ligna Eden, quae erant in paradiso Dei.
26O||31||10||213030	Propterea haec dicit Dominus Deus: Pro eo quod sublimatus est in altitudine et dedit summitatem suam usque in nubes, et elevatum est cor eius in altitudine sua, 
26O||31||11||213040	tradam eum in manu potentis principis gentium; faciens faciet ei: iuxta impietatem eius eieci eum. 
26O||31||12||213050	Et succident illum alieni, violentissimi nationum; et proicient eum super montes, et in cunctis convallibus corruent rami eius, et confringentur arbusta eius in universis voraginibus terrae, et recedent de umbra eius omnes populi terrae et relinquent eum.
26O||31||13||213060	Super ruinam eius habitabunt omnia volatilia caeli, et in ramis eius erunt universae bestiae campi,
26O||31||14||213070	ne eleventur in altitudine sua omnia ligna aquarum neque ponant sublimitatem suam inter nubes nec stent apud eas in sublimitate sua omnia, quae irrigantur aquis, quia omnes traditi sunt in mortem ad inferiora terrae, in medio filiorum hominum, ad eos, qui descendunt in lacum.
26O||31||15||213080	Haec dicit Dominus Deus: In die, quando descendit ad inferos, induxi luctum, operui propter eum abyssum et prohibui flumina eius et coercui aquas multas; obscuravi super eum Libanum, et omnia ligna agri concussa sunt. 
26O||31||16||213090	A sonitu ruinae eius commovi gentes, cum deducerem eum ad infernum cum his, qui descendebant in lacum; et consolata sunt in inferioribus terrae omnia ligna Eden, egregia atque praeclara in Libano, universa, quae irrigabantur aquis. 
26O||31||17||213100	Nam et ipsi cum eo descenderunt ad infernum ad interfectos gladio et auxiliatores eius, qui sederant sub umbra eius in medio nationum.
26O||31||18||213110	Cui assimilatus es, o inclite atque sublimis inter ligna Eden? Et ecce deductus es cum lignis Eden ad inferiora terrae; in medio incircumcisorum dormies cum his, qui interfecti sunt gladio. Ipse est pharao et omnis pompa eius ”, dicit Dominus Deus.
26O||32||1||213120	Et factum est duodecimo anno, in mense duodecimo, in una mensis, factum est verbum Domini ad me dicens: 
26O||32||2||213130	“ Fili hominis, assume lamentum super pharaonem, regem Aegypti, et dices ad eum: Leo gentium peristi, et eras sicut draco in mari; et bulliebas in fluminibus tuis et conturbabas aquas pedibus tuis et turbida faciebas flumina earum.
26O||32||3||213140	Haec dicit Dominus Deus: Expandam super te rete meum in coetu populorum multorum, et extrahent te in sagena mea;
26O||32||4||213150	et proiciam te in terram, super faciem agri abiciam te et habitare faciam super te omnia volatilia caeli et saturabo de te bestias universae terrae;
26O||32||5||213160	et dabo carnes tuas super montes et implebo valles sanie tua.
26O||32||6||213170	Et irrigabo terram paedore sanguinis tui super montes, et voragines implebuntur ex te;
26O||32||7||213180	et operiam, cum exstinctus fueris, caelum et nigrescere faciam stellas eius: solem nube tegam, et luna non dabit lumen suum;
26O||32||8||213190	omnia luminaria caeli maerere faciam super te et dabo tenebras super terram tuam, dicit Dominus Deus.
26O||32||9||213200	Et commovebo cor populorum multorum, cum induxero contritionem tuam in gentibus super terras, quas nescis. 
26O||32||10||213210	Et stupescere faciam super te populos multos, et reges eorum horrore nimio formidabunt super te, cum volare coeperit gladius meus coram facie eorum, et obstupescet tremefactus unusquisque pro anima sua in die ruinae tuae. 
26O||32||11||213220	Quia haec dicit Dominus Deus: Gladius regis Babylonis veniet tibi,
26O||32||12||213230	in gladiis fortium deiciam multitudinem tuam; violentissimae gentium omnium hae et vastabunt superbiam Aegypti, et dissipabitur omnis pompa eius.
26O||32||13||213240	Et perdam omnia iumenta eius, quae erant super aquas plurimas, et non conturbabit eas pes hominis ultra, neque ungula iumentorum turbabit eas;
26O||32||14||213250	tunc purissimas reddam aquas eorum et flumina eorum quasi oleum adducam, ait Dominus Deus.
26O||32||15||213260	Cum dedero terram Aegypti desolatam, deseretur autem terra a plenitudine sua, quando percussero omnes habitatores eius, scient quia ego Dominus.
26O||32||16||213270	Planctus est, et plangent eum; filiae gentium plangent eum, super Aegyptum et super omnem pompam eius plangent eum ”, ait Dominus Deus.
26O||32||17||213280	Et factum est in duodecimo anno, in quinta decima mensis, factum est verbum Domini ad me dicens: 
26O||32||18||213290	“ Fili hominis, cane lugubre super pompam Aegypti et detrahe eam, ipsam et filias gentium robustarum ad inferiora terrae cum his, qui descendunt in lacum.
26O||32||19||213300	Quo pulchrior es? Descende et dormi cum incircumcisis.
26O||32||20||213310	In medio interfectorum gladio cadent; gladius datus est, attraxerunt eam et omnes populos eius. 
26O||32||21||213320	Loquentur ei potentissimi robustorum de medio inferni, cum auxiliatoribus eius descenderunt: “Tacent incircumcisi interfecti gladio!”.
26O||32||22||213330	Ibi Assyria et omnis multitudo eius, in circuitu illius sepulcra eius, omnes interfecti, qui ceciderunt gladio; 
26O||32||23||213340	quorum data sunt sepulcra in profundissimis laci, et facta est multitudo eius per gyrum sepulcri eius; universi interfecti, cadentes gladio, qui dederant quondam formidinem in terra viventium.
26O||32||24||213350	Ibi Elam et omnis pompa eius per gyrum sepulcri sui; omnes hi interfecti ruentesque gladio, qui descenderunt incircumcisi ad inferiora terrae, qui dederant quondam formidinem suam in terra viventium et sustulerunt ignominiam suam cum his, qui descendunt in lacum. 
26O||32||25||213360	In medio interfectorum posuerunt cubile eius, in omni pompa eius, in circuitu eius sepulcra illius, omnes hi incircumcisi interfectique gladio; dederant enim terrorem suum in terra viventium et sustulerunt ignominiam suam cum his, qui descendunt in lacum, in medio interfectorum positi sunt.
26O||32||26||213370	Ibi Mosoch, Thubal et omnis pompa eius, in circuitu illius sepulcra eius, omnes hi incircumcisi interfectique gladio, quia dederunt formidinem suam in terra viventium; 
26O||32||27||213380	et non dormient cum fortibus, qui ceciderunt a saeculo et descenderunt ad infernum cum armis suis et posuerunt gladios suos sub capitibus suis, et fuerunt scuta eorum super ossa eorum, quia terror fortium erat in terra viventium. 
26O||32||28||213390	Et tu ergo in medio incircumcisorum contereris et dormies cum interfectis gladio.
26O||32||29||213400	Ibi Idumaea, reges eius et omnes duces eius, qui dati sunt in robore suo cum interfectis gladio et qui cum incircumcisis dormiunt et cum his, qui descenderunt in lacum.
26O||32||30||213410	Ibi principes aquilonis omnes et universi Sidonii, qui deducti sunt cum interfectis in terrore suo, in sua fortitudine confusi; qui dormiunt incircumcisi cum interfectis gladio et sustulerunt confusionem suam cum his, qui descendunt in lacum.
26O||32||31||213420	Videbit eos pharao et consolabitur super universa pompa sua. Interfecti sunt gladio pharaonis et omnis exercitus eius, ait Dominus Deus, 
26O||32||32||213430	quia dedi terrorem meum in terra viventium; et prostratus est in medio incircumcisorum cum interfectis gladio pharaonis et omnis pompa eius ”, ait Dominus Deus.
26O||33||1||213440	Et factum est verbum Do mini ad me dicens: 
26O||33||2||213450	“ Fili ho minis, loquere ad filios populi tui et dices ad eos: Terra, cum induxero super eam gladium, et tulerit populus terrae virum unum de finibus suis et constituerit eum sibi speculatorem, 
26O||33||3||213460	et ille viderit gladium venientem super terram et cecinerit bucina et annuntiaverit populo; 
26O||33||4||213470	audiens autem quisquis ille est sonum bucinae, non se observaverit, veneritque gladius et tulerit eum: sanguis ipsius super caput eius erit; 
26O||33||5||213480	sonum bucinae audivit et non se observavit, sanguis eius in ipso erit. Si autem se custodierit, animam suam salvavit. 
26O||33||6||213490	Quod si speculator viderit gladium venientem et non insonuerit bucina, et populus non se custodierit; veneritque gladius et tulerit de eis animam: ille quidem in iniquitate sua captus est, sanguinem autem eius de manu speculatoris requiram.
26O||33||7||213500	Te autem, fili hominis, speculatorem dedi domui Israel. Audiens ergo ex ore meo sermonem, commonebis eos ex me. 
26O||33||8||213510	Si, me dicente ad impium: Impie, morte morieris, non fueris locutus, ut se custodiat impius a via sua, ipse impius in iniquitate sua morietur, sanguinem autem eius de manu tua requiram. 
26O||33||9||213520	Si autem commonueris impium, ut a viis suis convertatur, et ille non fuerit conversus a via sua, ipse in iniquitate sua morietur, porro tu animam tuam liberasti.
26O||33||10||213530	Tu ergo, fili hominis, dic ad domum Israel: Sic locuti estis, dicentes: “Iniquitates nostrae et peccata nostra super nos sunt, et in ipsis nos tabescimus; quomodo ergo vivere poterimus?”. 
26O||33||11||213540	Dic ad eos: Vivo ego, dicit Dominus Deus; nolo mortem impii, sed ut revertatur impius a via sua et vivat. Convertimini, convertimini a viis vestris pessimis; et quare moriemini, domus Israel?
26O||33||12||213550	Tu itaque, fili hominis, dic ad filios populi tui: Iustitia iusti non liberabit eum in quacumque die praevaricatus fuerit; et impietas impii non nocebit ei in quacumque die conversus fuerit ab impietate sua; et iustus non poterit vivere in iustitia sua in quacumque die peccaverit. 
26O||33||13||213560	Etiamsi dixero iusto quod vita vivat, et, confisus in iustitia sua, fecerit iniquitatem, omnes iustitiae eius oblivioni tradentur, et in iniquitate sua, quam operatus est, in ipsa morietur. 
26O||33||14||213570	Sin autem dixero impio: Morte morieris, et egerit paenitentiam a peccato suo feceritque iudicium et iustitiam, 
26O||33||15||213580	pignus restituerit ille impius rapinamque reddiderit, in mandatis vitae ambulaverit nec fecerit quidquam iniustum, vita vivet et non morietur; 
26O||33||16||213590	omnia peccata eius, quae peccavit, non imputabuntur ei: iudicium et iustitiam fecit, vita vivet.
26O||33||17||213600	Et dicunt filii populi tui: “Non est aequa via Domini”; et ipsorum via iniqua est. 
26O||33||18||213610	Cum enim recesserit iustus a iustitia sua feceritque iniquitates, morietur in eis; 
26O||33||19||213620	et cum recesserit impius ab impietate sua feceritque iudicium et iustitiam, vivet in eis. 
26O||33||20||213630	Et dicitis: “Non est recta via Domini”. Unumquemque iuxta vias suas iudicabo de vobis, domus Israel ”.
26O||33||21||213640	Et factum est in duodecimo anno, in decimo, in quinta mensis transmigrationis nostrae, venit ad me, qui fugerat de Ierusalem, dicens: “ Vastata est civitas ”. 
26O||33||22||213650	Manus autem Domini facta fuerat ad me vespere, antequam veniret qui fugerat; aperuitque os meum, donec veniret ad me mane, et, aperto ore meo, non silui amplius. 
26O||33||23||213660	Et factum est verbum Domini ad me dicens: 
26O||33||24||213670	“ Fili hominis, qui habitant in ruinosis his super humum Israel, loquentes aiunt: “Unus erat Abraham et hereditate possedit terram; nos autem multi, nobis data est terra in possessionem”. 
26O||33||25||213680	Idcirco dices ad eos: Haec dicit Dominus Deus: Qui in sanguine comeditis et oculos vestros levatis ad idola vestra et sanguinem funditis, numquid terram hereditate possidebitis? 
26O||33||26||213690	Stetistis in gladiis vestris, fecistis abominationes, et unusquisque uxorem proximi sui polluit, et terram hereditate possidebitis? 
26O||33||27||213700	Haec dices ad eos: Sic dicit Dominus Deus: Vivo ego, qui in ruinosis habitant, gladio cadent; et, qui in agro est, bestiis tradetur ad devorandum; qui autem in praesidiis et in speluncis sunt, peste morientur. 
26O||33||28||213710	Et dabo terram in solitudinem et desertum, et deficiet superba fortitudo eius, et desolabuntur montes Israel, ita ut nullus sit qui per eos transeat; 
26O||33||29||213720	et scient quia ego Dominus, cum dedero terram desolatam et desertam propter universas abominationes suas, quas operati sunt.
26O||33||30||213730	Et tu, fili hominis, filii populi tui, qui loquuntur de te iuxta parietes et in ostiis domorum et dicunt unus ad alterum, vir ad fratrem suum, loquentes: “Venite et audite, qui sit sermo egrediens a Domino”. 
26O||33||31||213740	Et veniunt ad te quasi si conveniat populus, et sedent coram te populus meus; et audiunt sermones tuos et non faciunt eos, quia quasi amatores loquuntur, et avaritiam suam sequitur cor eorum. 
26O||33||32||213750	Et es eis quasi carmen amatorum, quod suavi voce et cum dulci chordarum sono canitur, et audiunt verba tua et non faciunt ea. 
26O||33||33||213760	Et cum venerit, quod praedictum est — ecce enim venit — tunc scient quod prophetes fuerit inter eos ”.
26O||34||1||213770	Et factum est verbum Do mini ad me dicens: 
26O||34||2||213780	“ Fili ho minis, propheta de pastoribus Israel, propheta et dices pastoribus: Haec dicit Dominus Deus: Vae pastoribus Israel, qui pascebant semetipsos! Nonne greges pascuntur a pastoribus? 
26O||34||3||213790	Lac comedebatis et lana operiebamini et, quod crassum erat, occidebatis, gregem autem non pascebatis; 
26O||34||4||213800	quod infirmum fuit, non consolidastis et, quod aegrotum, non sanastis; quod fractum est, non alligastis et, quod eiectum est, non reduxistis et, quod perierat, non quaesistis et super forte imperabatis cum violentia. 
26O||34||5||213810	Et dispersae sunt oves meae, eo quod non esset pastor; et factae sunt in devorationem omnium bestiarum agri et dispersae sunt. 
26O||34||6||213820	Erraverunt greges mei in cunctis montibus et in universo colle excelso, et super omnem faciem terrae dispersi sunt greges mei; et non erat qui requireret, non erat qui requireret.
26O||34||7||213830	Propterea, pastores, audite verbum Domini: 
26O||34||8||213840	Vivo ego, dicit Dominus Deus, pro eo quod factus est grex meus in rapinam et oves meae in devorationem omnium bestiarum agri, eo quod non esset pastor, neque enim quaesierunt pastores mei gregem meum, sed pascebant pastores semetipsos et gregem meum non pascebant, 
26O||34||9||213850	propterea, pastores, audite verbum Domini. 
26O||34||10||213860	Haec dicit Dominus Deus: Ecce ego ipse super pastores requiram gregem meum de manu eorum et cessare eos faciam, ut ultra non pascant gregem nec pascant amplius pastores semetipsos; et liberabo gregem meum de ore eorum, et non erit ultra eis in escam.
26O||34||11||213870	Quia haec dicit Dominus Deus: Ecce ego ipse requiram oves meas et visitabo eas. 
26O||34||12||213880	Sicut visitat pastor gregem suum in die, quando fuerit in medio ovium suarum dissipatarum, sic visitabo oves meas et liberabo eas de omnibus locis, in quibus dispersae fuerant in die nubis et caliginis. 
26O||34||13||213890	Et educam eas de populis et congregabo eas de terris et inducam eas in terram suam et pascam eas in montibus Israel, in rivis et in cunctis sedibus terrae. 
26O||34||14||213900	In pascuis uberrimis pascam eas, et in montibus excelsis Israel erunt pascua earum; ibi requiescent in herbis virentibus et in pascuis pinguibus pascentur super montes Israel. 
26O||34||15||213910	Ego pascam oves meas et ego eas accubare faciam, dicit Dominus Deus. 
26O||34||16||213920	Quod perierat, requiram et, quod eiectum erat, reducam et, quod confractum fuerat, alligabo et, quod infirmum erat, consolidabo et, quod pingue et forte, custodiam et pascam illas in iudicio.
26O||34||17||213930	Vos autem, grex meus, haec dicit Dominus Deus: Ecce ego iudico inter pecus et pecus, inter arietes et hircos. 
26O||34||18||213940	Nonne satis vobis erat pascuam bonam depasci? Insuper et reliquias pascuarum vestrarum conculcastis pedibus vestris et, cum purissimam aquam biberetis, reliquam pedibus vestris turbabatis; 
26O||34||19||213950	et oves meae his, quae conculcata pedibus vestris fuerant, pascebantur et, quae pedes vestri turbaverant, haec bibebant.
26O||34||20||213960	Propterea haec dicit Dominus Deus ad eos: Ecce ego ipse iudico inter pecus pingue et macilentum; 
26O||34||21||213970	pro eo quod lateribus et umeris impingebatis et cornibus vestris ventilabatis omnia infirma pecora, donec dispergerentur foras, 
26O||34||22||213980	salvabo gregem meum, et non erit ultra in rapinam, et iudicabo inter pecus et pecus. 
26O||34||23||213990	Et suscitabo super eas pastorem unum, qui pascat eas, servum meum David; ipse pascet eas et ipse erit eis in pastorem. 
26O||34||24||214000	Ego autem Dominus ero eis in Deum, et servus meus David princeps in medio eorum. Ego Dominus locutus sum. 
26O||34||25||214010	Et faciam cum eis pactum pacis et cessare faciam bestias pessimas de terra, et habitabunt in deserto securi et dormient in saltibus; 
26O||34||26||214020	et ponam eos et, quae sunt in circuitu collis mei, benedictionem et deducam imbrem in tempore suo: pluviae benedictionis erunt. 
26O||34||27||214030	Et dabit lignum agri fructum suum, et terra dabit germen suum, et erunt in terra sua absque timore et scient quia ego Dominus, cum contrivero vectes iugi eorum et eruero eos de manu imperantium sibi. 
26O||34||28||214040	Et non erunt ultra in rapinam gentibus, neque bestiae terrae devorabunt eos, sed habitabunt confidenter absque ullo terrore. 
26O||34||29||214050	Et suscitabo eis germen nominatum, et non erunt ultra imminuti fame in terra neque portabunt ultra opprobrium gentium; 
26O||34||30||214060	et scient quia ego Dominus Deus eorum cum eis, et ipsi populus meus domus Israel, ait Dominus Deus. 
26O||34||31||214070	Vos autem grex meus, grex pascuae meae vos, et ego Dominus Deus vester ”, dicit Dominus Deus.
26O||35||1||214080	Et factus est sermo Domini ad me dicens: 
26O||35||2||214090	“ Fili hominis, pone faciem tuam adversum montem Seir et propheta de eo et dices illi: 
26O||35||3||214100	Haec dicit Dominus Deus: Ecce ego ad te, mons Seir; et extendam manum meam super te et dabo te desolatum atque desertum.
26O||35||4||214110	Urbes tuas demoliar, et tu desertus eris et scies quia ego Dominus.
26O||35||5||214120	Eo quod fueris inimicus sempiternus et concluseris filios Israel in manus gladii in tempore afflictionis eorum, in tempore poenae extremae; 
26O||35||6||214130	propterea, vivo ego, dicit Dominus Deus, sanguini tradam te, et sanguis te persequetur et, cum sanguinem non oderis, sanguis persequetur te. 
26O||35||7||214140	Et dabo montem Seir desolatum atque desertum et auferam de eo euntem et redeuntem 
26O||35||8||214150	et implebo montes eius occisorum suorum, in collibus tuis et in vallibus tuis, atque in omnibus torrentibus tuis interfecti gladio cadent. 
26O||35||9||214160	In solitudines sempiternas tradam te, et civitates tuae non habitabuntur, et scietis quoniam ego Dominus.
26O||35||10||214170	Eo quod dixeris: “Duae gentes et duae terrae meae erunt, et hereditate possidebo eas!”, cum Dominus esset ibi; 
26O||35||11||214180	propterea, vivo ego, dicit Dominus Deus, faciam iuxta iram tuam et secundum zelum tuum, quem fecisti odio habens eos, et notus efficiar in eis, cum te iudicavero. 
26O||35||12||214190	Et scies quia ego Dominus audivi universa opprobria tua, quae locutus es de montibus Israel dicens: “Deserti nobis ad devorandum dati sunt!”. 
26O||35||13||214200	Et insurrexistis super me ore vestro et vociferati estis vobis adversum me verba vestra; ego audivi.
26O||35||14||214210	Haec dicit Dominus Deus: Laetante universa terra, in solitudinem te redigam; 
26O||35||15||214220	sicuti gavisus es super hereditatem domus Israel, eo quod fuerit dissipata, sic faciam tibi: dissipatus eris, mons Seir, et Idumaea omnis, et scient quia ego Dominus.
26O||36||1||214230	Tu autem, fili hominis, pro pheta super montes Israel et dices: Montes Israel, audite verbum Domini. 
26O||36||2||214240	Haec dicit Dominus Deus: Eo quod dixerit inimicus de vobis: “Euge, altitudines sempiternae in hereditatem datae sunt nobis”; 
26O||36||3||214250	propterea vaticinare et dic: Haec dicit Dominus Deus: Pro eo quod desolati estis, et inhiaverunt vobis per circuitum, ut fieretis in hereditatem reliquis gentibus, et ascendistis super labium linguae et opprobrium populi; 
26O||36||4||214260	propterea, montes Israel, audite verbum Domini Dei: Haec dicit Dominus Deus montibus et collibus, torrentibus vallibusque et desertis dissipatis et urbibus derelictis, quae depopulatae sunt et subsannatae a reliquis gentibus per circuitum; 
26O||36||5||214270	propterea haec dicit Dominus Deus: In igne zeli mei locutus sum de reliquis gentibus et de Idumaea universa, quae dederunt terram meam sibi in hereditatem cum gaudio et toto corde et ex animo maligno, ut pascua eius depraedarentur. 
26O||36||6||214280	Idcirco vaticinare super humum Israel et dices montibus et collibus, torrentibus et vallibus: Haec dicit Dominus Deus: Ecce ego in zelo meo et in furore meo locutus sum, eo quod confusionem gentium sustinueritis; 
26O||36||7||214290	idcirco haec dicit Dominus Deus: Ego levavi manum meam: gentes, quae in circuitu vestro sunt, ipsae confusionem suam portabunt; 
26O||36||8||214300	vos autem, montes Israel, ramos vestros germinabitis et fructum vestrum afferetis populo meo Israel, prope est enim ut veniat. 
26O||36||9||214310	Quia ecce ego ad vos et convertar ad vos, et arabimini et accipietis sementem; 
26O||36||10||214320	et multiplicabo in vobis homines, omnem domum Israel, et habitabuntur civitates, et ruinosa instaurabuntur. 
26O||36||11||214330	Et replebo vos hominibus et iumentis, et multiplicabuntur et crescent; et habitari vos faciam, sicut a principio bonisque donabo maioribus quam habuistis ab initio, et scietis quia ego Dominus. 
26O||36||12||214340	Et adducam super vos homines, populum meum Israel, et hereditate possidebunt te, et eris eis in hereditatem et non addes ultra ut eos facias absque liberis.
26O||36||13||214350	Haec dicit Dominus Deus: Pro eo quod dicunt de vobis: “Devoratrix hominum es et faciens gentem tuam absque liberis”; 
26O||36||14||214360	propterea homines non comedes amplius et gentem tuam non facies ultra absque liberis, ait Dominus Deus. 
26O||36||15||214370	Nec auditam faciam in te amplius ignominiam gentium, et opprobrium populorum nequaquam portabis ultra et gentem tuam non facies amplius absque liberis ”, ait Dominus Deus. 
26O||36||16||214380	Et factum est verbum Domini ad me dicens: 
26O||36||17||214390	“ Fili hominis, domus Israel habitaverunt in humo sua et polluerunt eam in viis suis et in operibus suis; iuxta immunditiam menstruatae facta est via eorum coram me. 
26O||36||18||214400	Et effudi indignationem meam super eos pro sanguine, quem fuderunt super terram, et in idolis suis polluerunt eam. 
26O||36||19||214410	Et dispersi eos in gentes, et ventilati sunt in terras; iuxta vias eorum et iuxta opera eorum iudicavi eos. 
26O||36||20||214420	Et ingressi sunt ad gentes, ad quas introierunt, et polluerunt nomen sanctum meum, cum diceretur de eis: “Populus Domini iste est, et de terra eius egressi sunt”. 
26O||36||21||214430	Et peperci nomini meo sancto, quod polluerat domus Israel in gentibus, ad quas ingressi sunt.
26O||36||22||214440	Idcirco dices domui Israel: Haec dicit Domihus Deus: Non propter vos ego faciam, domus Israel, sed propter nomen sanctum meum, quod polluistis in gentibus, ad quas intrastis; 
26O||36||23||214450	et sanctificabo nomen meum magnum, quod pollutum est inter gentes, quod polluistis in medio earum, ut sciant gentes quia ego Dominus, ait Dominus Deus, cum sanctificatus fuero in vobis coram eis. 
26O||36||24||214460	Tollam quippe vos de gentibus et congregabo vos de universis terris et adducam vos in terram vestram; 
26O||36||25||214470	et effundam super vos aquam mundam, et mundabimini ab omnibus inquinamentis vestris, et ab universis idolis vestris mundabo vos. 
26O||36||26||214480	Et dabo vobis cor novum et spiritum novum ponam in medio vestri et auferam cor lapideum de carne vestra et dabo vobis cor carneum; 
26O||36||27||214490	et spiritum meum ponam in medio vestri et faciam, ut in praeceptis meis ambuletis et iudicia mea custodiatis et operemini. 
26O||36||28||214500	Et habitabitis in terra, quam dedi patribus vestris, et eritis mihi in populum, et ego ero vobis in Deum. 
26O||36||29||214510	Et salvabo vos ex universis inquinamentis vestris et vocabo frumentum et multiplicabo illud et non imponam vobis famem. 
26O||36||30||214520	Et multiplicabo fructum ligni et genimina agri, ut non portetis ultra opprobrium famis in gentibus. 
26O||36||31||214530	Et recordabimini viarum vestrarum pessimarum operumque non bonorum, et displicebunt vobis iniquitates vestrae et scelera vestra. 
26O||36||32||214540	Non propter vos ego faciam, ait Dominus Deus, notum sit vobis; confundimini et erubescite super viis vestris, domus Israel.
26O||36||33||214550	Haec dicit Dominus Deus: In die, qua mundavero vos ex omnibus iniquitatibus vestris et inhabitari fecero urbes et instauravero ruinosa, 
26O||36||34||214560	et terra deserta fuerit exculta, quae quondam erat desolata in oculis omnis viatoris, 
26O||36||35||214570	dicent: “Terra illa inculta facta est ut hortus Eden, et civitates desertae et destitutae atque destructae munitae inhabitantur”. 
26O||36||36||214580	Et scient gentes, quaecumque derelictae fuerint in circuitu vestro, quia ego Dominus aedificavi dissipata plantavique inculta; ego Dominus locutus sum et facio.
26O||36||37||214590	Haec dicit Dominus Deus: Adhuc in hoc exorabor a domo Israel, ut faciam eis: multiplicabo eos sicut gregem hominum, 
26O||36||38||214600	ut gregem sanctum, ut gregem Ierusalem in sollemnitatibus eius; sic erunt civitates desertae plenae gregibus hominum, et scient quia ego Dominus ”.
26O||37||1||214610	Facta est super me manus Domini et eduxit me in spiri tu Domini et posuit me in medio campi, qui erat plenus ossibus, 
26O||37||2||214620	et circumduxit me per ea in gyro: erant autem multa valde super faciem campi siccaque vehementer. 
26O||37||3||214630	Et dixit ad me: “ Fili hominis, putasne vivent ossa ista? ”. Et dixi: “ Domine, tu nosti ”. 
26O||37||4||214640	Et dixit ad me: “ Vaticinare super ossa ista et dices eis: Ossa arida, audite verbum Domini. 
26O||37||5||214650	Haec dicit Dominus Deus ossibus his: Ecce ego intromittam in vos spiritum, et vivetis, 
26O||37||6||214660	et dabo super vos nervos et succrescere faciam super vos carnes et superextendam in vobis cutem et dabo vobis spiritum, et vivetis et scietis quia ego Dominus ”. 
26O||37||7||214670	Et prophetavi, sicut praeceperat mihi. Factus est autem sonitus, prophetante me, et ecce commotio; et accesserunt ossa ad ossa, unumquodque ad iuncturam suam. 
26O||37||8||214680	Et vidi: et ecce super ea nervi et carnes ascenderunt, et extenta est in eis cutis desuper, sed spiritum non habebant. 
26O||37||9||214690	Et dixit ad me: “ Vaticinare ad spiritum; vaticinare, fili hominis, et dices ad spiritum: Haec dicit Dominus Deus: A quattuor ventis veni, spiritus, et insuffla super interfectos istos, ut reviviscant ”. 
26O||37||10||214700	Et prophetavi, sicut praeceperat mihi, et ingressus est in ea spiritus; et vixerunt steteruntque super pedes suos, exercitus grandis nimis valde.
26O||37||11||214710	Et dixit ad me: “ Fili hominis, ossa haec universa domus Israel est. Ipsi dicunt: “Aruerunt ossa nostra, et periit spes nostra, et abscissi sumus”. 
26O||37||12||214720	Propterea vaticinare et dices ad eos: Haec dicit Dominus Deus: Ecce ego aperiam tumulos vestros et educam vos de sepulcris vestris, populus meus, et inducam vos in terram Israel; 
26O||37||13||214730	et scietis quia ego Dominus, cum aperuero sepulcra vestra et eduxero vos de tumulis vestris, populus meus. 
26O||37||14||214740	Et dabo spiritum meum in vobis, et vivetis, et collocabo vos super humum vestram, et scietis quia ego Dominus. Locutus sum et facio ”, ait Dominus Deus.
26O||37||15||214750	Et factus est sermo Domini ad me dicens: 
26O||37||16||214760	“ Et tu, fili hominis, sume tibi lignum unum et scribe super illud: Iudae et filiis Israel sociis eius. Et tolle lignum alterum et scribe super illud: Ioseph, lignum Ephraim, et cunctae domui Israel sociis eius. 
26O||37||17||214770	Et adiunge illa unum ad alterum tibi in lignum unum; et erunt in unionem in manu tua. 
26O||37||18||214780	Cum autem dixerint ad te filii populi tui loquentes: “Nonne indicas nobis, quid in his tibi velis?”, 
26O||37||19||214790	loqueris ad eos: Haec dicit Dominus Deus: Ecce ego assumam lignum Ioseph, quod est in manu Ephraim, et tribus Israel, quae iunctae sunt ei, et dabo eas pariter cum ligno Iudae et faciam eas in lignum unum, et erunt unum in manu mea. 
26O||37||20||214800	Erunt autem ligna, super quae scripseris, in manu tua in oculis eorum, 
26O||37||21||214810	et dices ad eos: Haec dicit Dominus Deus: Ecce ego assumam filios Israel de medio nationum, ad quas abierunt, et congregabo eos undique et adducam eos ad humum suam 
26O||37||22||214820	et faciam eos in gentem unam in terra, in montibus Israel; et rex unus erit omnibus imperans, et non erunt ultra duae gentes nec dividentur amplius in duo regna. 
26O||37||23||214830	Neque polluentur ultra in idolis suis et abominationibus suis et in cunctis iniquitatibus suis, et salvos eos faciam de universis aversionibus suis, quibus peccaverunt, et mundabo eos, et erunt mihi populus, et ego ero eis Deus. 
26O||37||24||214840	Et servus meus David rex super eos, et pastor unus erit omnium eorum; in iudiciis meis ambulabunt et mandata mea custodient et facient ea. 
26O||37||25||214850	Et habitabunt super terram, quam dedi servo meo Iacob, in qua habitaverunt patres vestri; et habitabunt super eam, ipsi et filii eorum et filii filiorum eorum usque in sempiternum, et David servus meus princeps eorum in perpetuum. 
26O||37||26||214860	Et percutiam illis foedus pacis, pactum sempiternum erit eis, et fundabo eos et multiplicabo; et dabo sanctuarium meum in medio eorum in perpetuum, 
26O||37||27||214870	et erit habitaculum meum in eis, et ero eis Deus, et ipsi erunt mihi populus; 
26O||37||28||214880	et scient gentes quia ego Dominus sanctificator Israel, cum fuerit sanctuarium meum in medio eorum in perpetuum ”.
26O||38||1||214890	Et factus est sermo Domini ad me dicens: 
26O||38||2||214900	“ Fili hominis, pone faciem tuam contra Gog, in terra Magog, principem summum Mosoch et Thubal, et vaticinare de eo 
26O||38||3||214910	et dices: Haec dicit Dominus Deus: Ecce ego ad te, Gog, principem summum Mosoch et Thubal, 
26O||38||4||214920	et circumagam te et ponam uncos in maxillis tuis et educam te et omnem exercitum tuum, equos et equites vestitos perfecte universos, multitudinem magnam cum scuto et clipeo arripientes gladium. 
26O||38||5||214930	Persae, Chus et Phut cum eis, omnes scutati et galeati; 
26O||38||6||214940	Gomer et universa agmina eius, domus Thogorma de extremo aquilone et totum robur eius, populi multi tecum. 
26O||38||7||214950	Praepara et instrue te et omnem multitudinem tuam, quae coacervata est ad te, et esto mihi in custodiam. 
26O||38||8||214960	Post dies multos evocaberis; in novissimo annorum venies ad terram, quae reversa est a gladio, congregata est de populis multis ad montes Israel, qui fuerunt deserti iugiter: haec de populis educta est, et habitant in ea confidenter universi. 
26O||38||9||214970	Ascendens autem quasi tempestas venies, quasi nubes, ut operias terram, tu et omnia agmina tua et populi multi tecum.
26O||38||10||214980	Haec dicit Dominus Deus: In die illa ascendent sermones super cor tuum, et cogitabis cogitationem pessimam 
26O||38||11||214990	et dices: “Ascendam ad terram absque muro, veniam ad quiescentes habitantesque secure; hi omnes habitant sine muro, vectes et portae non sunt eis”; 
26O||38||12||215000	ut diripias spolia et capias praedam, ut inferas manum tuam super deserta iterum inhabitata et super populum, qui est congregatus ex gentibus, qui acquisivit pecora et substantiam et habitat in umbilico terrae. 
26O||38||13||215010	Saba et Dedan et negotiatores Tharsis et omnes principes eius dicent tibi: “Numquid ad sumenda spolia tu venis? Numquid ad diripiendam praedam congregasti multitudinem tuam, ut tollas argentum et aurum, auferas pecora atque substantiam et diripias manubias infinitas?”.
26O||38||14||215020	Propterea vaticinare, fili hominis, et dices ad Gog: Haec dicit Dominus Deus: Numquid non in die illo, cum habitaverit populus meus Israel confidenter, consurges? 
26O||38||15||215030	Et venies de loco tuo ab extremo aquilone, tu et populi multi tecum, ascensores equorum universi, coetus magnus et exercitus vehemens. 
26O||38||16||215040	Et ascendes super populum meum Israel quasi nubes, ut operias terram. In novissimis diebus erit, et adducam te super terram meam, ut sciant gentes me, cum sanctificatus fuero in te in oculis eorum, o Gog.
26O||38||17||215050	Haec dicit Dominus Deus: Tu ergo ille es, de quo locutus sum in diebus antiquis in manu servorum meorum prophetarum Israel, qui prophetaverunt in diebus illis per annos, ut adducerem te super eos. 
26O||38||18||215060	Et erit in die illa, in die adventus Gog super terram Israel, ait Dominus Deus, ascendet indignatio mea in furore meo. 
26O||38||19||215070	Et in zelo meo, in igne irae meae locutus sum: In die illa erit commotio magna super terram Israel, 
26O||38||20||215080	et commovebuntur a facie mea pisces maris et volucres caeli et bestiae agri et omne reptile, quod movetur super humum, cunctique homines, qui sunt super faciem terrae; et subvertentur montes, et cadent rupes, et omnis murus in terram corruet. 
26O||38||21||215090	Et convocabo adversus eum in cunctis montibus meis gladium, ait Dominus Deus; gladius uniuscuiusque in fratrem suum dirigetur. 
26O||38||22||215100	Et iudicabo eum peste et sanguine et imbre vehementi et lapidibus grandinis; ignem et sulphur pluam super eum et super exercitum eius et super populos multos, qui sunt cum eo, 
26O||38||23||215110	et magnificabor et sanctificabor et notus ero in oculis multarum gentium, et scient quia ego Dominus.
26O||39||1||215120	Tu autem, fili hominis, va ticinare adversum Gog et dices: Haec dicit Dominus Deus: Ecce ego super te, Gog, principem summum Mosoch e Thubal; 
26O||39||2||215130	et circumagam te et seducam te et ascendere faciam de extremo aquilone et adducam te super montes Israel. 
26O||39||3||215140	Et percutiam arcum tuum in manu sinistra tua et sagittas tuas de manu dextera tua deiciam. 
26O||39||4||215150	Super montes Israel cades, tu et omnia agmina tua et populi, qui sunt tecum; feris avibus, omni volatili et bestiis terrae dedi te devorandum: 
26O||39||5||215160	super faciem agri cades, quia ego locutus sum, ait Dominus Deus. 
26O||39||6||215170	Et emittam ignem in Magog et in his, qui habitant in insulis confidenter, et scient quia ego Dominus. 
26O||39||7||215180	Et nomen sanctum meum notum faciam in medio populi mei Israel et non polluam nomen sanctum meum amplius, et scient gentes quia ego Dominus, sanctus in Israel. 
26O||39||8||215190	Ecce venit et fit, ait Dominus Deus; haec est dies, de qua locutus sum.
26O||39||9||215200	Et egredientur habitatores de civitatibus Israel et succendent et comburent arma, clipeum et scutum, arcum et sagittas et baculos, manus et contos, et succendent ea igne septem annis. 
26O||39||10||215210	Et non portabunt ligna de campis neque succident de saltibus, quoniam arma succendent igne et depraedabuntur eos, quibus praedae fuerant, et diripient vastatores suos, ait Dominus Deus.
26O||39||11||215220	Et erit, in die illa dabo Gog locum nominatum sepulcrum in Israel, vallem viatorum ad orientem maris, quae oppilat viam praetereuntibus; et sepelient ibi Gog et omnem multitudinem eius, et vocabitur vallis Multitudinis Gog. 
26O||39||12||215230	Et sepelient eos domus Israel, ut mundent terram septem mensibus; 
26O||39||13||215240	sepeliet autem eum omnis populus terrae, et erit eis nominata dies, in qua glorificatus sum, ait Dominus Deus. 
26O||39||14||215250	Et viros iugiter constituent lustrantes terram, qui sepeliant eos, qui remanserant super faciem terrae, ut emundent eam; post menses autem septem quaerere incipient 
26O||39||15||215260	et circuibunt peragrantes terram; cumque viderint os hominis, statuent iuxta illud titulum, donec sepeliant illud pollinctores in valle Multitudinis Gog. 
26O||39||16||215270	Nomen quoque civitatis Amona, et mundabunt terram.
26O||39||17||215280	Tu ergo, fili hominis, haec dicit Dominus Deus, dic volucri, universis avibus cunctisque bestiis agri: Convenite, properate, concurrite undique ad victimam meam, quam ego immolo vobis, victimam grandem super montes Israel, ut comedatis carnes et bibatis sanguinem. 
26O||39||18||215290	Carnes fortium comedetis et sanguinem principum terrae bibetis: arietes, agni et hirci taurique saginati de Basan sunt omnes; 
26O||39||19||215300	et comedetis adipem in saturitatem et bibetis sanguinem in ebrietatem de victima, quam ego immolabo vobis. 
26O||39||20||215310	Et saturabimini super mensam meam de equo et de iugali currus, de forti et de universis viris bellatoribus, ait Dominus Deus.
26O||39||21||215320	Et ponam gloriam meam in gentibus, et videbunt omnes gentes iudicium meum, quod fecerim, et manum meam, quam posuerim super eos; 
26O||39||22||215330	et scient domus Israel quia ego Dominus Deus eorum a die illa et deinceps, 
26O||39||23||215340	et scient gentes quoniam in iniquitate sua capta sit domus Israel, eo quod reliquerint me, et absconderim faciem meam ab eis et tradiderim eos in manus hostium suorum, et ceciderint in gladio universi. 
26O||39||24||215350	Iuxta immunditiam eorum et scelera eorum feci eis et abscondi faciem meam ab illis.
26O||39||25||215360	Propterea haec dicit Dominus Deus: Nunc restituam Iacob et miserebor omnis domus Israel et assumam zelum pro nomine sancto meo. 
26O||39||26||215370	Et portabunt confusionem suam et omnem praevaricationem, quam praevaricati sunt in me, cum habitaverint in terra sua confidenter; et nemo erit qui exterreat. 
26O||39||27||215380	Et reduxero eos de populis et congregavero de terris inimicorum suorum et sanctificatus fuero in eis in oculis gentium plurimarum, 
26O||39||28||215390	et scient quia ego Dominus Deus eorum, eo quod transtulerim eos in nationes et congregaverim eos super terram suam et non dereliquerim quemquam ex eis ibi. 
26O||39||29||215400	Et non abscondam ultra faciem meam ab eis, eo quod effuderim spiritum meum super domum Israel ”, ait Dominus Deus.
26O||40||1||215410	In vicesimo et quinto anno transmigrationis nostrae, in exordio anni, decima mensis, quarto decimo anno, postquam percussa est civitas, in ipsa hac die facta est super me manus Domini et adduxit me illuc. 
26O||40||2||215420	In visionibus Dei adduxit me in terram Israel et posuit me super montem excelsum nimis, super quem erat quasi aedificium civitatis ad austrum. 
26O||40||3||215430	Et introduxit me illuc; et ecce vir, cuius erat species quasi species aeris, et funiculus lineus in manu eius, et calamus mensurae in manu eius, stabat autem in porta. 
26O||40||4||215440	Et locutus est ad me idem vir: “ Fili hominis, vide oculis tuis et auribus tuis audi et pone cor tuum in omnia, quae ego ostendam tibi, quia ut ostendantur tibi, adductus es huc; annuntia omnia, quae tu vides, domui Israel ”.
26O||40||5||215450	Et ecce murus forinsecus in circuitu domus undique, et in manu viri calamus mensurae sex cubitorum, qui habebant cubitum et palmum; et mensus est latitudinem aedificii calamo uno, altitudinem quoque calamo uno.
26O||40||6||215460	Et venit ad portam, quae respiciebat viam orientalem, et ascendit per gradus eius et mensus est limen portae calamo uno latitudinem 
26O||40||7||215470	et cubiculum uno calamo in longum et uno calamo in latum et inter cubicula quinque cubitos et limen portae iuxta vestibulum portae intrinsecus calamo uno. 
26O||40||8||215480	Et mensus est vestibulum portae 
26O||40||9||215490	octo cubitorum et postem eius duobus cubitis; vestibulum autem portae erat intrinsecus. 
26O||40||10||215500	Porro cubicula portae ad viam orientalem, tria hinc et tria inde, mensura una trium et mensura una postium ex utraque parte. 
26O||40||11||215510	Et mensus est latitudinem ostii portae decem cubitorum et longitudinem portae tredecim cubitorum, 
26O||40||12||215520	et saeptum ante cubicula cubiti unius utrimque; cubicula autem sex cubitorum erant hinc et inde. 
26O||40||13||215530	Et mensus est portam a tecto cubiculi usque ad tectum eius a contra, latitudinem viginti et quinque cubitorum, ostium contra ostium, 
26O||40||14||215540	
26O||40||15||215550	et a facie ingressus portae usque ad faciem vestibuli portae intrinsecus, quinquaginta cubitos. 
26O||40||16||215560	Et erant fenestrae marginatae in cubiculis et in postibus intra portam undique per circuitum; similiter autem erant et in vestibulo fenestrae per gyrum intrinsecus, et ante postes pictura palmarum.
26O||40||17||215570	Et eduxit me ad atrium exterius, et ecce exedrae et pavimentum stratum lapide in atrio per circuitum, triginta exedrae in circuitu pavimenti; 
26O||40||18||215580	et pavimentum ad latus portarum secundum longitudinem portarum; hoc erat pavimentum inferius. 
26O||40||19||215590	Et mensus est latitudinem a facie portae inferioris usque ad frontem portae interioris extrinsecus, centum cubitos. Sic oriens. Et sic aquilo.
26O||40||20||215600	Portam quoque, quae respiciebat viam aquilonis atrii exterioris, mensus est, tam in longitudine quam in latitudine; 
26O||40||21||215610	et cubicula eius, tria hinc et tria inde, et postes eius et vestibulum eius secundum mensuram portae prioris; quinquaginta cubitorum longitudo eius et latitudo viginti quinque cubitorum. 
26O||40||22||215620	Et fenestrae vestibuli eius et sculpturae palmarum secundum mensuram portae, quae respiciebat ad orientem; et septem graduum erat ascensus eius, et vestibulum intrinsecus. 
26O||40||23||215630	Et porta atrii interioris contra portam aquilonis sicut in porta orientali; et mensus est a porta usque ad portam centum cubitos. 
26O||40||24||215640	Et duxit me ad viam australem, et ecce porta, quae respiciebat ad austrum; et mensus est postes eius et vestibulum eius iuxta mensuras superiores. 
26O||40||25||215650	Et fenestrae eius et vestibuli in circuitu sicut fenestrae ceterae; quinquaginta cubitorum longitudo erat et latitudo viginti quinque cubitorum. 
26O||40||26||215660	Et in gradibus septem ascendebatur ad eam, et vestibulum erat intrinsecus, et caelatae palmae erant, una hinc et altera inde, in postibus eius. 
26O||40||27||215670	Et porta erat atrio interiori in via australi, et mensus est a porta usque ad portam in via australi centum cubitos.
26O||40||28||215680	Et introduxit me in atrium interius per portam australem et mensus est portam iuxta mensuras superiores; 
26O||40||29||215690	cubicula eius et postes eius, et vestibulum eius eisdem mensuris; et fenestrae erant ei et vestibulo eius in circuitu. Quinquaginta cubitorum longitudo erat et latitudo viginti quinque cubitorum. 
26O||40||30||215700	
26O||40||31||215710	Et vestibulum eius respiciebat ad atrium exterius, et palmae in postibus eius, et octo gradus erant, quibus ascendebatur ad eam.
26O||40||32||215720	Et introduxit me in atrium interius per viam orientalem et mensus est portam secundum mensuras superiores; 
26O||40||33||215730	cubicula eius et postes eius et vestibulum eius sicut supra; et fenestrae erant ei et vestibulo eius in circuitu. Longitudo erat quinquaginta cubitorum et latitudo viginti quinque cubitorum. 
26O||40||34||215740	Et vestibulum eius respiciebat ad atrium exterius, et palmae caelatae in postibus eius hinc et inde et in octo gradibus ascensus eius. 
26O||40||35||215750	Et introduxit me ad portam, quae respiciebat ad aquilonem, et mensus est secundum mensuras superiores 
26O||40||36||215760	cubicula eius et postes eius et vestibulum eius; et fenestrae ei erant per circuitum. Longitudo quinquaginta cubitorum erat et latitudo viginti quinque cubitorum. 
26O||40||37||215770	Et vestibulum eius respiciebat ad atrium exterius, et caelatura palmarum in postibus illius hinc et inde et in octo gradibus ascensus eius.
26O||40||38||215780	Et erat exedra, cuius ostium in vestibulo portae; ibi lavabunt holocaustum. 
26O||40||39||215790	Et in vestibulo portae duae mensae hinc et duae mensae inde, ut mactetur super eas holocaustum et pro peccato et pro delicto. 
26O||40||40||215800	Et ad latus extra vestibulum ad ostium portae, quae respicit ad aquilonem, duae mensae; et ad la tus alterum vestibuli portae duae mensae. 
26O||40||41||215810	Quattuor mensae hinc et quattuor mensae inde ad latus portae: octo mensae erant, super quas mactabunt. 
26O||40||42||a	215820	Quattuor autem mensae ad holocaustum de lapidibus quadris exstructae longitudine cubiti unius et dimidii et latitudine cubiti unius et dimidii et altitudine cubiti unius, 
26O||40||43||a	215830	et labia palmi unius reflexa intrinsecus per circuitum; 
26O||40||42||b	215840	super ista ponant vasa, quibus mactetur holocaustum et victima, 
26O||40||43||b	215850	super mensas autem carnes oblationis. 
26O||40||44||215860	Et extra portam interiorem exedrae duae, in atrio interiori; una erat in latere portae respicientis ad aquilonem, et facies eius contra viam australem, et una ex latere portae australis, quae respiciebat ad viam aquilonis. 
26O||40||45||215870	Et dixit ad me: “ Haec est exedra, quae respicit viam meridianam; sacerdotum erit, qui excubant in custodiis templi. 
26O||40||46||215880	Porro exedra, quae respicit ad viam aquilonis, sacerdotum erit, qui excubant ad ministerium altaris: isti sunt filii Sadoc, qui accedunt de filiis Levi ad Dominum, ut ministrent ei ”.
26O||40||47||215890	Et mensus est atrium longitudine centum cubitorum et latitudine centum cubitorum per quadrum. Altare autem erat ante faciem templi. 
26O||40||48||215900	Et introduxit me in vestibulum templi; et mensus est postes vestibuli quinque cubitis hinc et quinque cubitis inde et latitudinem portae quattuordecim cubitorum et latera portae trium cubitorum hinc et trium cubitorum inde; 
26O||40||49||215910	longitudinem autem vestibuli viginti cubitorum et latitudinem duodecim cubitorum, et decem gradibus ascendebatur ad illud, et columnae erant in postibus, una hinc et altera inde.
26O||41||1||215920	Et introduxit me in templum et mensus est postes: sex cu bitos latitudinis hinc et sex cubitos latitudinis inde. 
26O||41||2||215930	Et latitudo portae decem cubitorum erat, et latera portae quinque cubitis hinc et quinque cubitis inde; et mensus est longitudinem eius quadraginta cubitorum et latitudinem viginti cubitorum.
26O||41||3||215940	Et introgressus intrinsecus, mensus est in poste portae duos cubitos et portam sex cubitorum et latitudinem laterum portae septem cubitorum hinc et septem cubitorum inde. 
26O||41||4||215950	Et mensus est longitudinem eius viginti cubitorum et latitudinem viginti cubitorum versus faciem templi. Et dixit ad me: “ Hoc est Sanctum sanctorum ”.
26O||41||5||215960	Et mensus est parietem domus sex cubitorum et latitudinem aedificii adiacentis quattuor cubitorum undique per circuitum domus; 
26O||41||6||215970	cubicula autem adiacentia, cubiculum super cubiculum, in tribus tabulatis. Et erant margines eminentes in pariete domus pro cubiculis adiacentibus per circuitum, ut essent fulcra, neque essent fulcra intra parietem domus, 
26O||41||7||215980	et latitudo ambitus sursum ascendens iuxta cubicula adiacentia, quia circumdata erat domus usque sursum circa domum; idcirco amplificata erat domus usque sursum, et de inferiore tabulato ascendebatur ad superius per medium. 
26O||41||8||215990	Et vidi in domo altitudinem per circuitum, fundamenta aedificii adiacentis mensura calami pleni, id est sex cubitorum, in altitudine. 
26O||41||9||216000	Et latitudo parietis aedificii adiacentis forinsecus erat quinque cubitorum. Et area vacua inter cubicula domui adiacentia, 
26O||41||10||216010	et inter exedras habebat latitudinem viginti cubitorum in circuitu domus undique. 
26O||41||11||216020	Et ostia aedificii adiacentis ad aream vacuam, ostium unum ad viam aquilonis et ostium unum ad viam australem; et latitudo muri areae vacuae quinque cubitorum in circuitu.
26O||41||12||216030	Et aedificium, quod erat ex adverso areae separatae versumque ad viam respicientem ad mare, latitudinis septuaginta cubitorum; paries autem aedificii quinque cubitorum latitudinis per circuitum et longitudo eius nonaginta cubitorum. 
26O||41||13||216040	Et mensus est domus longitudinem centum cubitorum et areae separatae et aedificii et parietum eius longitudinem centum cubitorum; 
26O||41||14||216050	latitudinem autem faciei domus et areae separatae contra orientem centum cubitorum. 
26O||41||15||216060	Et mensus est longitudinem aedificii ex adverso areae separatae ad dorsum et parietum eius ex utraque parte centum cubitorum. Et templum interius et vestibulum exterius 
26O||41||16||216070	strata erant ligno, et fenestrae marginatae et margines in circuitu triplices contra limen erant strato ligno per gyrum in circuitu, et a terra usque ad fenestras — et fenestrae poterant claudi — usque ad superiora ostii; 
26O||41||17||216080	et usque ad domum interiorem et forinsecus et per omnem parietem in circuitu, intrinsecus et forinsecus, ad mensuram 
26O||41||18||216090	fabrefacti cherubim et palmae, et palma inter cherub et cherub; duasque facies habebat cherub, 
26O||41||19||216100	faciem hominis versam ad palmam ex hac parte et faciem leonis versam ad palmam ex alia parte: expressi per omnem domum in circuitu. 
26O||41||20||216110	De terra usque ad superiora portae cherubim et palmae caelatae erant. In pariete templi 
26O||41||21||216120	postes portae quadruplices, et coram sanctuario aspectus quasi aspectus 
26O||41||22||216130	altaris lignei trium cubitorum altitudo, et longitudo eius duorum cubitorum, et anguli eius et bases eius et parietes eius lignei. Et locutus est ad me: “ Haec est mensa coram Domino ”.
26O||41||23||216140	Et duo ostia erant templo et sanctuario 
26O||41||24||216150	duo ostia. Ostiis erant duae valvae versatiles usque ad parietem, valvae duae ostio uni et valvae duae ostio alteri. 
26O||41||25||216160	Et caelati erant in ipsis ostiis templi cherubim et sculpturae palmarum, sicut in parietibus quoque expressi erant; et tectum ligneum erat in vestibuli fronte forinsecus. 
26O||41||26||216170	Et fenestrae marginatae et similitudo palmarum hinc atque inde in lateribus vestibuli et in cubiculis adiacentibus domus.
26O||42||1||216180	Et eduxit me in atrium ex terius per viam ducentem ad aquilonem; et duxit me ad exedram, quae erat contra aream separatam, et contra aedem ad aquilonem. 
26O||42||2||216190	Longitudo erat centum cubitorum in latere aquilonis et latitudo quinquaginta cubitorum. 
26O||42||3||216200	Contra viginti cubitos atrii interioris et contra pavimentum stratum lapide atrii exterioris elevabatur pars iuxta partem in tribus gradibus. 
26O||42||4||216210	Et ante exedras deambulatio decem cubitorum latitudinis, ad interiora respiciens, longitudinis centum cubitorum; et ostia eorum ad aquilonem. 
26O||42||5||216220	Exedrae superiores angustiores erant, quia gradus auferebant eis spatium, prae inferioribus et mediis aedificii. 
26O||42||6||216230	Tristega enim erant et non habebant columnas, sicut erant columnae exteriorum; sic ergo in gradibus de inferioribus, et de mediis a terra surgebat aedificium. 
26O||42||7||216240	Et murus exterior secundum exedras erat in via atrii exterioris ante exedras, longitudo eius quinquaginta cubitorum, 
26O||42||8||216250	quia longitudo erat exedrarum atrii exterioris quinquaginta cubitorum, quae erant ante faciem illarum, totum erat centum cubitorum. 
26O||42||9||216260	Et erat subter exedras has introitus ab oriente ingredientibus in ea de atrio exteriori 
26O||42||10||216270	in capite muri atrii. Contra viam meridianam in facie areae separatae, et erant exedrae ante aedificium, 
26O||42||11||216280	et via ante faciem earum iuxta similitudinem exedrarum, quae erant in via aquilonis; secundum longitudinem earum et latitudinem earum, sic et omnes exitus earum et dispositiones et ostia earum. 
26O||42||12||216290	Et ad ostia exedrarum, quae erant in via respiciente ad notum, ostium in capite viae, quae via erat ante murum protegentem per viam orientalem ingredientibus. 
26O||42||13||216300	Et dixit ad me: “Exedrae aquilonis et exedrae austri, quae sunt ante aream separatam, hae sunt exedrae sanctae, in quibus vescuntur sacerdotes, qui appropinquant ad Dominum sancta sanctorum: ibi ponent sancta sanctorum et oblationem et pro peccato et pro delicto, locus enim sanctus est. 
26O||42||14||216310	Cum autem ingressi fuerint sacerdotes, non egredientur de sanctis in atrium exterius, sed ibi reponent vestimenta sua, in quibus ministrant, quia sancta sunt; vestienturque vestimentis aliis et sic procedent ad locum populi ”.
26O||42||15||216320	Cumque complesset mensuras interioris areae domus, eduxit me per viam portae, quae respiciebat ad viam orientalem, et mensus est ibi undique per circuitum. 
26O||42||16||216330	Mensus est autem contra ventum orientalem calamo mensurae quingentos calamos in calamo mensurae per circuitum. 
26O||42||17||216340	Et mensus est contra ventum aquilonis quingentos calamos in calamo mensurae per gyrum. 
26O||42||18||216350	Et ad ventum australem mensus est quingentos calamos in calamo mensurae per circuitum. 
26O||42||19||216360	Et conversus ad ventum occidentalem mensus est quingentos calamos in calamo mensurae. 
26O||42||20||216370	Per quattuor ventos mensus est illud; murus ei erat undique per circuitum longitudine quingentorum cubitorum et latitudine quingentorum cubitorum, dividens inter sanctuarium et locum profanum.
26O||43||1||216380	Et duxit me ad portam, quae respiciebat ad viam orientalem, 
26O||43||2||216390	et ecce gloria Dei Israel ingrediebatur per viam orientalem, et vox erat ei quasi vox aquarum multarum, et terra splendebat a maiestate eius. 
26O||43||3||216400	Et vidi visionem secundum speciem, quam videram, quando venit, ut disperderet civitatem, et species secundum aspectum, quem videram iuxta fluvium Chobar; et cecidi super faciem meam.
26O||43||4||216410	Et maiestas Domini ingressa est templum per viam portae, quae respiciebat ad orientem. 
26O||43||5||216420	Et levavit me spiritus et introduxit me in atrium interius; et ecce repleta erat gloria Domini domus. 
26O||43||6||216430	Et audivi loquentem ad me de domo, cum vir staret iuxta me, 
26O||43||7||216440	et dixit ad me: “ Fili hominis, locus solii mei et locus vestigiorum pedum meorum, ubi habitabo in medio filiorum Israel in aeternum; et non polluent ultra domus Israel nomen sanctum meum, ipsi et reges eorum, in fornicationibus suis et in cadaveribus regum suorum in morte eorum, 
26O||43||8||216450	qui fabricati sunt limen suum iuxta limen meum et postes suos iuxta postes meos, et paries erat inter me et eos, et polluerunt nomen sanctum meum in abominationibus, quas fecerunt; propter quod consumpsi eos in ira mea. 
26O||43||9||216460	Nunc ergo repellant procul fornicationem suam et cadavera regum suorum a me, et habitabo in medio eorum semper.
26O||43||10||216470	Tu autem, fili hominis, ostende domui Israel templum, et confundantur ab iniquitatibus suis et metiantur fabricam. 
26O||43||11||216480	Et si erubuerint ex omnibus, quae fecerunt, describe domum et supellectilem eius, exitus et introitus, et omnem figuram eius et universa praecepta eius et omnes leges eius ostende eis et scribes oculis eorum, ut custodiant omnem figuram eius et omnia praecepta illius et faciant ea. 
26O||43||12||216490	Ista est lex domus in summitate montis: omnes fines eius in circuitu sanctum sanctorum sunt; haec est ergo lex domus ”.
26O||43||13||216500	Istae autem mensurae altaris in cubitis, cubitus habebat cubitum et palmum; fossae in circuitu eius erat cubitus in altitudine et cubitus in latitudine; et saepto eius ad marginem eius in circuitu palmus unus. Haec autem erat altitudo altaris: 
26O||43||14||216510	de fossa terrae usque ad crepidinem inferiorem duo cubiti, et latitudo cubiti unius; et a crepidine minore usque ad crepidinem maiorem quattuor cubiti, et latitudo unius cubiti. 
26O||43||15||216520	Ipse autem focus quattuor cubitorum, et a foco usque sursum cornua quattuor. 
26O||43||16||216530	Et focus duodecim cubitorum in longitudine per duodecim cubitos latitudinis, quadrangulatum aequis lateribus. 
26O||43||17||216540	Et crepido quattuordecim cubitorum longitudinis per quattuordecim cubitos latitudinis in quattuor angulis eius; et saeptum in circuitu eius dimidii cubiti, et fossa eius unius cubiti per circuitum; gradus autem eius versi ad orientem.
26O||43||18||216550	Et dixit ad me: “ Fili hominis, haec dicit Dominus Deus: Hi sunt ritus altaris: in qua die fuerit fabricatum, ut offeratur super illud holocaustum, et effundatur sanguis, 
26O||43||19||216560	dabis sacerdotibus levitis, qui sunt de semine Sadoc, qui accedunt ad me, ait Dominus Deus, ut ministrent mihi, vitulum de armento pro peccato. 
26O||43||20||216570	Et assumens de sanguine eius, pones super quattuor cornua eius et super quattuor angulos crepidinis et super saeptum in circuitu et mundabis illud et expiabis. 
26O||43||21||216580	Et tolles vitulum, qui oblatus fuerit pro peccato, et combures illum in destinato loco domus extra sanctuarium. 
26O||43||22||216590	Et in die secunda offeres hircum caprarum immaculatum pro peccato, et expiabunt altare, sicut expiaverunt in vitulo. 
26O||43||23||216600	Cumque compleveris expians illud, offeres vitulum de armento immaculatum et arietem de grege immaculatum; 
26O||43||24||216610	et offeres eos in conspectu Domini, et mittent sacerdotes super eos sal et offerent eos holocaustum Domino. 
26O||43||25||216620	Septem diebus facies hircum pro peccato cotidie, et vitulum de armento et arietem de pecoribus immaculatos offerent. 
26O||43||26||216630	Septem diebus expiabunt altare et mundabunt illud et consecrabunt illud. 
26O||43||27||216640	Expletis autem diebus, in die octava et ultra facient sacerdotes super altare holocausta vestra et pacifica, et placatus ero vobis ”, ait Dominus Deus.
26O||44||1||216650	Et convertit me ad viam portae sanctuarii exterioris, quae respiciebat ad orientem, et erat clausa; 
26O||44||2||216660	et dixit Dominus ad me: “ Porta haec clausa erit; non aperietur, et vir non transibit per eam, quoniam Dominus, Deus Israel, ingressus est per eam, eritque clausa. 
26O||44||3||216670	Princeps, ut princeps ipse sedebit in ea, ut comedat panem coram Domino; per viam vestibuli portae ingredietur et per eandem viam egredietur ”.
26O||44||4||216680	Et adduxit me per viam portae aquilonis in conspectum domus; et vidi: et ecce implevit gloria Domini domum Domini, et cecidi in faciem meam. 
26O||44||5||216690	Et dixit ad me Dominus: “ Fili hominis, pone cor tuum et vide oculis tuis et auribus tuis audi omnia, quae ego loquor ad te de universis caeremoniis domus Domini et de cunctis legibus eius; et pones cor tuum in introitu templi et in omni exitu sanctuarii 
26O||44||6||216700	et dices ad exasperantem me domum Israel: Haec dicit Dominus Deus: Sufficiant vobis omnes abominationes vestrae, domus Israel, 
26O||44||7||216710	eo quod induxistis alienigenas incircumcisos corde et incircumcisos carne, ut essent in sanctuario meo et polluerent domum meam, cum offertis panem meum, adipem et sanguinem; et dissolvistis pactum meum in omnibus abominationibus vestris 
26O||44||8||216720	et non explevistis ministerium sanctorum meorum et posuistis illos ministrantes mihi in sanctuario meo. Propterea 
26O||44||9||216730	haec dicit Dominus Deus: Omnis alienigena incircumcisus corde et incircumcisus carne non ingredietur sanctuarium meum, omnis alienigena, qui est in medio filiorum Israel.
26O||44||10||216740	Sed Levitae, qui longe recesserint a me in errore filiorum Israel, qui erraverunt a me post idola sua, portabunt iniquitatem suam 
26O||44||11||216750	et erunt in sanctuario meo aeditui et ianitores portarum domus et ministri domus: ipsi mactabunt holocausta et victimas populo et ipsi stabunt in conspectu eorum, ut ministrent eis. 
26O||44||12||216760	Pro eo quod ministraverunt illis in conspectu idolorum suorum et facti sunt domui Israel in offendiculum iniquitatis, idcirco levavi manum meam super eos, dicit Dominus Deus; portabunt iniquitatem suam. 
26O||44||13||216770	Et non appropinquabunt ad me, ut sacerdotio fungantur mihi, neque accedent ad omnia sancta mea, ad sanctissima, sed portabunt confusionem suam et abominationes suas, quas fecerunt. 
26O||44||14||216780	Et faciam eos ministros in omni ministerio domus et in universis, quae facienda sunt in ea.
26O||44||15||216790	Sacerdotes autem levitae filii Sadoc, qui custodierunt caeremonias sanctuarii mei, cum errarent filii Israel a me, ipsi accedent ad me, ut ministrent mihi, et stabunt in conspectu meo, ut offerant mihi adipem et sanguinem, ait Dominus Deus. 
26O||44||16||216800	Ipsi ingredientur sanctuarium meum et ipsi accedent ad mensam meam, ut serviant mihi et custodiant ministerium meum. 
26O||44||17||216810	Cumque ingredientur portas atrii interioris, vestibus lineis induentur, nec ascendet super eos quidquam laneum, quando ministrant in portis atrii interioris et in domo. 
26O||44||18||216820	Vittae lineae erunt in capitibus eorum, et feminalia linea erunt in lumbis eorum, et non accingentur in sudore. 
26O||44||19||216830	Cumque egredientur atrium exterius ad populum, exuent se vestimenta sua, in quibus ministraverunt, et reponent ea in exedris sanctis et vestient se vestimentis aliis et non sanctificabunt populum in vestibus suis. 
26O||44||20||216840	Caput autem suum non radent neque comam nutrient, sed tondentes attondent capita sua. 
26O||44||21||216850	Et vinum non bibet omnis sacerdos, quando ingressurus est atrium interius. 
26O||44||22||216860	Et viduam et repudiatam non accipient sibi uxores sed virgines de semine domus Israel; sed et viduam, quae fuerit vidua a sacerdote, accipient. 
26O||44||23||216870	Et populum meum docebunt quid sit inter sanctum et profanum et inter mundum et immundum ostendent eis. 
26O||44||24||216880	Et cum fuerit controversia, stabunt ad iudicandum et in iudiciis meis iudicabunt; leges meas et praecepta mea in omnibus sollemnitatibus meis custodient et sabbata mea sanctificabunt. 
26O||44||25||216890	Et ad mortuum hominem non ingredientur, ne polluantur, nisi ad patrem et matrem et filium et filiam et fratrem et sororem, quae virum non habuit: in quibus contaminabuntur. 
26O||44||26||216900	Et postquam fuerit emundatus, septem dies numerabuntur ei, 
26O||44||27||216910	et in die introitus sui in sanctuarium ad atrium interius, ut ministret mihi in sanctuario, offeret pro peccato suo, ait Dominus Deus. 
26O||44||28||216920	Et erit eis in hereditatem: ego hereditas eorum; et possessionem non dabitis eis in Israel: ego enim possessio eorum. 
26O||44||29||216930	Oblationem et pro peccato et pro delicto ipsi comedent, et omne anathema in Israel ipsorum erit; 
26O||44||30||216940	et primitiva omnium primogenitorum et omnia libamenta ex omnibus, quae offertis, sacerdotum erunt; et primitiva farinae vestrae dabitis sacerdoti, ut reponat benedictionem domui tuae. 
26O||44||31||216950	Omne morticinum et captum a bestia de avibus et de pecoribus non comedent sacerdotes.
26O||45||1||216960	Cumque coeperitis terram dividere sortito, separate oblationem Domino sanctificatum de terra, longitudine viginti quinque milia et latitudine viginti milia: sanctificatum erit in omni termino suo per circuitum; 
26O||45||2||216970	ex quo sanctuarium obtinebit quingentos per quingentos, quadrifariam per circuitum, et quinquaginta cubitos pascua eius per gyrum. 
26O||45||3||216980	Et a mensura ista mensurabis longitudinem viginti quinque milium et latitudinem decem milium, et in ipso erit templum, Sanctum sanctorum. 
26O||45||4||216990	Sanctificatum de terra erit sacerdotibus ministris sanctuarii, qui accedunt ad ministerium Domini; et erit eis locus in domos et in pascua pecoribus. 
26O||45||5||217000	Viginti quinque autem milia longitudinis et decem milia latitudinis erunt Levitis, qui ministrant domui; ipsis in possessionem, civitates ad habitandum. 
26O||45||6||217010	Et possessionem civitatis dabitis quinque milia latitudinis et longitudinis viginti quinque milia, iuxta oblationem sacram; omni domui Israel erit.
26O||45||7||217020	Principi quoque ex utraque parte oblationis sacrae et possessionis civitatis, secundum oblationem sacram et possessionem urbis, a latere maris usque ad mare et a latere orientis versus orientem, longitudinem autem iuxta unamquamque partium, a termino occidentali usque ad terminum orientalem. 
26O||45||8||217030	Haec terra erit ei possessio in Israel, et non depopulabuntur ultra principes mei populum meum; sed terram dabunt domui Israel secundum tribus eorum.
26O||45||9||217040	Haec dicit Dominus Deus: Sufficiat vobis, principes Israel; violentiam et rapinas omittite et iudicium et iustitiam facite; auferte exactiones vestras a populo meo, ait Dominus Deus. 
26O||45||10||217050	Statera iusta et ephi iustum et batus iustus sit vobis; 
26O||45||11||217060	ephi et batus aequalia et unius mensurae sint, ut capiat decimam partem homer batus, et decimam partem homer ephi: iuxta mensuram homer sit aequa libratio eorum. 
26O||45||12||217070	Siclus autem viginti gera habeat; quinque sicli sint quinque, et decem sicli sint decem, et quinquaginta sint vobis mina.
26O||45||13||217080	Haec est oblatio, quam offeratis: sextam partem ephi de gomor frumenti et sextam partem ephi de gomor hordei. 
26O||45||14||217090	Praeceptum quoque de oleo — batus est mensura olei C: decimam partem bati offeratis de choro — decem bati homer faciunt, quia decem bati implent chorum C. 
26O||45||15||217100	Et pecus unum de grege ducentorum, de pascuis irriguis Israel, in oblationem et in holocaustum et in pacifica ad expiandum pro eis, ait Dominus Deus. 
26O||45||16||217110	Omnis populus terrae tenebitur ad hanc oblationem principi in Israel; 
26O||45||17||217120	et super principem erunt holocausta et oblationes et libamina in diebus festis et in calendis et in sabbatis et in universis sollemnitatibus domus Israel; ipse faciet pro peccato et oblationem et holocaustum et pacifica ad expiandum pro domo Israel.
26O||45||18||217130	Haec dicit Dominus Deus: In primo mense, una mensis, sumes vitulum de armento immaculatum et expiabis sanctuarium. 
26O||45||19||217140	Et tollet sacerdos de sanguine hostiae pro peccato et ponet in postibus domus et in quattuor angulis crepidinis altaris et in postibus portae atrii interioris. 
26O||45||20||217150	Et sic facies in septima mensis pro unoquoque, qui ignoravit et errore deceptus est, et expiabitis pro domo. 
26O||45||21||217160	In primo mense, quarta decima die mensis, erit vobis Paschae sollemnitas; septem diebus azyma comedentur. 
26O||45||22||217170	Et faciet princeps in die illa pro se et pro universo populo terrae vitulum pro peccato; 
26O||45||23||217180	et in septem dierum sollemnitate faciet holocaustum Domino septem vitulos et septem arietes immaculatos cotidie septem diebus et pro peccato hircum caprarum cotidie; 
26O||45||24||217190	et oblationem ephi per vitulum et ephi per arietem faciet et olei hin per singula ephi.
26O||45||25||217200	Septimo mense, quinta decima die mensis, in sollemnitate faciet, sicut supra dicta sunt, per septem dies, tam pro peccato quam pro holocausto et in oblatione et in oleo.
26O||46||1||217210	Haec dixit Dominus Deus: Porta atrii interioris, quae respicit ad orientem, erit clausa sex diebus, in quibus opus fit; die autem sabbati aperietur, sed et in die calendarum aperietur, 
26O||46||2||217220	et intrabit princeps per viam vestibuli portae deforis et stabit in poste portae, et facient sacerdotes holocaustum eius et pacifica eius, et adorabit super limen portae et egredietur; porta autem non claudetur usque ad vesperam. 
26O||46||3||217230	Et adorabit populus terrae ad ostium portae illius in sabbatis et in calendis coram Domino. 
26O||46||4||217240	Holocaustum autem hoc offeret princeps Domino: in die sabbati sex agnos immaculatos et arietem immaculatum 
26O||46||5||217250	et oblationem ephi per arietem, per agnos autem oblationem, quantum dederit manus eius, et olei hin per singula ephi; 
26O||46||6||217260	in die autem calendarum vitulum de armento immaculatum et sex agni et aries immaculati erunt 
26O||46||7||217270	et ephi per vitulum, ephi quoque per arietem faciet oblationem, per agnos autem sicut invenerit manus eius, et olei hin per singula ephi.
26O||46||8||217280	Cumque ingressurus est princeps, per viam vestibuli portae ingrediatur et per eandem viam exeat. 
26O||46||9||217290	Et cum intrabit populus terrae in conspectu Domini in sollemnitatibus, qui ingreditur per portam aquilonis, ut adoret, egrediatur per viam portae meridianae; porro qui ingreditur per viam portae meridianae, egrediatur per viam portae aquilonis: non revertetur per viam portae, per quam ingressus est, sed e regione illius egredietur. 
26O||46||10||217300	Princeps autem in medio eorum cum ingredientibus ingredietur et cum egredientibus egredietur. 
26O||46||11||217310	Et in diebus festis et in sollemnitatibus erit oblatio ephi per vitulum et ephi per arietem, per agnos autem erit oblatio, quantum invenerit manus eius, et olei hin per singula ephi. 
26O||46||12||217320	Cum autem fecerit princeps spontaneum holocaustum aut pacifica voluntaria Domino, aperietur ei porta, quae respicit ad orientem, et faciet holocaustum suum et pacifica sua, sicut facere solet in die sabbati, et egredietur, claudeturque porta, postquam exierit.
26O||46||13||217330	Et agnum anniculum immaculatum facies holocaustum cotidie Domino; semper mane facies illud. 
26O||46||14||217340	Et oblationem facies super eo mane mane sextam partem ephi, et de oleo tertiam partem hin, ut conspergatur simila; oblatio Domino, legitimum iuge atque perpetuum. 
26O||46||15||217350	Facient agnum et oblationem et oleum mane mane, holocaustum sempiternum.
26O||46||16||217360	Haec dixit Dominus Deus: Si dederit princeps donum alicui de filiis suis de hereditate sua, filiorum suorum erit; possidebunt illud hereditarie. 
26O||46||17||217370	Si autem dederit legatum de hereditate sua uni servorum suorum, erit illius usque ad annum remissionis et revertetur ad principem; sola hereditas filiorum eius illorum erit. 
26O||46||18||217380	Et non accipiet princeps de hereditate populi, ut expellat eos de possessione eorum, sed de possessione sua hereditatem dabit filiis suis, ut non dispergatur populus meus unusquisque a possessione sua ”.
26O||46||19||217390	Et introduxit me per ingressum, qui erat ex latere portae, in exedras sacras sacerdotum, quae respiciebant ad aquilonem, et erat ibi locus in extrema parte vergens ad occidentem; 
26O||46||20||217400	et dixit ad me: “ Iste est locus, ubi coquent sacerdotes pro delicto et pro peccato, ubi coquent oblationem, ut non efferant in atrium exterius, et sanctificetur populus ”. 
26O||46||21||217410	Et eduxit me in atrium exterius et circumduxit me per quattuor angulos atrii, et ecce atriola singula per angulos atrii. 
26O||46||22||217420	In quattuor angulis atrii atriola inclusa quadraginta cubitorum per longum et triginta per latum: mensurae unius quattuor erant. 
26O||46||23||217430	Et paries per circuitum ambiens quattuor atriola, et culinae fabricatae erant subter parietes per gyrum. 
26O||46||24||217440	Et dixit ad me: “Hae sunt domus culinarum, in quibus coquent ministri domus Domini victimas populi ”.
26O||47||1||217450	Et convertit me ad portam domus, et ecce aquae egre diebantur subter limen domus ad orientem; facies enim domus respiciebat ad orientem, aquae autem descendebant a latere templi dextro a meridie altaris. 
26O||47||2||217460	Et eduxit me per viam portae aquilonis et convertit me ad viam foras ad portam exteriorem, quae respiciebat ad orientem; et ecce aquae exeuntes a latere dextro. 
26O||47||3||217470	Cum egrederetur vir ad orientem, qui habebat funiculum in manu sua, mensus est mille cubitos et traduxit me per aquam usque ad talos. 
26O||47||4||217480	Rursumque mensus est mille et traduxit me per aquam usque ad genua. 
26O||47||5||217490	Et mensus est mille et traduxit me per aquam usque ad renes. Et mensus est mille; torrens, quem non potui pertransire, quoniam intumuerant aquae, aquae ad natandum; torrens, qui non poterat transvadari. 
26O||47||6||217500	Et dixit ad me: “ Certe vidisti, fili hominis ”; et duxit me et convertit ad ripam torrentis. 
26O||47||7||217510	Cumque me convertissem, ecce in ripa torrentis ligna multa nimis ex utraque parte; 
26O||47||8||217520	et ait ad me: “ Aquae istae, quae egrediuntur ad regionem orientalem et descendunt ad Arabam, intrabunt mare, aquas salsas, et sanabuntur aquae: 
26O||47||9||217530	et omnis anima vivens, quae movetur, quocumque venerit torrens, vivet, et erunt pisces multi satis, postquam venerint illuc aquae istae, et sanabuntur et vivent omnia, ad quae venerit torrens. 
26O||47||10||217540	Et stabunt super mare piscatores; ab Engaddi usque ad Engallim siccatio sagenarum erit; plurimae species erunt piscium eius, sicut pisces maris Magni, multitudinis nimiae. 
26O||47||11||217550	Palustria autem eius et stagna non sanabuntur, quia in salinas dabuntur. 
26O||47||12||217560	Et super torrentem orietur in ripis eius ex utraque parte omne lignum pomiferum; non defluet folium ex eo, et non deficiet fructus eius: per singulos menses afferet primitiva, quia aquae eius de sanctuario egredientur, et erunt fructus eius in cibum, et folia eius ad medicinam.
26O||47||13||217570	Haec dicit Dominus Deus: Hic est terminus, in quo possidebitis terram in duodecim tribubus Israel, quia Ioseph duplicem funiculum habet; 
26O||47||14||217580	possidebitis autem eam, singuli aeque ut frater suus, super quam levavi manum meam, ut darem patribus vestris; et cadet terra haec vobis in possessionem. 
26O||47||15||217590	Hic est autem terminus terrae: ad plagam septentrionalem a mari Magno via Hethalon ad introitum Emath, 
26O||47||16||217600	Sedada, Berotha, Sabarim, quae est inter terminum Damasci et confinium Emath, usque ad Asarenon, quae est iuxta terminum Auran; 
26O||47||17||217610	erit ergo terminus a mari usque ad Asarenon, cum fines Damasci et fines Emath sint in aquilone; haec est plaga septentrionalis. 
26O||47||18||217620	Porro plaga orientalis de loco inter Auran et inter Damascum et in medio inter Galaad et terram Israel, Iordanis disterminans usque ad mare orientale, usque Thamar; haec est plaga orientalis. 
26O||47||19||217630	Plaga autem australis meridiana a Thamar usque ad aquas Meribathcades et torrentem usque ad mare Magnum; haec est plaga ad meridiem australis. 
26O||47||20||217640	Et plaga maris, mare Magnum a confinio per directum, donec venias Emath; haec est plaga maris. 
26O||47||21||217650	Et dividetis terram istam vobis per tribus Israel 
26O||47||22||217660	et mittetis eam in hereditatem, vobis et advenis, qui accesserint ad vos, qui genuerint filios in medio vestrum, et erunt vobis sicut indigenae inter filios Israel: vobiscum divident possessionem in medio tribuum Israel; 
26O||47||23||217670	in tribu autem quacumque fuerit advena, ibi dabitis possessionem illi, ait Dominus Deus.
26O||48||1||217680	Et haec nomina tribuum: in finibus aquilonis iuxta viam Hethalon ad introitum Emath, Asarenon — fines Damasci ad aquilonem iuxta Emath — erit a plaga orientali usque ad mare, Dan pars una. 
26O||48||2||217690	Et iuxta terminum Dan a plaga orientali usque ad plagam maris, Aser una. 
26O||48||3||217700	Et iuxta terminum Aser a plaga orientali usque ad plagam maris, Nephthali una. 
26O||48||4||217710	Et iuxta terminum Nephthali a plaga orientali usque ad plagam maris, Manasse una. 
26O||48||5||217720	Et iuxta terminum Manasse a plaga orientali usque ad plagam maris, Ephraim una. 
26O||48||6||217730	Et iuxta terminum Ephraim a plaga orientali usque ad plagam maris, Ruben una. 
26O||48||7||217740	Et iuxta terminum Ruben a plaga orientali usque ad plagam maris, Iudae una. 
26O||48||8||217750	Et iuxta terminum Iudae a plaga orientali usque ad plagam maris oblatio, quam separabitis viginti quinque milibus latitudinis et longitudinis, sicuti singulae partes a plaga orientali usque ad plagam maris; et erit sanctuarium in medio eius.
26O||48||9||217760	Oblatio, quam separabitis Domino, longitudo viginti quinque milibus et latitudo viginti milibus. 
26O||48||10||217770	His autem est oblatio sacra: sacerdotibus, ad aquilonem viginti quinque milia et ad mare latitudinis decem milia et ad orientem latitudinis decem milia et ad meridiem longitudinis viginti quinque milia; et erit sanctuarium Domini in medio eius. 
26O||48||11||217780	Sacerdotibus consecratis erit, filiis Sadoc, qui custodierunt caeremonias meas et non erraverunt, cum errarent filii Israel, sicut erraverunt Levitae. 
26O||48||12||217790	Et erit eis oblatio de oblatione terrae sanctum sanctorum iuxta terminum Levitarum; 
26O||48||13||217800	sed et Levitis similiter secundum fines sacerdotum, viginti quinque milia longitudinis et latitudinis decem milia, totum in longitudine viginti et quinque milia et in latitudine viginti milia; 
26O||48||14||217810	et non venumdabunt ex eo neque mutabunt, neque transferetur oblatio terrae, quia sanctificata est Domino.
26O||48||15||217820	Quinque milia autem, quae supersunt in latitudine per viginti quinque milia, profana erunt urbi in habitaculum et in pascua, et erit civitas in medio eius. 
26O||48||16||217830	Et hae mensurae eius: ad plagam septentrionalem quingenti et quattuor milia et ad plagam meridianam quingenti et quattuor milia et ad plagam orientalem quingenti et quattuor milia et ad plagam occidentalem quingenti et quattuor milia. 
26O||48||17||217840	Erunt autem pascua civitatis ad aquilonem ducenti quinquaginta et ad meridiem ducenti quinquaginta et ad orientem ducenti quinquaginta et ad mare ducenti quinquaginta. 
26O||48||18||217850	Quod autem reliquum fuerit in longitudine iuxta oblationem sacram, decem milia ad orientem et decem milia ad occidentem, erunt iuxta oblationem sacram, et erunt fruges eius in panem his, qui serviunt civitati. 
26O||48||19||217860	Servientes autem civitati operabuntur ex omnibus tribubus Israel. 
26O||48||20||217870	Tota oblatio viginti quinque milium, per viginti quinque milia: in quadrum; separabitis oblationem sacram una cum possessione civitatis. 
26O||48||21||217880	Quod autem reliquum fuerit, principis erit, ex utraque parte oblationis sacrae et possessionis civitatis, e regione viginti quinque milium oblationis usque ad terminum orientalem, sed et ad mare e regione viginti quinque milium usque ad terminum maris secundum partes tribuum, principis erit. Et erit oblatio sacra et sanctuarium templi in medio eius, 
26O||48||22||217890	segregata a possessione Levitarum et a possessione civitatis in medio partium principis: inter terminum Iudae et inter terminum Beniamin erit possessio principis.
26O||48||23||217900	Et reliquis tribubus: a plaga orientali usque ad plagam occidentalem, Beniamin una. 
26O||48||24||217910	Et iuxta terminum Beniamin a plaga orientali usque ad plagam occidentalem, Simeon una. 
26O||48||25||217920	Et iuxta terminum Simeonis a plaga orientali usque ad plagam occidentalem, Issachar una. 
26O||48||26||217930	Et iuxta terminum Issachar a plaga orientali usque ad plagam occidentalem, Zabulon una. 
26O||48||27||217940	Et iuxta terminum Zabulon a plaga orientali usque ad plagam maris, Gad una. 
26O||48||28||217950	Et iuxta terminum Gad ad plagam austri in meridiem, erit finis de Thamar usque ad aquas Meribathcades, ad torrentem usque ad mare Magnum. 
26O||48||29||217960	Haec est terra, quam mittetis in sortem tribubus Israel, et hae partitiones earum, ait Dominus Deus.
26O||48||30||217970	Et hi egressus civitatis: a plaga septentrionali, cuius mensura quingenti et quattuor milia, 
26O||48||31||217980	portae civitatis in nominibus tribuum Israel: portae tres a septentrione, porta Ruben una, porta Iudae una, porta Levi una. 
26O||48||32||217990	Et ad plagam orientalem quingentorum et quattuor milium, portae tres: porta Ioseph una, porta Beniamin una, porta Dan una. 
26O||48||33||218000	Et ad plagam meridianam, cuius mensura quingenti et quattuor milia, portae tres: porta Simeonis una, porta Issachar una, porta Zabulon una. 
26O||48||34||218010	Et ad plagam occidentalem quingentorum et quattuor milium, portae tres: porta Gad una, porta Aser una, porta Nephthali una. 
26O||48||35||218020	Per circuitum decem et octo milia, et nomen civitatis ex illa die: Dominus ibidem ”.
27O||1||1||218030	Anno tertio regni Ioachim regis Iudae venit Nabuchodonosor rex Babylonis Ierusalem et obsedit eam; 
27O||1||2||218040	et tradidit Dominus in manu eius Ioachim regem Iudae et partem vasorum domus Dei, et asportavit ea in terram Sennaar in domum deorum suorum et vasa intulit in domum thesauri deorum suorum.
27O||1||3||218050	Et ait rex Asfanaz praeposito eunuchorum suorum, ut introduceret de filiis Israel et de semine regio et tyrannorum 
27O||1||4||218060	pueros, in quibus nulla esset macula, decoros forma et eruditos omni sapientia, cautos scientia et doctos disciplina, et qui possent stare in palatio regis, et ut docerent eos litteras et linguam Chaldaeorum. 
27O||1||5||218070	Et constituit eis rex annonam per singulos dies de cibis suis et de vino, unde bibebat ipse, ut enutriti tribus annis postea starent in conspectu regis. 
27O||1||6||218080	Fuerunt ergo inter eos de filiis Iudae Daniel, Ananias, Misael et Azarias. 
27O||1||7||218090	Et imposuit eis praepositus eunuchorum nomina: Danieli Baltassar et Ananiae Sedrac, Misaeli Misac et Azariae Abdenago.
27O||1||8||218100	Proposuit autem Daniel in corde suo, ne pollueretur de mensa regis neque de vino potus eius, et rogavit eunuchorum praepositum, ne contaminaretur. 
27O||1||9||218110	Dedit autem Deus Danieli gratiam et misericordiam in conspectu principis eunuchorum; 
27O||1||10||218120	et ait princeps eunuchorum ad Daniel: “ Timeo ego dominum meum regem, qui constituit vobis cibum et potum; qui si viderit vultus vestros macilentiores prae ceteris adulescentibus coaevis vestris, condemnabitis caput meum regi ”. 
27O||1||11||218130	Et dixit Daniel ad custodem, quem constituerat princeps eunuchorum super Daniel, Ananiam, Misael et Azariam: 
27O||1||12||218140	“ Tenta nos, obsecro, servos tuos diebus decem, et dentur nobis legumina ad vescendum et aqua ad bibendum; 
27O||1||13||218150	et videantur in conspectu tuo vultus nostri et vultus puerorum, qui vescuntur cibo regio, et, sicut videris, facies cum servis tuis ”.
27O||1||14||218160	Qui, audito sermone huiuscemodi, tentavit eos diebus decem. 
27O||1||15||218170	Post dies autem decem apparuerunt vultus eorum meliores et corpulentiores prae omnibus pueris, qui vescebantur cibo regio.
27O||1||16||218180	Porro custos tollebat cibaria et vinum potus eorum dabatque eis legumina.
27O||1||17||218190	Quattuor autem pueris his dedit Deus scientiam et disciplinam in omni scriptura et sapientia, Danieli autem intellegentiam omnium visionum et somniorum. 
27O||1||18||218200	Completis itaque diebus, post quos dixerat rex, ut introducerentur, introduxit eos praepositus eunuchorum in conspectu Nabuchodonosor. 
27O||1||19||218210	Cumque locutus eis fuisset rex, non sunt inventi de universis tales ut Daniel, Ananias, Misael et Azarias; et steterunt in conspectu regis. 
27O||1||20||218220	Et omne verbum sapientiae et intellectus, quod sciscitatus est ab eis, rex invenit in eis decuplum super cunctos hariolos et magos, qui erant in universo regno eius. 
27O||1||21||218230	Fuit autem Daniel usque ad annum primum Cyri regis.
27O||2||1||218240	In anno secundo regni Nabu chodonosor vidit Nabuchodo nosor somnium, et conterritus est spiritus eius, et somnus eius fugit ab eo. 
27O||2||2||218250	Praecepit autem rex, ut convocarentur harioli et magi et malefici et Chaldaei et indicarent regi somnia sua; qui cum venissent, steterunt coram rege. 
27O||2||3||218260	Et dixit ad eos rex: “ Vidi somnium, et spiritus meus conterritus est, ut intellegat somnium ”. 
27O||2||4||218270	Responderuntque Chaldaei regi Aramaice: “ Rex, in sempiternum vive! Dic somnium servis tuis, et interpretationem eius indicabimus ”. 
27O||2||5||218280	Et respondens rex ait Chaldaeis: “ Sermo recessit a me. Nisi indicaveritis mihi somnium et coniecturam eius, in frusta concidemini, et domus vestrae in sterquilinium ponentur; 
27O||2||6||218290	si autem somnium et coniecturam eius narraveritis, praemia et dona et honorem multum accipietis a me. Somnium igitur et interpretationem eius indicate mihi ”. 
27O||2||7||218300	Responderunt secundo atque dixerunt: “ Rex somnium dicat servis suis, et interpretationem illius indicabimus ”. 
27O||2||8||218310	Respondit rex et ait: “ Certe novi quia tempus redimitis, scientes quod recesserit a me sermo. 
27O||2||9||218320	Si ergo somnium non indicaveritis mihi, una est de vobis sententia. Et verbum fallax et deceptione plenum composuistis, ut loquamini mihi, donec tempus pertranseat; somnium itaque dicite mihi, ut sciam quod interpretationem eius loquamini mihi ”. 
27O||2||10||218330	Respondentes ergo Chaldaei coram rege dixerunt: “ Non est homo super terram qui sermonem regis possit indicare; quapropter neque regum quisquam magnus et potens verbum huiuscemodi sciscitatur ab omni hariolo et mago et Chaldaeo. 
27O||2||11||218340	Sermo enim, quem tu quaeris, rex, gravis est, nec reperietur quisquam qui indicet illum in conspectu regis, exceptis diis, quorum non est cum hominibus conversatio ”. 
27O||2||12||218350	Quo audito, rex in furore et in ira magna praecepit, ut perirent omnes sapientes Babylonis.
27O||2||13||218360	Et egressa sententia, ut sapientes interficerentur, quaerebantur Daniel et socii eius, ut perirent.
27O||2||14||218370	Tunc Daniel interrogavit cum consilio et prudentia Arioch, principem militiae regis, qui egressus fuerat ad interficiendos sapientes Babylonis; 
27O||2||15||218380	respondens dixit ad Arioch, qui a rege potestatem acceperat, quam ob causam tam crudelis sententia a facie esset regis egressa. Cum ergo rem indicasset Arioch Danieli, 
27O||2||16||218390	Daniel ingressus rogavit regem, ut tempus daret sibi ad solutionem indicandam regi; 
27O||2||17||218400	et ingressus est domum suam Ananiaeque, Misaeli et Azariae sociis suis indicavit negotium, 
27O||2||18||218410	ut quaererent misericordiam a facie Dei caeli super sacramento isto et non perirent Daniel et socii eius cum ceteris sapientibus Babylonis. 
27O||2||19||218420	Tunc Danieli per visionem nocte mysterium revelatum est, et benedixit Daniel Deo caeli 
27O||2||20||218430	et locutus Daniel ait: “ Sit nomen Dei benedictum a saeculo et usque in saeculum, quia sapientia et fortitudo eius sunt;
27O||2||21||218440	et ipse mutat tempora et aetates, transfert atque constituit reges, dat sapientiam sapientibus et scientiam intellegentibus disciplinam:
27O||2||22||218450	ipse revelat profunda et abscondita et novit in tenebris constituta, et lux cum eo inhabitat,
27O||2||23||218460	Tibi, Deus patrum meorum, confiteor teque laudo, quia sapientiam et fortitudinem dedisti mihi et nunc ostendisti mihi, quae rogavimus te, quia sermonem regis aperuisti nobis ”.
27O||2||24||218470	Propterea Daniel, ingressus ad Arioch, quem constituerat rex, ut perderet sapientes Babylonis, sic ei locutus est: “ Sapientes Babylonis ne perdas; introduc me in conspectu regis et solutionem regi enarrabo ”. 
27O||2||25||218480	Tunc Arioch festinus introduxit Danielem ad regem et dixit ei: “ Inveni hominem de filiis transmigrationis Iudae, qui solutionem regi annuntiet ”. 
27O||2||26||218490	Respondit rex et dixit Danieli, cuius nomen erat Baltassar: “ Putasne vere potes mihi indicare somnium, quod vidi, et interpretationem eius?”. 
27O||2||27||218500	Et respondens Daniel coram rege ait: “ Mysterium, quod rex interrogat, sapientes, magi et harioli et haruspices non queunt indicare regi; 
27O||2||28||218510	sed est Deus in caelo revelans mysteria, qui indicavit tibi, rex Nabuchodonosor, quae ventura sunt in novissimis temporibus. Somnium tuum et visiones capitis tui in cubili tuo huiuscemodi sunt:
27O||2||29||218520	Tu, rex, cogitare coepisti in strato tuo quid esset futurum post haec; et, qui revelat mysteria, ostendit tibi, quae ventura sunt. 
27O||2||30||218530	Mihi quoque non in sapientia, quae est in me plus quam in cunctis viventibus, sacramentum hoc revelatum est, sed ut interpretatio regi manifesta fieret, et cogitationes mentis tuae scires.
27O||2||31||218540	Tu, rex, videbas, et ecce statua una grandis: statua illa magna et statura sublimis stabat contra te, et intuitus eius erat terribilis. 
27O||2||32||218550	Huius statuae caput ex auro optimo erat, pectus autem et brachia de argento, porro venter et femora ex aere, 
27O||2||33||218560	tibiae autem ferreae, pedum quaedam pars erat ferrea, quaedam autem fictilis. 
27O||2||34||218570	Videbas ita, donec abscissus est lapis sine manibus et percussit statuam in pedibus eius ferreis et fictilibus et comminuit eos; 
27O||2||35||218580	tunc contrita sunt pariter ferrum, testa, aes, argentum et aurum, et fuerunt quasi folliculus ex areis aestivis, et rapuit ea ventus, nullusque locus inventus est eis; lapis autem, qui percusserat statuam, factus est mons magnus et implevit universam terram.
27O||2||36||218590	Hoc est somnium; interpretationem quoque eius dicemus coram te, rex. 
27O||2||37||218600	Tu rex regum es, et Deus caeli regnum et fortitudinem et imperium et gloriam dedit tibi; 
27O||2||38||218610	et omnia, in quibus habitant filii hominum et bestiae agri volucresque caeli, dedit in manu tua et te dominum universorum constituit: tu es caput aureum. 
27O||2||39||218620	Et post te consurget regnum aliud minus te et regnum tertium aliud aereum, quod imperabit universae terrae. 
27O||2||40||218630	Et regnum quartum erit robustum velut ferrum; quomodo ferrum comminuit et domat omnia, et sicut ferrum comminuens conteret et comminuet omnia haec. 
27O||2||41||218640	Porro quia vidisti pedum et digitorum partem testae figuli et partem ferream, regnum divisum erit; et robur ferri erit ei, secundum quod vidisti ferrum mixtum testae ex luto. 
27O||2||42||218650	Et digitos pedum ex parte ferreos et ex parte fictiles, ex parte regnum erit solidum et ex parte contritum. 
27O||2||43||218660	Quod autem vidisti ferrum mixtum testae ex luto, commiscebuntur quidem humano semine, sed non adhaerebunt sibi, sicuti ferrum misceri non potest testae. 
27O||2||44||218670	In diebus autem regnorum illorum suscitabit Deus caeli regnum, quod in aeternum non dissipabitur, et regnum populo alteri non tradetur: comminuet et consumet universa regna haec, et ipsum stabit in aeternum. 
27O||2||45||218680	Secundum quod vidisti quod de monte abscisus est lapis sine manibus et comminuit testam et ferrum et aes et argentum et aurum, Deus magnus ostendit regi, quae ventura sunt postea; et verum est somnium et fidelis interpretatio eius ”.
27O||2||46||218690	Tunc rex Nabuchodonosor cecidit in faciem suam et Danielem adoravit et hostias et incensum praecepit, ut sacrificarent ei. 
27O||2||47||218700	Loquens ergo rex ait Danieli: “ Vere Deus vester Deus deorum est et Dominus regum et revelans mysteria, quoniam potuisti aperire sacramentum hoc ”. 
27O||2||48||218710	Tunc rex Danielem in sublime extulit et munera multa et magna dedit ei et constituit eum principem super omnes provincias Babylonis et principem praefectorum super cunctos sapientes Babylonis. 
27O||2||49||218720	Daniel autem postulavit a rege et constituit super opera provinciae Babylonis Sedrac, Misac et Abdenago; ipse autem Daniel erat in foribus regis.
27O||3||1||218730	Nabuchodonosor rex fecit sta tuam auream altitudine cubito rum sexaginta, latitudine cubitorum sex; et statuit eam in campo Dura in provincia Babylonis. 
27O||3||2||218740	Itaque Nabuchodonosor rex misit ad congregandos satrapas, magistratus et iudices, duces et tyrannos et praefectos omnesque principes provinciarum, ut convenirent ad dedicationem statuae, quam erexerat Nabuchodonosor rex. 
27O||3||3||218750	Tunc congregati sunt satrapae, magistratus et iudices, duces et tyranni et optimates, qui erant in potestatibus constituti, et universi principes provinciarum ad dedicationem statuae, quam erexerat Nabuchodonosor rex. Stabant autem in conspectu statuae, quam posuerat Nabuchodonosor, 
27O||3||4||218760	et praeco clamabat valenter: “ Vobis dicitur, populi, tribus et linguae: 
27O||3||5||218770	in hora, qua audieritis sonitum tubae et fistulae et citharae, sambucae et psalterii et symphoniae et universi generis musicorum, cadentes adorate statuam auream, quam constituit Nabuchodonosor rex. 
27O||3||6||218780	Si quis autem non prostratus adoraverit, eadem hora mittetur in fornacem ignis ardentis ”. 
27O||3||7||218790	Post haec igitur, statim ut audierunt omnes populi sonitum tubae, fistulae et citharae, sambucae et psalterii et symphoniae et omnis generis musicorum, cadentes omnes populi tribus et linguae adoraverunt statuam auream, quam constituerat Nabuchodonosor rex.
27O||3||8||218800	Statimque et in ipso tempore accedentes viri Chaldaei accusaverunt Iudaeos 
27O||3||9||218810	dixeruntque Nabuchodonosor regi: “ Rex, in aeternum vive! 
27O||3||10||218820	Tu, rex, posuisti decretum, ut omnis homo, qui audierit sonitum tubae, fistulae et citharae, sambucae et psalterii et symphoniae et universi generis musicorum, prosternat se et adoret statuam auream; 
27O||3||11||218830	si quis autem non procidens adoraverit, mittetur in fornacem ignis ardentis. 
27O||3||12||218840	Sunt ergo viri Iudaei, quos constituisti super opera provinciae Babylonis, Sedrac, Misac et Abdenago; viri isti te, rex, non honorant: deos tuos non colunt et statuam auream, quam erexisti, non adorant ”.
27O||3||13||218850	Tunc Nabuchodonosor in furore et in ira praecepit, ut adducerentur Sedrac, Misac et Abdenago; tunc viri illi adducti sunt in conspectu regis. 
27O||3||14||218860	Pronuntiansque Nabuchodonosor rex ait eis: “ Verene, Sedrac, Misac et Abdenago, deos meos non colitis et statuam auream, quam constitui, non adoratis? 
27O||3||15||218870	Numquid estis nunc parati, quacumque hora audieritis sonitum tubae, fistulae, citharae, sambucae, psalterii et symphoniae omnisque generis musicorum, prosternere vos et adorare statuam, quam feci? Quod si non adoraveritis, eadem hora mittemini in fornacem ignis ardentis; et quis est deus, qui eripiat vos de manu mea? ”.
27O||3||16||218880	Respondentes Sedrac, Misac et Abdenago dixerunt regi Nabuchodonosor: “ Non oportet nos de hac re respondere tibi: 
27O||3||17||218890	Si enim Deus noster, quem colimus, potest eripere nos de camino ignis ardentis, et de manu tua, rex, liberabit. 
27O||3||18||218900	Quod si noluerit, notum sit tibi, rex, quia deos tuos non colimus et statuam auream, quam erexisti, non adoramus ”.
27O||3||19||218910	Tunc Nabuchodonosor repletus est furore, et aspectus faciei illius immutatus est super Sedrac, Misac et Abdenago; et respondens praecepit, ut succenderetur fornax septuplum quam succendi consueverat; 
27O||3||20||218920	et viris fortissimis de exercitu suo iussit, ut ligarent Sedrac, Misac et Abdenago et mitterent eos in fornacem ignis ardentis; 
27O||3||21||218930	et confestim viri illi vincti, cum bracis suis et tiaris et calceamentis et vestibus missi sunt in medium fornacis ignis ardentis; 
27O||3||22||218940	itaque, quia iussio regis urgebat, et fornax succensa erat nimis, viros illos, qui miserant Sedrac, Misac et Abdenago, interfecit flamma ignis. 
27O||3||23||218950	Viri autem tres, Sedrac, Misac et Abdenago, ceciderunt in medio camino ignis ardentis colligati.
27O||3||24||218960	(Quae sequuntur in Hebraeis voluminibus non repperi). Et ambulabant in medio flammae laudantes Deum et benedicentes Domino. 
27O||3||25||218970	Stans autem Azarias oravit sic aperiensque os suum in medio ignis ait:
27O||3||26||218980	“ Benedictus es, Domine, Deus patrum nostrorum, et laudabilis et gloriosum nomen tuum in saecula,
27O||3||27||218990	quia iustus es in omnibus, quae fecisti nobis, et universa opera tua vera, et viae tuae rectae, et omnia iudicia tua veritas.
27O||3||28||219000	Iudicia enim vera fecisti iuxta omnia, quae induxisti super nos et super civitatem sanctam patrum nostrorum Ierusalem, quia in veritate et in iudicio induxisti omnia haec propter peccata nostra.
27O||3||29||219010	Peccavimus enim et inique egimus recedentes a te et deliquimus in omnibus;
27O||3||30||219020	et praecepta tua non audivimus nec observavimus nec fecimus, sicut praeceperas nobis, ut bene nobis esset.
27O||3||31||219030	Omnia ergo, quae induxisti super nos, et universa, quae fecisti nobis, vero iudicio fecisti;
27O||3||32||219040	et tradidisti nos in manibus inimicorum nostrorum iniquorum et pessimorum praevaricatorumque et regi iniusto et pessimo ultra omnem terram.
27O||3||33||219050	Et nunc non possumus aperire os; confusio et opprobrium facta sunt servis tuis et his, qui colunt te.
27O||3||34||219060	Ne, quaesumus, tradas nos in perpetuum propter nomen tuum et ne dissipes testamentum tuum
27O||3||35||219070	neque auferas misericordiam tuam a nobis propter Abraham dilectum tuum et Isaac servum tuum et Israel sanctum tuum,
27O||3||36||219080	quibus dixisti quod multiplicares semen eorum sicut stellas caeli et sicut arenam, quae est in litore maris;
27O||3||37||219090	quia, Domine, imminuti sumus plus quam omnes gentes sumusque humiles in universa terra hodie propter peccata nostra;
27O||3||38||219100	et non est in tempore hoc princeps et propheta et dux neque holocaustum neque sacrificium neque oblatio neque incensum neque locus primitiarum coram te, ut possimus invenire misericordiam;
27O||3||39||219110	sed in anima contrita et spiritu humilitatis suscipiamur sicut in holocausto arietum et taurorum
27O||3||40||219120	et sicut in milibus agnorum pinguium; sic fiat sacrificium nostrum in conspectu tuo hodie, et perfice subsequentes te, quoniam non est confusio confidentibus in te.
27O||3||41||219130	Et nunc sequimur te in toto corde et timemus te et quaerimus faciem tuam;
27O||3||42||219140	ne confundas nos, sed fac nobiscum iuxta mansuetudinem tuam et secundum multitudinem misericordiae tuae
27O||3||43||219150	et erue nos in mirabilibus tuis et da gloriam nomini tuo, Domine. 
27O||3||44||219160	Et confundantur omnes, qui ostendunt servis tuis mala; confundantur absque ulla potentia, et robur eorum conteratur.
27O||3||45||219170	Sciant quia tu es Dominus, Deus solus et gloriosus super orbem terrarum ”.
27O||3||46||219180	Et non cessabant, qui immiserant eos, ministri regis succendere fornacem naphta et stuppa et pice et malleolis, 
27O||3||47||219190	et effundebatur flamma super fornacem cubitis quadraginta novem 
27O||3||48||219200	et erupit et incendit, quos repperit iuxta fornacem de Chaldaeis. 
27O||3||49||219210	Angelus autem Domini descendit cum Azaria et sociis eius in fornacem et excussit flammam ignis de fornace 
27O||3||50||219220	et fecit medium fornacis quasi ventum roris flantem; et non tetigit eos omnino ignis neque contristavit nec quidquam molestiae intulit.
27O||3||51||219230	Tunc hi tres, quasi ex uno ore, laudabant et glorificabant et benedicebant Deo in fornace dicentes:
27O||3||52||219240	“ Benedictus es, Domine, Deus patrum nostrorum, et laudabilis et superexaltatus in saecula; et benedictum nomen gloriae tuae sanctum et superlaudabile et superexaltatum in saecula.
27O||3||53||219250	Benedictus es in templo sanctae gloriae tuae et superlaudabilis et supergloriosus in saecula.
27O||3||54||219260	Benedictus es in throno regni tui et superlaudabilis et superexaltatus in saecula.
27O||3||55||219270	Benedictus es, qui intueris abyssos sedens super cherubim, et laudabilis et superexaltatus in saecula.
27O||3||56||219280	Benedictus es in firmamento caeli et laudabilis et gloriosus in saecula.
27O||3||57||219290	Benedicite, omnia opera Domini, Domino, laudate et superexaltate eum in saecula.
27O||3||58||219300	Benedicite, caeli, Domino, laudate et superexaltate eum in saecula.
27O||3||59||219310	Benedicite, angeli Domini, Domino, laudate et superexaltate eum in saecula.
27O||3||60||219320	Benedicite, aquae omnes, quae super caelos sunt, Domino, laudate et superexaltate eum in saecula.
27O||3||61||219330	Benedicat omnis virtus Domino, laudate et superexaltate eum in saecula.
27O||3||62||219340	Benedicite, sol et luna, Domino, laudate et superexaltate eum in saecula.
27O||3||63||219350	Benedicite, stellae caeli, Domino, laudate et superexaltate eum in saecula.
27O||3||64||219360	Benedicite, omnis imber et ros, Domino, laudate et superexaltate eum in saecula.
27O||3||65||219370	Benedicite, omnes venti, Domino, laudate et superexaltate eum in saecula.
27O||3||66||219380	Benedicite, ignis et aestus, Domino, laudate et superexaltate eum in saecula.
27O||3||67||219390	Benedicite, frigus et aestus, Domino, laudate et superexaltate eum in saecula.
27O||3||68||219400	Benedicite, rores et pruina, Domino, laudate et superexaltate eum in saecula.
27O||3||69||219410	Benedicite, gelu et frigus, Domino, laudate et superexaltate eum in saecula.
27O||3||70||219420	Benedicite, glacies et nives, Domino, laudate et superexaltate eum in saecula.
27O||3||71||219430	Benedicite, noctes et dies, Domino, laudate et superexaltate eum in saecula.
27O||3||72||219440	Benedicite, lux et tenebrae, Domino, laudate et superexaltate eum in saecula.
27O||3||73||219450	Benedicite, fulgura et nubes, Domino, laudate et superexaltate eum in saecula.
27O||3||74||219460	Benedicat terra Dominum, laudet et superexaltet eum in saecula.
27O||3||75||219470	Benedicite, montes et colles, Domino, laudate et superexaltate eum in saecula.
27O||3||76||219480	Benedicite, universa germinantia in terra, Domino, laudate et superexaltate eum in saecula.
27O||3||77||219490	Benedicite, maria et flumina, Domino, laudate et superexaltate eum in saecula.
27O||3||78||219500	Benedicite, fontes, Domino, laudate et superexaltate eum in saecula.
27O||3||79||219510	Benedicite, cete et omnia quae moventur in aquis, Domino, laudate et superexaltate eum in saecula.
27O||3||80||219520	Benedicite, omnes volucres caeli, Domino, laudate et superexaltate eum in saecula.
27O||3||81||219530	Benedicite, omnes bestiae et pecora, Domino, laudate et superexaltate eum in saecula.
27O||3||82||219540	Benedicite, filii hominum, Domino, laudate et superexaltate eum in saecula.
27O||3||83||219550	Benedic, Israel, Domino, laudate et superexaltate eum in saecula.
27O||3||84||219560	Benedicite, sacerdotes Domini, Domino, laudate et superexaltate eum in saecula.
27O||3||85||219570	Benedicite, servi Domini, Domino, laudate et superexaltate eum in saecula.
27O||3||86||219580	Benedicite, spiritus et animae iustorum, Domino, laudate et superexaltate eum in saecula.
27O||3||87||219590	Benedicite, sancti et humiles corde, Domino, laudate et superexaltate eum in saecula.
27O||3||88||219600	Benedicite, Anania, Azaria, Misael, Domino, laudate et superexaltate eum in saecula; quia eruit nos de inferno et salvos fecit de manu mortis et liberavit nos de medio fornacis ardentis flammae et de medio ignis eruit nos.
27O||3||89||219610	Confitemini Domino, quoniam bonus, quoniam in saeculum misericordia eius.
27O||3||90||219620	Benedicite, omnes, qui timetis Dominum, Deo deorum; laudate et confitemini ei, quia in saecula misericordia eius ”. (Hucusque non habetur in Hebraeo et, quae posuimus, de Theodotionis editione translata sunt).
27O||3||91||219630	Tunc Nabuchodonosor rex obstupuit et surrexit propere; respondens ait optimatibus suis: “ Nonne tres viros misimus in medium ignis compeditos?”. Qui respondentes dixerunt regi: “ Vere, rex ”. 
27O||3||92||219640	Respondit et ait: “ Ecce ego video viros quattuor solutos et ambulantes in medio ignis, et nihil corruptionis in eis est, et species quarti similis filio deorum ”. 
27O||3||93||219650	Tunc accessit Nabuchodonosor ad ostium fornacis ignis ardentis et ait: “ Sedrac, Misac et Abdenago, servi Dei excelsi, egredimini et venite ”. Statimque egressi sunt Sedrac, Misac et Abdenago de medio ignis. 
27O||3||94||219660	Et congregati satrapae, magistratus et iudices et potentes regis contemplabantur viros illos, quoniam nihil potestatis habuisset ignis in corporibus eorum, et capillus capitis eorum non esset adustus, et sarabara eorum non fuissent immutata, et odor ignis non transisset per eos. 
27O||3||95||219670	Et erumpens Nabuchodonosor ait: “ Benedictus Deus eorum, Sedrac, Misac et Abdenago, qui misit angelum suum et eruit servos suos, qui crediderunt in eo, et verbum regis immutaverunt et tradiderunt corpora sua, ne servirent et ne adorarent omnem deum, excepto Deo suo. 
27O||3||96||219680	A me ergo positum est decretum, ut omnis populus, tribus et lingua quaecumque locuta fuerit blasphemiam contra Deum Sedrac, Misac et Abdenago, in frusta concidatur, et domus eius in sterquilinium fiat, eo quod non est Deus alius, qui possit ita salvare ”. 
27O||3||97||219690	Tunc rex promovit Sedrac, Misac et Abdenago in provincia Babylonis.
27O||3||98||219700	Nabuchodonosor rex omnibus populis, gentibus et linguis, quae habitant in universa terra: “ Pax vobis multiplicetur. 
27O||3||99||219710	Signa et mirabilia, quae fecit apud me Deus excelsus, placuit mihi praedicare:
27O||3||100||219720	Signa eius quam magna sunt, et mirabilia eius quam fortia! Et regnum eius regnum sempiternum, et potestas eius in generationem et generationem ”.
27O||4||1||219730	Ego Nabuchodonosor quietus eram in domo mea et florens in palatio meo; 
27O||4||2||219740	somnium vidi, quod perterruit me, et cogitationes in stratu meo et visiones capitis mei conturbaverunt me. 
27O||4||3||219750	Et per me propositum est decretum, ut introducerentur in conspectu meo cuncti sapientes Babylonis, ut solutionem somnii indicarent mihi. 
27O||4||4||219760	Tunc ingrediebantur harioli, magi, Chaldaei et haruspices; et somnium narravi in conspectu eorum, et solutionem eius non indicaverunt mihi; 
27O||4||5||219770	donec denique ingressus est in conspectu meo Daniel, cui nomen Baltassar secundum nomen dei mei et qui habet spiritum deorum sanctorum in semetipso. Et somnium coram ipso locutus sum: 
27O||4||6||219780	Baltassar, princeps hariolorum, quem ego scio quod spiritum deorum sanctorum habeas in te, et omne sacramentum non est impossibile tibi, visiones somnii mei, quas vidi, et solutionem eius narra. 
27O||4||7||219790	Visio capitis mei in cubili meo: Videbam, et ecce arbor in medio terrae, et altitudo eius nimia.
27O||4||8||219800	Magna arbor et fortis, et proceritas eius contingens caelum; aspectus illius erat usque ad terminos universae terrae.
27O||4||9||219810	Folia eius pulcherrima, et fructus eius nimius, et esca universorum in ea. Subter eam habitabant bestiae agri, et in ramis eius conversabantur volucres caeli, et ex ea vescebatur omnis caro.
27O||4||10||219820	Videbam in visione capitis mei super stratum meum, et ecce vigil et sanctus de caelo descendit.
27O||4||11||219830	Clamavit fortiter et sic ait: “Succidite arborem et praecidite ramos eius, excutite folia eius et dispergite fructus eius. Fugiant bestiae de sub ea, et volucres de ramis eius.
27O||4||12||219840	Verumtamen germen radicum eius in terra sinite et in vinculo ferreo et aereo in herbis agri, et rore caeli tingatur, et cum feris pars eius in herba terrae.
27O||4||13||219850	Cor eius ab humano commutetur, et cor ferae detur ei, et septem tempora mutentur super eum.
27O||4||14||219860	In sententia vigilum decretum est, et sermo sanctorum petitio, ut cognoscant viventes quoniam dominatur Excelsus in regno hominum et, cuicumque voluerit, dabit illud et humillimum hominem constituet super eo”.
27O||4||15||219870	Hoc somnium vidi ego rex Nabuchodonosor. Tu ergo, Baltassar, interpretationem narra, quia omnes sapientes regni mei non queunt solutionem edicere mihi; tu autem potes, quia spiritus deorum sanctorum in te est ”.
27O||4||16||219880	Tunc Daniel, cuius nomen Baltassar, obstupuit quasi una hora, et cogitationes eius conturbabant eum. Respondens autem rex ait: “ Baltassar, somnium et interpretatio eius non conturbent te ”. Respondit Baltassar et dixit: “ Domine mi, somnium his, qui te oderunt, et interpretatio eius hostibus tuis sit. 
27O||4||17||219890	Arborem, quam vidisti sublimem atque robustam, cuius altitudo pertingit ad caelum, et aspectus illius in omnem terram, 
27O||4||18||219900	et rami eius pulcherrimi, et fructus eius nimius, et esca omnium in ea, subter eam habitantes bestiae agri, et in ramis eius commorantes aves caeli, 
27O||4||19||219910	tu es, rex, qui magnificatus es et invaluisti, et magnitudo tua crevit et pervenit usque ad caelum, et potestas tua in terminos terrae. 
27O||4||20||219920	Quod autem vidit rex vigilem et sanctum descendere de caelo et dicere: “Succidite arborem et dissipate illam; attamen germen radicum eius in terra dimittite, et vinculo ferreo et aereo in herbis agri, et rore caeli conspergatur, et cum feris sit pars eius, donec septem tempora mutentur super eum”, 
27O||4||21||219930	haec est interpretatio, rex, et sententia Altissimi, quae pervenit super dominum meum regem: 
27O||4||22||219940	et eicient te ab hominibus, et cum bestiis feris erit habitatio tua, et fenum ut boves comedes et rore caeli infunderis; septem quoque tempora mutabuntur super te, donec scias quod dominetur Excelsus super regnum hominum et, cuicumque voluerit, det illud. 
27O||4||23||219950	Quod autem praeceperunt, ut relinqueretur germen radicum eius, id est arboris, regnum tuum tibi manebit, postquam cognoveris potestatem caeli. 
27O||4||24||219960	Quam ob rem, rex, consilium meum placeat tibi, et peccata tua eleemosynis redime et iniquitates tuas misericordiis pauperum; sic longitudo erit prosperitati tuae ”.
27O||4||25||219970	Omnia haec venerunt super Nabuchodonosor regem. 
27O||4||26||219980	Post finem mensium duodecim in palatio regni Babylonis deambulabat; 
27O||4||27||219990	responditque rex et ait: “ Nonne haec est Babylon magna, quam ego aedificavi in domum regni, in robore fortitudinis meae et in gloria decoris mei? ”. 
27O||4||28||220000	Cum adhuc sermo esset in ore regis, vox de caelo ruit: “ Tibi dicitur, Nabuchodonosor rex: Regnum tuum transiit a te, 
27O||4||29||220010	et ab hominibus te eicient, et cum bestiis feris erit habitatio tua: fenum quasi boves comedes; et septem tempora mutabuntur super te, donec scias quod dominetur Excelsus in regno hominum et, cuicumque voluerit, det illud ”. 
27O||4||30||220020	Eadem hora sermo completus est super Nabuchodonosor, et ex hominibus abiectus est et fenum ut boves comedit, et rore caeli corpus eius infectum est, donec capilli eius in similitudinem aquilarum crescerent, et ungues eius quasi avium.
27O||4||31||220030	“ Igitur post finem dierum ego Nabuchodonosor oculos meos ad caelum levavi, et sensus meus redditus est mihi, et Altissimo benedixi et Viventem in sempiternum laudavi et glorificavi, quia potestas eius potestas sempiterna, et regnum eius in generationem et generationem;
27O||4||32||220040	et omnes habitatores terrae apud eum in nihilum reputati sunt: iuxta voluntatem enim suam facit tam in virtutibus caeli quam in habitatoribus terrae, et non est qui resistat manui eius et dicat ei: “Quid facis?”.
27O||4||33||220050	In ipso tempore sensus meus reversus est ad me, et ad honorem regni mei maiestas mea et splendor meus reversa sunt ad me; et optimates mei et magistratus mei requisierunt me, et in regno meo constitutus sum, et magnificentia amplior addita est mihi. 
27O||4||34||220060	Nunc igitur ego Nabuchodonosor laudo et magnifico et glorifico Regem caeli, quia omnia opera eius veritas, et viae eius iudicium, et gradientes in superbia potest humiliare ”.
27O||5||1||220070	Balthasar rex fecit grande con vivium optimatibus suis mille et coram his milibus vinum bibebat. 
27O||5||2||220080	Balthasar ergo praecepit iam temulentus, ut afferrentur vasa aurea et argentea, quae asportaverat Nabuchodonosor pater eius de templo, quod fuit in Ierusalem, ut biberent in eis rex et optimates eius uxoresque eius et concubinae. 
27O||5||3||220090	Tunc allata sunt vasa aurea, quae asportaverat de templo, quod fuerat in Ierusalem; et biberunt in eis rex et optimates eius, uxores et concubinae illius: 
27O||5||4||220100	bibebant vinum et laudabant deos suos aureos et argenteos, aereos, ferreos ligneosque et lapideos.
27O||5||5||220110	In eadem hora apparuerunt digiti manus hominis et scripserunt contra candelabrum in superficie parietis palatii regis; et rex aspiciebat articulos manus scribentis. 
27O||5||6||220120	Tunc regis facies commutata est, et cogitationes eius conturbabant eum, et compages renum eius solvebantur, et genua eius ad se invicem collidebantur. 
27O||5||7||220130	Exclamavit itaque rex fortiter, ut introducerent magos, Chaldaeos et haruspices; et proloquens rex ait sapientibus Babylonis: “ Quicumque legerit scripturam hanc et interpretationem eius manifestam mihi fecerit, purpura vestietur et torquem auream habebit in collo et tertius in regno meo dominabitur ”. 
27O||5||8||220140	Tunc ingressi sunt omnes sapientes regis et non potuerunt nec scripturam legere nec interpretationem indicare regi; 
27O||5||9||220150	unde rex Balthasar satis conturbatus est, et vultus illius immutatus est super eum, sed et optimates eius turbabantur. 
27O||5||10||220160	Regina autem, sermonum regis optimatiumque eius causa, domum convivii ingressa est; et regina proloquens ait: “ Rex, in aeternum vive! Non te conturbent cogitationes tuae, neque facies tua immutetur. 
27O||5||11||220170	Est vir in regno tuo, qui spiritum deorum sanctorum habet in se, et in diebus patris tui scientia et intellegentia et sapientia quasi sapientia deorum inventae sunt in eo; nam et rex Nabuchodonosor pater tuus principem magorum, incantatorum, Chaldaeorum et haruspicum constituit eum; pater tuus, o rex, 
27O||5||12||220180	quia spiritus amplior et prudentia intellegentiaque et interpretatio somniorum et ostensio secretorum ac solutio ligatorum inventae sunt in eo, in Daniele, cui rex posuit nomen Baltassar. Nunc itaque Daniel vocetur et interpretationem narrabit ”.
27O||5||13||220190	Igitur introductus est Daniel coram rege; ad quem praefatus rex ait: “ Tu es Daniel de filiis captivitatis Iudae, quem adduxit rex pater meus de Iuda? 
27O||5||14||220200	Audivi de te quoniam spiritum deorum habeas, et scientia intellegentiaque ac sapientia ampliores inventae sint in te. 
27O||5||15||220210	Et nunc introgressi sunt in conspectu meo sapientes, magi, ut scripturam hanc legerent et interpretationem eius indicarent mihi et nequiverunt sensum huius sermonis edicere. 
27O||5||16||220220	Porro ego audivi de te quod possis obscura interpretari et ligata dissolvere; si ergo vales scripturam legere et interpretationem eius indicare mihi, purpura vestieris et torquem auream circa collum tuum habebis et tertius in regno meo princeps eris ”.
27O||5||17||220230	Tunc respondens Daniel ait coram rege: “ Munera tua sint tibi, et dona tua alteri da; scripturam autem legam tibi, rex, et interpretationem eius ostendam tibi. 
27O||5||18||220240	O rex, Deus altissimus regnum et magnificentiam et gloriam et honorem dedit Nabuchodonosor patri tuo. 
27O||5||19||220250	Et propter magnificentiam, quam dederat ei, universi populi, tribus et linguae tremebant et metuebant eum; quos volebat, interficiebat et, quos volebat, percutiebat et, quos volebat, exaltabat et, quos volebat, humiliabat. 
27O||5||20||220260	Quando autem elevatum est cor eius, et spiritus illius obfirmatus est ad superbiam, depositus est de solio regni sui, et gloria eius ablata est ab eo; 
27O||5||21||220270	et a filiis hominum eiectus est, sed et cor eius cum bestiis positum est, et cum onagris erat habitatio eius, fenum quoque ut boves comedebat, et rore caeli corpus eius infectum est, donec cognosceret quod potestatem haberet Deus altissimus in regno hominum et, quemcumque voluerit, suscitabit super illud. 
27O||5||22||220280	Tu quoque filius eius, Balthasar, non humiliasti cor tuum, cum scires haec omnia, 
27O||5||23||220290	sed adversum Dominum caeli elevatus es, et vasa domus eius allata sunt coram te, et tu et optimates tui et uxores tuae et concubinae tuae vinum bibistis in eis; deos quoque argenteos et aureos et aereos, ferreos ligneosque et lapideos, qui non vident neque audiunt neque sentiunt, laudasti, porro Deum, qui habet flatum tuum in manu sua et omnes vias tuas, non glorificasti. 
27O||5||24||220300	Idcirco ab eo missi sunt articuli manus, et scriptura haec exarata est. 
27O||5||25||220310	Haec est autem scriptura, quae digesta est: mane, thecel, upharsin. 
27O||5||26||220320	Et haec est interpretatio sermonis: mane, numeravit Deus regnum tuum et complevit illud; 
27O||5||27||220330	thecel, appensus es in statera et inventus es minus habens; 
27O||5||28||220340	phares, divisum est regnum tuum et datum est Medis et Persis ”. 
27O||5||29||220350	Tunc, iubente Balthasar, indutus est Daniel purpura, et circumdata est torques aurea collo eius, et praedicatum est de eo quod haberet potestatem tertius in regno suo. 
27O||5||30||220360	Eadem nocte interfectus est Balthasar rex Chaldaeorum.
27O||6||1||220370	Et Darius Medus successit in regnum annos natus sexaginta duos. 
27O||6||2||220380	Placuit Dario et constituit super regnum satrapas centum viginti, ut essent in toto regno suo, 
27O||6||3||220390	et super eos principes tres, ex quibus Daniel unus erat, ut satrapae illis redderent rationem, et rex non sustineret molestiam. 
27O||6||4||220400	Igitur ille Daniel superabat omnes principes et satrapas, quia spiritus Dei amplior erat in eo. Porro rex cogitabat constituere eum super omne regnum; 
27O||6||5||220410	unde principes et satrapae quaerebant, ut invenirent occasionem Danieli ex latere regni, nullamque causam et suspicionem reperire potuerunt, eo quod fidelis esset, et omnis culpa et suspicio non inveniretur in eo. 
27O||6||6||220420	Dixerunt ergo viri illi: “ Non inveniemus Danieli huic aliquam occasionem, nisi forte inveniamus adversus eum in lege Dei sui ”. 
27O||6||7||220430	Tunc principes et satrapae illi concurrerunt ad regem et sic locuti sunt ei: “ Darie rex, in aeternum vive! 
27O||6||8||220440	Consilium inierunt cuncti principes regni, magistratus et satrapae, optimates et iudices, ut decretum regis promulget et edictum confirmet, ut omnis, qui petierit aliquam petitionem a quocumque deo et homine usque ad dies triginta, nisi a te, rex, mittatur in lacum leonum. 
27O||6||9||220450	Nunc itaque, rex, confirma sententiam et signa decretum, ut non immutetur iuxta legem Medorum et Persarum, quam praevaricari non licet ”. 
27O||6||10||220460	Porro rex Darius signavit edictum et decretum.
27O||6||11||220470	Daniel autem, cum comperisset decretum signatum esse, ingressus est domum suam et, fenestris apertis in cenaculo suo contra Ierusalem, tribus temporibus in die flectebat genua sua et adorabat confitebaturque coram Deo suo, sicut et ante facere consueverat. 
27O||6||12||220480	Viri ergo illi accesserunt et invenerunt Danielem orantem et obsecrantem Deum suum. 
27O||6||13||220490	Tunc accesserunt et locuti sunt coram rege super edicto: “ Rex, numquid non signasti decretum, ut omnis homo, qui rogaret quemquam de diis et hominibus usque ad dies triginta, nisi a te, rex, mitteretur in lacum leonum? ”. Respondens rex ait: “ Verus est sermo iuxta decretum Medorum atque Persarum, quod praevaricari non licet ”. 
27O||6||14||220500	Tunc respondentes dixerunt coram rege: “ Daniel de filiis captivitatis Iudae non curavit de te, rex, et de edicto, quod constituisti, sed tribus temporibus per diem orat obsecratione sua”. 
27O||6||15||220510	Quod verbum cum audisset, rex satis contristatus est; et pro Daniele posuit cor, ut liberaret eum, et usque ad occasum solis laborabat, ut erueret illum. 
27O||6||16||220520	Viri autem illi accesserunt ad regem et dixerunt ei: “ Scito, rex, quia lex Medorum est atque Persarum, ut omne decretum et edictum, quod constituit rex, non liceat immutari ”.
27O||6||17||220530	Tunc rex praecepit, et adduxerunt Danielem et miserunt eum in lacum leonum. Dixitque rex Danieli: “ Deus tuus, quem colis semper, ipse liberet te ”. 
27O||6||18||220540	Allatusque est lapis unus et positus est super os laci; quem obsignavit rex anulo suo et anulo optimatum suorum, ne quid fieret contra Danielem.
27O||6||19||220550	Et abiit rex in domum suam et dormivit incenatus, cibique non sunt illati coram eo; insuper et somnus recessit ab eo. 
27O||6||20||220560	Tunc rex primo diluculo consurgens festinus ad lacum leonum perrexit; 
27O||6||21||220570	appropinquansque lacui Danielem voce lacrimabili inclamavit et affatus est Danielem: “ Daniel, serve Dei viventis, Deus tuus, cui tu servis semper, putasne valuit liberare te a leonibus?”. 
27O||6||22||220580	Et Daniel regi respondens ait: “ Rex, in aeternum vive! 
27O||6||23||220590	Deus meus misit angelum suum et conclusit ora leonum, et non nocuerunt mihi, quia coram eo iustitia inventa est in me; sed et coram te, rex, delictum non feci ”. 
27O||6||24||220600	Tunc rex vehementer gavisus est super eo et Danielem praecepit educi de lacu; eductusque est Daniel de lacu, et nulla laesio inventa est in eo, quia credidit Deo suo. 
27O||6||25||220610	Dixit autem rex, et adducti sunt viri illi, qui accusaverant Danielem, et in lacum leonum missi sunt, ipsi et filii eorum et uxores eorum, et non pervenerunt usque ad pavimentum laci, donec potirentur eis leones, et omnia ossa eorum comminuerunt.
27O||6||26||220620	Tunc Darius rex scripsit universis populis, tribubus et linguis, habitantibus in universa terra: “Pax vobis multiplicetur! 
27O||6||27||220630	A me constitutum est decretum, ut in universo imperio regni mei tremescant et paveant Deum Danielis: ipse est enim Deus vivens et permanens in saecula, et regnum eius non dissipabitur, et potestas eius usque in aeternum;
27O||6||28||220640	ipse liberator atque salvator et faciens signa et mirabilia in caelo et in terra. Liberavit autem Danielem de manu leonum ”.
27O||6||29||220650	Porro Daniel prosperatus est in regno Darii et in regno Cyri Persae.
27O||7||1||220660	Anno primo Balthasar regis Babylonis Daniel somnium vidit et visionem capitis eius in cubili suo; tunc et somnium scripsit. Caput verborum, quae locutus est. 
27O||7||2||220670	Respondit Daniel et dixit: “ Videbam in visione mea nocte: et ecce quattuor venti caeli conturbabant mare Magnum, 
27O||7||3||220680	et quattuor bestiae grandes ascendebant de mari diversae inter se. 
27O||7||4||220690	Prima quasi leaena et alas habebat aquilae; aspiciebam, donec evulsae sunt alae eius; et sublata est de terra et super pedes quasi homo stetit, et cor hominis datum est ei. 
27O||7||5||220700	Et ecce bestia alia, secunda, similis urso in parte stetit, et tres costae erant in ore eius et in dentibus eius; et sic dicebant ei: “Surge, comede carnes plurimas”. 
27O||7||6||220710	Post hoc aspiciebam, et ecce alia quasi pardus et alas habebat avis quattuor super se, et quattuor capita erant in bestia; et potestas data est ei. 
27O||7||7||220720	Post hoc aspiciebam in visione noctis, et ecce bestia quarta terribilis atque mirabilis et fortis nimis; dentes ferreos habebat magnos, comedens atque comminuens et reliqua pedibus suis conculcans; dissimilis autem erat ceteris bestiis, quas videram ante eam, et habebat cornua decem. 
27O||7||8||220730	Considerabam cornua, et ecce cornu aliud parvulum ortum est de medio eorum, et tria de cornibus primis evulsa sunt a facie eius; et ecce oculi quasi oculi hominis erant in cornu isto, et os loquens ingentia.
27O||7||9||220740	Aspiciebam, donec throni positi sunt, et Antiquus dierum sedit. Vestimentum eius quasi nix candidum, et capilli capitis eius quasi lana munda; thronus eius flammae ignis, rotae eius ignis accensus.
27O||7||10||220750	Fluvius igneus effluebat et egrediebatur a facie eius; milia milium ministrabant ei, et decies milies centena milia assistebant ei: iudicium sedit, et libri aperti sunt.
27O||7||11||220760	Aspiciebam tunc propter vocem sermonum grandium, quos cornu illud loquebatur; et vidi quoniam interfecta esset bestia, et perisset corpus eius, et tradita esset ad comburendum igni; 
27O||7||12||220770	aliarum quoque bestiarum ablata esset potestas, et tempora vitae constituta essent eis usque ad tempus et tempus.
27O||7||13||220780	Aspiciebam ergo in visione noctis: et ecce cum nubibus caeli quasi Filius hominis veniebat et usque ad Antiquum dierum pervenit, et in conspectu eius obtulerunt eum;
27O||7||14||220790	et data sunt ei potestas et honor et regnum; et omnes populi, tribus et linguae ipsi servierunt: potestas eius potestas aeterna, quae non auferetur, et regnum eius, quod non corrumpetur.
27O||7||15||220800	Horruit spiritus meus: ego Daniel territus sum in his, et visiones capitis mei conturbaverunt me. 
27O||7||16||220810	Accessi ad unum de assistentibus et veritatem quaerebam ab eo de omnibus his; qui dixit mihi et interpretationem sermonum edocuit me: 
27O||7||17||220820	“Hae bestiae magnae quattuor, quattuor regna consurgent de terra; 
27O||7||18||220830	suscipient autem regnum sancti Dei altissimi et obtinebunt regnum usque in saeculum et saeculum saeculorum”.
27O||7||19||220840	Post hoc volui diligenter discere de bestia quarta, quae erat dissimilis valde ab omnibus his et terribilis nimis, dentes ferrei et ungues eius aerei, comedens et comminuens et reliquias pedibus suis conculcans, 
27O||7||20||220850	et de cornibus decem, quae habebat in capite, et de alio, quod ortum fuerat ante, et ceciderant tria cornua, de cornu illo, quod habebat oculos et os loquens grandia et maius erat ceteris. 
27O||7||21||220860	Aspiciebam, et ecce cornu illud faciebat bellum adversus sanctos et praevalebat eis, 
27O||7||22||220870	donec venit Antiquus dierum et iudicium dedit sanctis Excelsi, et tempus advenit, et regnum obtinuerunt sancti. 
27O||7||23||220880	Et sic ait: “Bestia quarta regnum quartum erit in terra, quod maius erit omnibus regnis et devorabit universam terram et conculcabit et comminuet eam. 
27O||7||24||220890	Porro cornua decem regni decem reges erunt; et alius consurget post eos et ipse potentior erit prioribus et tres reges humiliabit 
27O||7||25||220900	et sermones contra Excelsum loquetur et sanctos Altissimi conteret et putabit quod possit mutare tempora et legem, et tradentur in manu eius usque ad tempus et tempora et dimidium temporis; 
27O||7||26||220910	et iudicium sedebit, et potentiam eius auferent, ut conteratur et dispereat usque in finem; 
27O||7||27||220920	regnum autem et potestas et magnitudo regnorum, quae sunt subter omne caelum, detur populo sanctorum Altissimi, cuius regnum regnum sempiternum est, et omnes reges servient ei et oboedient” ”. 
27O||7||28||220930	Hucusque finis verbi. Ego Daniel multum cogitationibus meis conturbabar, et facies mea mutata est in me; verbum autem in corde meo conservavi.
27O||8||1||220940	Anno tertio regni Balthasar regis visio apparuit mihi, ego Daniel, post id quod mihi apparuerat in principio. 
27O||8||2||220950	Vidi in visione, et factum est, dum viderem, eram in Susis castro, quod est in Elam provincia; vidi autem in visione esse me super rivum Ulai. 
27O||8||3||220960	Et levavi oculos meos et vidi: et ecce aries unus stabat ante rivum habens cornua et cornua excelsa et unum excelsius altero, et excelsius crescebat in postero. 
27O||8||4||220970	Vidi arietem cornibus ventilantem contra occidentem et contra aquilonem et contra meridiem, et omnes bestiae non poterant resistere ei neque liberari de manu eius; fecitque secundum voluntatem suam et magnificatus est. 
27O||8||5||220980	Et ego intellegebam: ecce autem hircus caprarum veniebat ab occidente super faciem totius terrae et non tangebat terram; porro hircus habebat cornu insigne inter oculos suos. 
27O||8||6||220990	Et venit usque ad arietem illum cornutum, quem videram stantem ante rivum, et cucurrit ad eum in impetu fortitudinis suae. 
27O||8||7||221000	Vidi eum appropinquantem prope arietem, et efferatus est in eum et percussit arietem et comminuit duo cornua eius, et non poterat aries resistere ei; cumque eum misisset in terram, conculcavit, et nemo quibat liberare arietem de manu eius. 
27O||8||8||221010	Hircus autem caprarum magnus factus est nimis; cumque crevisset, fractum est cornu magnum, et orta sunt quattuor cornua loco illius per quattuor ventos caeli. 
27O||8||9||221020	De uno autem ex eis egressum est cornu unum modicum et factum est grande contra meridiem et contra orientem et contra fortitudinem 
27O||8||10||221030	et magnificatum est usque ad fortitudinem caeli et deiecit de fortitudine et de stellis et conculcavit eas; 
27O||8||11||221040	et usque ad principem fortitudinis magnificatum est et ab eo tulit iuge sacrificium et deiecit locum sanctificationis eius. 
27O||8||12||221050	Militia autem data est contra iuge sacrificium propter peccata, et prostrata est veritas in terra; cornu autem fecit et prosperatum est.
27O||8||13||221060	Et audivi unum de sanctis loquentem, et dixit unus sanctus alteri, nescio cui, loquenti: “ Usquequo visio et iuge sacrificium et peccatum desolationis, quae facta est, et sanctuarium et fortitudo conculcabitur? ”. 
27O||8||14||221070	Et dixit ei: “ Usque ad vesperam et mane, dies duo milia trecenti; et mundabitur sanctuarium ”.
27O||8||15||221080	Factum est autem cum viderem ego Daniel visionem et quaererem intellegentiam, ecce stetit in conspectu meo quasi species viri; 
27O||8||16||221090	et audivi vocem viri inter Ulai, et clamavit et ait: “ Gabriel, fac intellegere istum visionem ”. 
27O||8||17||221100	Et venit et stetit iuxta, ubi ego stabam; cumque venisset, pavens corrui in faciem meam, et ait ad me: “Intellege, fili hominis, quoniam in tempore finis complebitur visio ”. 
27O||8||18||221110	Cumque loqueretur ad me, collapsus sum pronus in terram, et tetigit me et statuit me in gradu meo 
27O||8||19||221120	dixitque: “ Ecce ego ostendam tibi, quae futura sint in novissimo maledictionis, quoniam in tempore erit finis.
27O||8||20||221130	Aries, quem vidisti habere cornua, reges Medorum est atque Persarum; 
27O||8||21||221140	porro hircus caprarum rex Graecorum est, et cornu grande, quod erat inter oculos eius, ipse est rex primus. 
27O||8||22||221150	Quod autem, fracto illo, surrexerunt quattuor pro eo, quattuor regna de gente eius consurgent sed non in fortitudine eius. 
27O||8||23||221160	Et post regnum eorum, cum creverint iniquitate, consurget rex impudens facie et intellegens propositiones; 
27O||8||24||221170	et roborabitur fortitudo eius sed non in viribus suis, et supra quam credi potest universa vastabit et prosperabitur et faciet et interficiet robustos et populum sanctorum, 
27O||8||25||221180	et secundum sapientiam suam prosperabitur dolus in manu eius, et in corde suo magnificabitur et in tranquillitate occidet plurimos et contra principem principum consurget et sine manu conteretur. 
27O||8||26||221190	Et visio vespere et mane, quae dicta est, vera est; tu ergo signa visionem, quia post dies multos erit ”. 
27O||8||27||221200	Et ego Daniel langui et aegrotavi per dies; cumque surrexissem, faciebam opera regis et stupebam ad visionem, et non erat qui intellegeret.
27O||9||1||221210	In anno primo Darii filii Asueri de semine Medorum, qui impe ravit super regnum Chaldaeorum, 
27O||9||2||221220	anno uno regni eius, ego Daniel intellexi in libris numerum annorum, de quo factus est sermo Domini ad Ieremiam prophetam, ut complerentur desolationes Ierusalem, septuaginta anni; 
27O||9||3||221230	et posui faciem meam ad Dominum Deum meum, ut quaererem rogationem et deprecationem in ieiuniis, sacco et cinere. 
27O||9||4||221240	Et oravi Dominum Deum et confessus sum et dixi: “ Obsecro, Domine, Deus magne et terribilis, custodiens pactum et misericordiam diligentibus eum et custodientibus mandata eius; 
27O||9||5||221250	peccavimus, inique fecimus, impie egimus et recessimus et declinavimus a mandatis tuis ac iudiciis tuis; 
27O||9||6||221260	non oboedivimus servis tuis prophetis, qui locuti sunt in nomine tuo regibus nostris, principibus nostris, patribus nostris omnique populo terrae. 
27O||9||7||221270	Tibi, Domine, iustitia; nobis autem confusio faciei, sicut est hodie viro Iudae et habitatoribus Ierusalem et omni Israel, his qui prope sunt et his qui procul in universis terris, ad quas eiecisti eos propter iniquitates eorum, in quibus peccaverunt in te. 
27O||9||8||221280	Domine, nobis confusio faciei, regibus nostris, principibus nostris et patribus nostris, quia peccavimus tibi; 
27O||9||9||221290	Domino autem, Deo nostro, misericordia et propitiatio, quia recessimus a te. 
27O||9||10||221300	Et non audivimus vocem Domini Dei nostri, ut ambularemus in lege eius, quam posuit nobis per servos suos prophetas; 
27O||9||11||221310	et omnis Israel praevaricati sunt legem tuam et declinaverunt, ne audirent vocem tuam, et stillavit super nos maledictio et detestatio, quae scripta est in libro Moysis servi Dei, quia peccavimus ei. 
27O||9||12||221320	Et statuit sermones suos, quos locutus est super nos et super iudices nostros, qui iudicaverunt nos, ut superducerent in nos magnum malum, quale numquam fuit sub omni caelo, secundum quod factum est in Ierusalem. 
27O||9||13||221330	Sicut scriptum est in lege Moysis, omne malum hoc venit super nos, et non rogavimus faciem Domini Dei nostri, ut reverteremur ab iniquitatibus nostris et cogitaremus veritatem tuam. 
27O||9||14||221340	Et vigilavit Dominus super malitiam et adduxit eam super nos, quia iustus Dominus Deus noster in omnibus operibus suis, quae fecit; non enim audivimus vocem eius. 
27O||9||15||221350	Et nunc, Domine Deus noster, qui eduxisti populum tuum de terra Aegypti in manu forti et fecisti tibi nomen secundum diem hanc, peccavimus, iniquitatem fecimus, 
27O||9||16||221360	Domine, in omnem iustitiam tuam; avertatur, obsecro, ira tua et furor tuus a civitate tua Ierusalem et monte sancto tuo; propter peccata enim nostra et iniquitates patrum nostrorum Ierusalem et populus tuus in opprobrium sunt omnibus per circuitum nostrum. 
27O||9||17||221370	Nunc ergo exaudi, Deus noster, orationem servi tui et preces eius et ostende faciem tuam super sanctuarium tuum, quod desertum est, propter temetipsum. 
27O||9||18||221380	Inclina, Deus meus, aurem tuam et audi; aperi oculos tuos et vide desolationem nostram et civitatem, super quam invocatum est nomen tuum; neque enim in iustificationibus nostris prosternimus preces ante faciem tuam sed in miserationibus tuis multis. 
27O||9||19||221390	Exaudi, Domine! Placare, Domine! Attende et fac! Ne moreris propter temetipsum, Deus meus, quia nomen tuum invocatum est super civitatem et super populum tuum ”.
27O||9||20||221400	Cumque adhuc loquerer et orarem et confiterer peccata mea et peccata populi mei Israel et prosternerem preces meas in conspectu Dei mei pro monte sancto Dei mei, 
27O||9||21||221410	adhuc me loquente in oratione, ecce vir Gabriel, quem videram in visione principio, cito volans tetigit me in tempore sacrificii vespertini; 
27O||9||22||221420	et docuit me et locutus est mihi dixitque: “Daniel, nunc egressus sum, ut docerem te, et intellegeres. 
27O||9||23||221430	Ab exordio precum tuarum egressus est sermo; ego autem veni, ut indicarem, quia vir desideriorum es tu; ergo animadverte sermonem et intellege visionem.
27O||9||24||221440	Septuaginta hebdomades decretae sunt super populum tuum et super urbem sanctam tuam, ut consummetur praevaricatio, et finem accipiat peccatum, et deleatur iniquitas, et adducatur iustitia sempiterna, et impleatur visio et prophetes, et ungatur Sanctus sanctorum.
27O||9||25||221450	Scito ergo et animadverte: ab exitu sermonis ut iterum aedificetur Ierusalem usque ad christum ducem, hebdomades septem. Et hebdomades sexaginta duae erunt; et rursum aedificabitur platea et muri in angustia temporum.
27O||9||26||221460	Et post hebdomades sexaginta duas occidetur christus; et nihil erit ei. Et civitatem et sanctuarium dissipabit populus ducis venturi, et finis eius vastitas, et usque ad finem belli statuta desolatio.
27O||9||27||221470	Confirmabit autem pactum multis hebdomade una; et in dimidio hebdomadi deficiet hostia et sacrificium, et erit super alam abominationis vastator, et usquedum consummatio et decretum effundantur super vastatorem ”.
27O||10||1||221480	Anno tertio Cyri regis Per sarum verbum revelatum est Danieli cognomento Baltassar, et verum verbum et acies magna; intellexitque sermonem, intellegentia enim fuit ei in visione. 
27O||10||2||221490	In diebus illis ego Daniel lugebam tribus hebdomadis dierum, 
27O||10||3||221500	panem desiderabilem non comedi, et caro et vinum non introierunt in os meum, sed neque unguento unctus sum, donec complerentur tres hebdomades dierum.
27O||10||4||221510	Die autem vicesima et quarta mensis primi eram iuxta fluvium magnum, qui est Tigris, 
27O||10||5||221520	et levavi oculos meos et vidi: et ecce vir unus vestitus lineis, et renes eius accincti auro obryzo; 
27O||10||6||221530	et corpus eius quasi chrysolithus, et facies eius velut species fulgoris, et oculi eius ut lampas ardens, et brachia eius et, quae deorsum sunt usque ad pedes, quasi species aeris candentis, et vox sermonum eius ut vox multitudinis. 
27O||10||7||221540	Vidi autem ego Daniel solus visionem; porro viri, qui erant mecum, visionem non viderunt, sed terror nimius irruit super eos, et fugerunt in absconditum. 
27O||10||8||221550	Ego autem relictus solus vidi visionem grandem hanc, et non remansit in me fortitudo, sed et species mea immutata est in me usque ad dissipationem, nec habui quidquam virium. 
27O||10||9||221560	Et audivi vocem sermonum eius; et audiens vocem sermonum eius iacebam consternatus super faciem meam, et vultus meus haerebat terrae.
27O||10||10||221570	Et ecce manus tetigit me et erexit me super genua mea et super palmas manuum mearum, 
27O||10||11||221580	et dixit ad me: “ Daniel, vir desideriorum, intellege verba, quae ego loquor ad te, et sta in gradu tuo; nunc enim sum missus ad te ”. Cumque dixisset mihi sermonem istum, steti tremens. 
27O||10||12||221590	Et ait ad me: “ Noli metuere, Daniel, quia ex die primo, quo posuisti cor tuum ad intellegendum et ad humiliandum te in conspectu Dei tui, exaudita sunt verba tua; et ego veni propter sermones tuos. 
27O||10||13||221600	Princeps autem regni Persarum restitit mihi viginti et uno diebus; et ecce Michael, unus de principibus primis, venit in adiutorium meum; et ego remansi ibi iuxta regem Persarum. 
27O||10||14||221610	Veni autem, ut docerem te, quae ventura sunt populo tuo in novissimis diebus, quoniam adhuc visio in dies ”. 
27O||10||15||221620	Cumque loqueretur mihi huiuscemodi verbis, deieci vultum meum ad terram et tacui. 
27O||10||16||221630	Et ecce quasi similitudo filiorum hominis tetigit labia mea; et aperiens os meum locutus sum et dixi ad eum, qui stabat contra me: “ Domine mi, in visione angustiae venerunt super me, et nihil in me remansit virium. 
27O||10||17||221640	Et quomodo poterit servus domini mei loqui cum hoc domino meo? Nihil enim in me remansit virium, et halitus meus non remansit in me ”. 
27O||10||18||221650	Rursum ergo tetigit me quasi visio hominis et confortavit me 
27O||10||19||221660	et dixit: “Noli timere, vir desideriorum; pax tibi, confortare et esto robustus ”. Cumque loqueretur mecum, convalui et dixi: “ Loquere, domine mi, quia confortasti me ”.
27O||10||20||221670	Et ait: “ Numquid scis, quare venerim ad te? Et nunc revertar, ut proelier adversum principem Persarum. Et ego egrediar, et ecce princeps Graecorum veniens. 
27O||10||21||221680	Verumtamen annuntiabo tibi, quod expressum est in scriptura veritatis; et nemo est adiutor meus adversus hos, nisi Michael princeps vester.
27O||11||1||221690	Ego autem ab anno primo Darii Medi astabam ei, ut confortaretur et roboraretur. 
27O||11||2||221700	Et nunc veritatem annuntiabo tibi: Ecce adhuc tres reges stabunt pro Perside, et quartus ditabitur opibus nimis super omnes et, cum invaluerit divitiis suis, concitabit omnia adversum regnum Graeciae. 
27O||11||3||221710	Surget vero rex fortis et dominabitur dominatione multa et faciet, quod placuerit ei; 
27O||11||4||221720	et cum steterit, conteretur regnum eius et dividetur in quattuor ventos caeli, sed non in posteros eius neque secundum potentiam illius, qua dominatus est; lacerabitur enim regnum eius etiam ad alios, exceptis his. 
27O||11||5||221730	Et confortabitur rex austri, et unus de principibus eius praevalebit super eum et dominabitur dominatione super dominationem eius. 
27O||11||6||221740	Et post finem annorum foederabuntur; filiaque regis austri veniet ad regem aquilonis facere amicitiam. Et non obtinebit fortitudinem brachii, nec stabit brachium eius; et tradetur ipsa, et qui adduxerunt eam, et adulescens eius, et qui confortabat eam in temporibus. 
27O||11||7||221750	Et stabit de germine radicum eius plantatio loco eius et veniet ad exercitum et ingredietur oppidum regis aquilonis; et faciet adversus eos et confortabitur. 
27O||11||8||221760	Insuper et deos eorum cum sculptilibus eorum et vasis pretiosis argenti et auri captivos ducet in Aegyptum: ipse per aliquot annos praevalebit adversus regem aquilonis. 
27O||11||9||221770	Et intrabit in regnum regis austri et revertetur ad terram suam. 
27O||11||10||221780	Filii autem eius provocabuntur et congregabunt multitudinem exercituum plurimorum; et veniet properans et inundans et revertetur et concitabitur et congredietur usque ad oppidum eius. 
27O||11||11||221790	Et provocabitur rex austri et egredietur et pugnabit adversus eum, adversus regem aquilonis; et praeparabit multitudinem nimiam, et dabitur multitudo in manu eius. 
27O||11||12||221800	Et tolletur multitudo, et exaltabitur cor eius, et deiciet multa milia, sed non praevalebit. 
27O||11||13||221810	Revertetur enim rex aquilonis et praeparabit multitudinem maiorem quam prius; et in fine temporum annorumque veniet properans cum exercitu magno et opibus nimis. 
27O||11||14||221820	Et in temporibus illis multi consurgent adversus regem austri, filii quoque praevaricatorum populi tui extollentur, ut impleant visionem, et corruent. 
27O||11||15||221830	Et veniet rex aquilonis et comportabit aggerem et capiet urbem munitissimam; et brachia austri non sustinebunt, et populo electorum eius non erit fortitudo ad resistendum. 
27O||11||16||221840	Et faciet veniens super eum iuxta placitum suum, et non erit qui stet contra faciem eius; et stabit in terra inclita, et consumptio in manu eius. 
27O||11||17||221850	Et ponet faciem suam, ut veniat ad tenendum universum regnum eius, et recta faciet cum eo et filiam feminarum dabit ei, ut evertat illud; et non stabit nec illius erit. 
27O||11||18||221860	Et convertet faciem suam ad insulas et capiet multas, et cessare faciet princeps opprobrium eius, et opprobrium eius convertetur in eum. 
27O||11||19||221870	Et convertet faciem suam ad oppida terrae suae et impinget et corruet, et non invenietur. 
27O||11||20||221880	Et stabit in loco eius, qui mittat exactorem in decus regni; et in paucis diebus conteretur, non in furore nec in proelio.
27O||11||21||221890	Et stabit in loco eius despectus, et non tribuetur ei honor regius; et veniet clam et obtinebit regnum in fraudulentia. 
27O||11||22||221900	Et brachia pugnantis expugnabuntur a facie eius et conterentur; insuper et dux foederis. 
27O||11||23||221910	Et post amicitias, cum eo faciet dolum et ascendet et superabit in modico populo. 
27O||11||24||221920	In prosperitate uberes urbes ingredietur et faciet, quae non fecerunt patres eius et patres patrum eius: rapinas et praedam et divitias eorum dissipabit et contra oppida cogitationes inibit, et hoc usque ad tempus. 
27O||11||25||221930	Et concitabitur fortitudo eius et cor eius adversum regem austri in exercitu magno; et rex austri provocabitur ad bellum multis auxiliis et fortibus nimis, et non stabit, quia inibunt adversus eum consilia. 
27O||11||26||221940	Et comedentes panem cum eo conterent illum; exercitusque eius opprimetur, et cadent interfecti plurimi. 
27O||11||27||221950	Duorum quoque regum cor erit, ut malefaciant et ad mensam unam mendacium loquentur et non proficient, quia adhuc finis in aliud tempus. 
27O||11||28||221960	Et revertetur in terram suam cum opibus multis, et cor eius adversum testamentum sanctum; et faciet et revertetur in terram suam. 
27O||11||29||221970	Statuto tempore revertetur et veniet ad austrum, et non erit priori simile novissimum. 
27O||11||30||221980	Et venient super eum trieres, Romani; et percutietur et revertetur et indignabitur contra testamentum sanctum et faciet reverteturque et cogitabit adversum eos, qui dereliquerunt testamentum sanctum. 
27O||11||31||221990	Et brachia ex eo stabunt et polluent sanctuarium fortitudinis et auferent iuge sacrificium et dabunt abominationem vastatoris. 
27O||11||32||222000	Et impios in testamentum errare faciet fraudulenter; populus autem scientium Deum suum obtinebit et faciet. 
27O||11||33||222010	Et docti in populo docebunt plurimos; et ruent in gladio et in flamma et in captivitate et in rapina per dies. 
27O||11||34||222020	Cumque corruerint, sublevabuntur auxilio parvulo, et applicabuntur eis plurimi fraudulenter. 
27O||11||35||222030	Et de eruditis ruent, ut aliqui eorum conflentur et purgentur et dealbentur usque ad tempus praefinitum, quia adhuc aliud tempus erit.
27O||11||36||222040	Et faciet iuxta voluntatem suam rex et elevabitur et magnificabitur adversus omnem deum et adversus Deum deorum loquetur magnifica et prosperabitur, donec compleatur iracundia; perpetrata quippe est definitio. 
27O||11||37||222050	Et deos patrum suorum non reputabit neque concupiscentiam feminarum nec quemquam deorum curabit, quia super universa magnificabit se; 
27O||11||38||222060	deum autem oppidorum in loco suo venerabitur et deum, quem ignoraverunt patres eius, colet auro et argento et lapide pretioso rebusque pretiosis 
27O||11||39||222070	et faciet adversus oppida munita cum deo alieno; qui cognoverit eum, multiplicabit gloriam eius et dabit eis potestatem in multis et terram dividet pretio.
27O||11||40||222080	Et in tempore praefinito proeliabitur adversus eum rex austri, et quasi tempestas veniet contra illum rex aquilonis in curribus et in equitibus et in classe magna, et ingredietur terras et conteret et pertransiet. 
27O||11||41||222090	Et introibit in terram gloriosam, et multae corruent; hae autem solae salvabuntur de manu eius: Edom et Moab et principium filiorum Ammon. 
27O||11||42||222100	Et mittet manum suam in terras, et terra Aegypti non effugiet; 
27O||11||43||222110	et dominabitur thesaurorum auri et argenti et in omnibus pretiosis Aegypti, et Libyes et Aethiopes in vestigia eius transibunt. 
27O||11||44||222120	Et fama turbabit eum ab oriente et ab aquilone; et veniet in ira magna, ut conterat et interficiat plurimos, 
27O||11||45||222130	et figet tabernacula palatii sui inter maria super montem sanctum decoris; et veniet usque ad summitatem eius, et nemo auxiliabitur ei.
27O||12||1||222140	In tempore autem illo con surget Michael, princeps magnus, qui stat pro filiis populi tui, et erit tempus angustiae, quale non fuit ab eo, quo gentes esse coeperunt, usque ad tempus illud. Et in tempore illo salvabitur populus tuus, omnis, qui inventus fuerit scriptus in libro. 
27O||12||2||222150	Et multi de his, qui dormiunt in terra pulveris, evigilabunt: alii in vitam aeternam, et alii in opprobrium sempiternum. 
27O||12||3||222160	Qui autem docti fuerint, fulgebunt quasi splendor firmamenti; et, qui ad iustitiam erudierint multos, quasi stellae in perpetuas aeternitates. 
27O||12||4||222170	Tu autem, Daniel, claude sermones et signa librum usque ad tempus finis; pertransibunt plurimi, et multiplex erit scientia ”. 
27O||12||5||222180	Et vidi ego Daniel: et ecce duo alii stabant, unus hinc super ripam fluminis, et alius inde ex altera ripa fluminis. 
27O||12||6||222190	Et dixit viro, qui indutus erat lineis, qui stabat super aquas fluminis: “ Usquequo finis horum mirabilium? ”. 
27O||12||7||222200	Et audivi virum, qui indutus erat lineis, qui stabat super aquas fluminis, cum levasset dexteram et sinistram suam in caelum et iurasset per Viventem in aeternum: “ Quia in tempus, tempora et dimidium temporis; et cum completa fuerit dispersio manus populi sancti, complebuntur universa haec ”. 
27O||12||8||222210	Et ego audivi et non intellexi et dixi: “ Domine mi, quid erit finis horum? ”. 
27O||12||9||222220	Et ait: “ Vade, Daniel, quia clausi sunt signatique sermones usque ad tempus praefinitum. 
27O||12||10||222230	Purificabuntur et dealbabuntur et probabuntur multi, et impie agent impii, neque intellegent omnes impii; porro docti intellegent. 
27O||12||11||222240	Et a tempore, cum ablatum fuerit iuge sacrificium, et posita fuerit abominatio vastatoris, dies mille ducenti nonaginta. 
27O||12||12||222250	Beatus, qui exspectat et pervenit usque ad dies mille trecentos triginta quinque. 
27O||12||13||222260	Tu autem vade ad finem et requiesce; et stabis in sorte tua in fine dierum ”.
27O||13||1||222270	(Hucusque Daniel in Hebraeo volumine legimus. Cetera, quae sequuntur usque ad finem libri, de Theodotionis editione translata sunt). Et erat vir habitans in Ba bylone, et nomen eius Ioa chim; 
27O||13||2||222280	et accepit uxorem nomine Susannam, filiam Helciae, pulchram nimis et timentem Dominum; 
27O||13||3||222290	parentes enim illius, cum essent iusti, erudierunt filiam suam secundum legem Moysis. 
27O||13||4||222300	Erat autem Ioachim dives valde, et erat ei pomerium vicinum domui suae; et ad ipsum confluebant Iudaei, eo quod esset honorabilior omnium. 
27O||13||5||222310	Et constituti sunt de populo duo senes iudices in anno illo, de quibus locutus est Dominus quia egressa est iniquitas de Babylone a senibus iudicibus, qui videbantur regere populum. 
27O||13||6||222320	Isti frequentabant domum Ioachim, et veniebant ad eos omnes, qui habebant iudicia. 
27O||13||7||222330	Cum autem populus revertisset per meridiem, ingrediebatur Susanna et deambulabat in pomerio viri sui. 
27O||13||8||222340	Et videbant eam duo senes cotidie ingredientem et deambulantem et facti sunt in concupiscentia eius 
27O||13||9||222350	et everterunt sensum suum et declinaverunt oculos suos, ut non viderent caelum neque recordarentur iudiciorum iustorum. 
27O||13||10||222360	Erant ergo ambo vulnerati amore eius nec indicaverunt sibi vicissim dolorem suum; 
27O||13||11||222370	erubescebant enim indicare concupiscentiam suam, volentes concumbere cum ea. 
27O||13||12||222380	Et observabant cotidie sollicitius videre eam. Dixitque alter ad alterum: 
27O||13||13||222390	“ Eamus domum, quia prandi hora est ”. Et egressi recesserunt a se. 
27O||13||14||222400	Cumque revertissent, venerunt in unum et, sciscitantes ab invicem causam, confessi sunt concupiscentiam suam; et tunc in commune statuerunt tempus, quando eam possent invenire solam.
27O||13||15||222410	Factum est autem, cum observarent diem aptum, ingressa est aliquando sicut heri et nudiustertius cum duabus solis puellis voluitque lavari in pomerio, aestus quippe erat. 
27O||13||16||222420	Et non erat ibi quisquam, praeter duos senes absconditos et contemplantes eam. 
27O||13||17||222430	Dixit ergo puellis: “ Afferte mihi oleum et smegmata et ostia pomerii claudite, ut laver ”. 
27O||13||18||222440	Et fecerunt, sicut praeceperat; clauseruntque ostia pomerii et egressae sunt per posticium, ut afferrent, quae iusserat; nesciebantque senes intus esse absconditos. 
27O||13||19||222450	Cum autem egressae essent puellae, surrexerunt duo senes et accurrerunt ad eam et dixerunt: 
27O||13||20||222460	“ Ecce ostia pomerii clausa sunt, et nemo nos videt, et in concupiscentia tui sumus; quam ob rem assentire nobis et commiscere nobiscum. 
27O||13||21||222470	Quod si nolueris, dicemus testimonium contra te, quod fuerit tecum iuvenis et ob hanc causam emiseris puellas a te ”. 
27O||13||22||222480	Ingemuit Susanna et ait: “ Angustiae sunt mihi undique: si enim hoc egero, mors mihi est; si autem non egero, non effugiam manus vestras; 
27O||13||23||222490	sed melius mihi est absque opere incidere in manus vestras quam peccare in conspectu Domini ”. 
27O||13||24||222500	Et exclamavit voce magna Susanna; exclamaverunt autem et senes adversus eam, 
27O||13||25||222510	et, cum cucurrisset unus, aperuit ostia pomerii.
27O||13||26||222520	Cum ergo audissent clamorem in pomerio famuli domus, irruerunt per posticam, ut viderent quidnam esset ei. 
27O||13||27||222530	Postquam autem senes locuti sunt sermones suos, erubuerunt servi vehementer, quia numquam dictus fuerat sermo huiuscemodi de Susanna. Et factum est die crastina, 
27O||13||28||222540	cum venisset populus ad virum eius Ioachim, venerunt et duo presbyteri pleni iniqua cogitatione adversum Susannam, ut interficerent eam; 
27O||13||29||222550	et dixerunt coram populo: “ Mittite ad Susannam, filiam Helciae, quae est uxor Ioachim ”; et miserunt. 
27O||13||30||222560	Et venit cum parentibus et filiis et universis cognatis suis. 
27O||13||31||222570	Porro Susanna erat delicata nimis et pulchra specie. 
27O||13||32||222580	At iniqui illi iusserunt, ut discooperiretur — erat enim cooperta — ut satiarentur decore eius. 
27O||13||33||222590	Flebant igitur sui et omnes, qui videbant eam. 
27O||13||34||222600	Consurgentes autem duo presbyteri in medio populi, posuerunt manus super caput eius; 
27O||13||35||222610	quae flens suspexit ad caelum: erat enim cor eius fiduciam habens in Domino. 
27O||13||36||222620	Et dixerunt presbyteri: “ Cum deambularemus in pomerio soli, ingressa est haec cum duabus puellis et clausit ostia pomerii et dimisit puellas; 
27O||13||37||222630	venitque ad eam adulescens, qui erat absconditus, et concubuit cum ea. 
27O||13||38||222640	Porro nos cum essemus in angulo pomerii, videntes iniquitatem cucurrimus ad eos et vidimus eos commisceri. 
27O||13||39||222650	Et illum quidem non quivimus comprehendere, quia fortior nobis erat et, apertis ostiis, exilivit. 
27O||13||40||222660	Hanc autem cum apprehendissemus, interrogavimus, quisnam esset adulescens, et noluit indicare nobis. Huius rei testes sumus ”. 
27O||13||41||222670	Credidit eis multitudo quasi senibus populi et iudicibus, et condemnaverunt eam ad mortem.
27O||13||42||222680	Exclamavit autem voce magna Susanna et dixit: “ Deus aeterne, qui absconditorum es cognitor, qui nosti omnia antequam fiant, 
27O||13||43||222690	tu scis quoniam falsum contra me tulerunt testimonium; et ecce morior, cum nihil horum fecerim, quae isti malitiose composuerunt adversum me ”.
27O||13||44||222700	Exaudivit autem Dominus vocem eius. 
27O||13||45||222710	Cumque duceretur ad mortem, suscitavit Deus spiritum sanctum pueri iunioris, cuius nomen Daniel; 
27O||13||46||222720	et exclamavit voce magna: “ Innocens ego sum a sanguine huius ”. 
27O||13||47||222730	Et conversus omnis populus ad eum dixit: “ Quis est iste sermo, quem tu locutus es? ”. 
27O||13||48||222740	Qui cum staret in medio eorum, ait: “ Sic fatui, filii Israel? Non iudicantes neque, quod verum est, cognoscentes, condemnastis filiam Israel! 
27O||13||49||222750	Revertimini ad iudicium, quia falsum testimonium locuti sunt adversum eam ”. 
27O||13||50||222760	Reversus est ergo omnis populus cum festinatione, et dixerunt ei senes: “ Veni et sede in medio nostrum et indica nobis, quia tibi dedit Deus honorem senectutis ”. 
27O||13||51||222770	Et dixit ad eos Daniel: “ Separate illos ab invicem procul, et diiudicabo eos ”. 
27O||13||52||222780	Cum ergo divisi essent alter ab altero, vocavit unum de eis et dixit ad eum: “ Inveterate dierum malorum, nunc venerunt peccata tua, quae operabaris prius, 
27O||13||53||222790	iudicans iudicia iniusta, innocentes opprimens et dimittens noxios, dicente Domino: “Innocentem et iustum non interficies”. 
27O||13||54||222800	Nunc ergo, si vidisti eam, dic sub qua arbore videris eos loquentes sibi ”. Qui ait: “ Sub schino ”. 
27O||13||55||222810	Dixit autem Daniel: “ Recte mentitus es in caput tuum; ecce enim angelus Dei, accepta sententia a Deo, scindet te medium ”. 
27O||13||56||222820	Et amoto eo, iussit adduci alium et dixit ei: “ Semen Chanaan et non Iudae, species decepit te, et concupiscentia subvertit cor tuum. 
27O||13||57||222830	Sic faciebatis filiabus Israel, et illae timentes loquebantur vobis, sed non filia Iudae sustinuit iniquitatem vestram. 
27O||13||58||222840	Nunc ergo dic mihi sub qua arbore comprehenderis eos colloquentes sibi ”. Qui ait: “ Sub prino ”. 
27O||13||59||222850	Dixit autem ei Daniel: “ Recte mentitus es et tu in caput tuum; manet enim angelus Dei, gladium habens, ut secet te medium et interficiat vos ”. 
27O||13||60||222860	Exclamavit itaque omnis coetus voce magna et benedixerunt Deo, qui salvat sperantes in se. 
27O||13||61||222870	Et consurrexerunt adversum duos presbyteros — convicerat enim eos Daniel ex ore suo falsum dixisse testimonium — feceruntque eis, sicut male egerant adversum proximum, 
27O||13||62||222880	ut facerent secundum legem Moysis; et interfecerunt eos, et salvatus est sanguis innoxius in die illa. 
27O||13||63||222890	Helcias autem et uxor eius laudaverunt Deum pro filia sua Susanna, cum Ioachim marito eius et cognatis omnibus, quia non esset inventa in ea res turpis. 
27O||13||64||222900	Daniel autem factus est magnus in conspectu populi a die illa et deinceps.
27O||14||1||222910	Et rex Astyages appositus est ad patres suos, et suscepit Cyrus Perses regnum eius.
27O||14||2||222920	Erat autem Daniel conviva regis et honoratus super omnes amicos eius. 
27O||14||3||222930	Erat quoque idolum nomine Bel apud Babylonios, ct impendebantur in eo per dies singulos similae artabae duodecim et oves quadraginta vinique metretae sex. 
27O||14||4||222940	Rex quoque colebat eum et ibat per singulos dies adorare eum; porro Daniel adorabat Deum suum. Dixitque ei rex: “ Quare non adoras Bel? ”. 
27O||14||5||222950	Qui respondens ait ei: “ Quia non colo idola manufacta sed viventem Deum, qui creavit caelum et terram et habet potestatem omnis carnis ”. 
27O||14||6||222960	Et dixit ad eum rex: “Non tibi videtur esse Bel vivens deus? An non vides, quanta comedat et bibat cotidie? ”. 
27O||14||7||222970	Et ait Daniel arridens: “ Ne erres, rex; iste enim intrinsecus luteus est et forinsecus aereus, neque comedit neque bibit aliquando ”. 
27O||14||8||222980	Et iratus rex vocavit sacerdotes eius et ait eis: “ Nisi dixeritis mihi, quis est qui comedat impensas has, moriemini; 
27O||14||9||222990	si autem ostenderitis quoniam Bel comedat haec, morietur Daniel, quia blasphemavit in Bel ”. Et dixit Daniel regi: “ Fiat iuxta verbum tuum ”. 
27O||14||10||223000	Erant autem sacerdotes Bel septuaginta, exceptis uxoribus et parvulis et filiis. Et venit rex cum Daniele in templum Belis. 
27O||14||11||223010	Et dixerunt sacerdotes Belis: “ Ecce nos egredimur foras; et tu, rex, affer escas et vinum miscens pone et claude ostium et signa anulo tuo; 
27O||14||12||223020	et, cum ingressus fueris mane, nisi inveneris omnia comesta a Bel, morte moriemur, vel Daniel, qui mentitus est adversum nos ”. 
27O||14||13||223030	Contemnebant autem, quia fecerant sub mensa absconditum introitum et per illum ingrediebantur semper et devorabant ea. 
27O||14||14||223040	Factum est igitur, postquam egressi sunt illi, et rex posuit cibos ante Bel; et praecepit Daniel pueris suis, et attulerunt cinerem et cribraverunt per totum templum coram rege solo et egressi clauserunt ostium et signantes anulo regis abierunt. 
27O||14||15||223050	Sacerdotes autem ingressi sunt nocte iuxta consuetudinem suam et uxores et filii eorum et comederunt omnia et biberunt. 
27O||14||16||223060	Surrexit autem rex primo diluculo, et Daniel cum eo; 
27O||14||17||223070	et ait rex: “ Salvane sunt signa, Daniel? ”. Qui respondit: “ Salva, rex ”. 
27O||14||18||223080	Statimque cum aperuisset ostium, intuitus rex mensam, exclamavit voce magna: “ Magnus es, Bel, et non est apud te dolus quisquam ”. 
27O||14||19||223090	Et risit Daniel et tenuit regem, ne ingrederetur intro, et dixit: “ Ecce pavimentum; animadverte, cuius vestigia sunt haec ”. 
27O||14||20||223100	Et dixit rex: “ Video vestigia virorum et mulierum et infantium ”. Et iratus est rex. 
27O||14||21||223110	Tunc apprehendit sacerdotes et uxores et filios eorum, et ostenderunt ei abscondita ostiola, per quae ingrediebantur et consumebant, quae erant super mensam. 
27O||14||22||223120	Occidit ergo illos rex et tradidit Bel in potestate Danieli, qui subvertit eum et templum eius.
27O||14||23||223130	Et erat draco magnus, et colebant eum Babylonii. 
27O||14||24||223140	Et dixit rex Danieli: “ Non potes dicere quia iste non sit deus vivens; adora ergo eum ”. 
27O||14||25||223150	Dixitque Daniel: “ Dominum Deum meum adoro, quia ipse est Deus vivens. 
27O||14||26||223160	Tu autem, rex, da mihi potestatem, et interficiam draconem absque gladio et fuste ”. Et ait rex: “ Do tibi ”. 
27O||14||27||223170	Tulit ergo Daniel picem et adipem et pilos et coxit pariter; fecitque massas et dedit in os draconis et, cum comedisset, diruptus est draco. Et dixit: “ Ecce quae colebatis ”. 
27O||14||28||223180	Cum audissent Babylonii, indignati sunt vehementer et congregati adversum regem dixerunt: “Iudaeus factus est rex; Bel destruxit, draconem interfecit et sacerdotes occidit ”. 
27O||14||29||223190	Et dixerunt, cum venissent ad regem: “ Trade nobis Danielem; alioquin interficiemus te et domum tuam ”. 
27O||14||30||223200	Vidit ergo rex quod irruerent in eum vehementer et, necessitate compulsus, tradidit eis Danielem. 
27O||14||31||223210	Qui miserunt eum in lacum leonum, et erat ibi diebus sex. 
27O||14||32||223220	Porro in lacu erant septem leones, et dabantur eis cotidie duo corpora et duae oves; et tunc non data sunt eis, ut devorarent Danielem. 
27O||14||33||223230	Erat autem Abacuc propheta in Iudaea et ipse coxerat pulmentum et intriverat panes in alveolo et ibat in campum, ut ferret messoribus. 
27O||14||34||223240	Dixitque angelus Domini ad Abacuc: “ Fer prandium, quod habes, in Babylonem Danieli, qui est in lacu leonum ”. 
27O||14||35||223250	Et dixit Abacuc: “ Domine, Babylonem non vidi et lacum nescio ”. 
27O||14||36||223260	Et apprehendit eum angelus Domini in vertice eius et portavit eum capillo capitis sui posuitque eum in Babylone supra lacum in impetu spiritus sui. 
27O||14||37||223270	Et clamavit Abacuc dicens: “ Daniel, Daniel, tolle prandium, quod misit tibi Deus ”. 
27O||14||38||223280	Et ait Daniel: “Recordatus es enim mei, Deus, et non dereliquisti diligentes te ”. 
27O||14||39||223290	Surgensque Daniel comedit. Porro angelus Dei restituit Abacuc confestim in loco suo. 
27O||14||40||223300	Venit ergo rex die septima, ut lugeret Danielem; et venit ad lacum et introspexit, et ecce Daniel sedens. 
27O||14||41||223310	Et exclamavit rex voce magna dicens: “Magnus es, Domine, Deus Danielis, et non est alius praeter te ”. 
27O||14||42||223320	Porro illos, qui perditionis eius causa fuerant, intromisit in lacum; et devorati sunt in momento coram eo.
28O||1||1||223330	Verbum Domini, quod factum est ad Osee filium Beeri in die bus Oziae, Ioatham, Achaz, Ezechiae regum Iudae, et in diebus Ieroboam filii Ioas regis Israel.
28O||1||2||223340	Principium verbi Domini per Osee. Dixit Dominus ad Osee: “ Vade, sume tibi mulierem fornicationum et filios fornicationum, quia fornicans fornicatur terra a Domino ”.
28O||1||3||223350	Et abiit et accepit Gomer filiam Debelaim, quae concepit et peperit ei filium. 
28O||1||4||223360	Et dixit Dominus ad eum: “ Voca nomen eius 'Iezrahel', quoniam adhuc modicum et visitabo sanguinem Iezrahel super domum Iehu et cessare faciam regnum domus Israel; 
28O||1||5||223370	et in illa die conteram arcum Israel in valle Iezrahel ”.
28O||1||6||223380	Et concepit adhuc et peperit filiam; et dixit ei: “ Voca nomen eius “Absque misericordia”, quia non addam ultra misereri domui Israel, ut ignoscam eis. 
28O||1||7||223390	Et domui Iudae miserebor et salvabo eos in Domino Deo suo et non salvabo eos in arcu et gladio et in bello et in equis et in equitibus ”. 
28O||1||8||223400	Et ablactavit eam, quae erat 'Absque misericordia', et concepit et peperit filium. 
28O||1||9||223410	Et dixit: “ Voca nomen eius 'Non populus meus', quia vos non populus meus, et ego 'Non sum' vobis.
28O||2||1||223420	Et erit numerus filiorum Israel quasi arena maris, quae sine mensura est et non numerabitur. Et erit: in loco, ubi dicebatur eis: “Non populus meus vos”, dicetur eis: “Filii Dei viventis”.
28O||2||2||223430	Et congregabuntur filii Iudae et filii Israel pariter et ponent sibimet caput unum et ascendent de terra, quia magnus dies Iezrahel.
28O||2||3||223440	Dicite fratribus vestris: “Populus meus” et sororibus vestris: “Misericordiam consecuta”.
28O||2||4||223450	Contendite adversum matrem vestram; contendite, quoniam ipsa non uxor mea, et ego non vir eius; auferat fornicationes suas a facie sua et adulteria sua de medio uberum suorum,
28O||2||5||223460	ne forte exspoliem eam nudam et statuam eam secundum diem nativitatis suae et ponam eam quasi solitudinem et statuam eam velut terram aridam et interficiam eam siti.
28O||2||6||223470	Et filiorum illius non miserebor, quoniam filii fornicationum sunt,
28O||2||7||223480	quia fornicata est mater eorum, turpiter egit, quae concepit eos; quia dixit: “Vadam post amatores meos, qui dant panes mihi et aquas meas, lanam meam et linum meum, oleum meum et potum meum”.
28O||2||8||223490	Propter hoc ecce ego saepiam viam tuam spinis et saepiam eam maceria, et semitas suas non inveniet;
28O||2||9||223500	et sequetur amatores suos et non apprehendet eos; et quaeret eos et non inveniet et dicet: “Vadam et revertar ad virum meum priorem, quia bene mihi erat tunc magis quam nunc”.
28O||2||10||223510	Et haec nescivit quia ego dedi ei frumentum et vinum et oleum et argentum multiplicavi ei et aurum, quae fecerunt Baal.
28O||2||11||223520	Idcirco convertar et sumam frumentum meum in tempore suo et vinum meum in tempore suo; et auferam lanam meam et linum meum, quae operiebant pudenda eius,
28O||2||12||223530	et nunc revelabo ignominiam eius in oculis amatorum eius, et nullus est qui eruat eam de manu mea.
28O||2||13||223540	Et cessare faciam omne gaudium eius, sollemnitatem eius, neomeniam eius, sabbatum eius et omnia festa tempora eius;
28O||2||14||223550	et corrumpam vineam eius et ficum eius, de quibus dixit: “Mercedes hae meae sunt, quas dederunt mihi amatores mei”. Et ponam eas in saltum, et comedet illas bestia agri.
28O||2||15||223560	Et visitabo super eam dies Baalim, quibus accendebat incensum et ornabatur inaure sua et monili suo et ibat post amatores suos, sed mei obliviscebatur, dicit Dominus.
28O||2||16||223570	Propter hoc ecce ego lactabo eam et ducam eam in solitudinem et loquar ad cor eius;
28O||2||17||223580	et dabo ei vineas eius ex eodem loco et vallem Achor, portam spei, et respondebit ibi iuxta dies iuventutis suae et iuxta dies ascensionis suae de terra Aegypti.
28O||2||18||223590	Et erit: in die illa, ait Dominus, vocabis me: “Vir meus” et non vocabis me ultra: “Baal meus”.
28O||2||19||223600	Et auferam nomina Baalim de ore eius, et non recordabitur ultra nominis eorum.
28O||2||20||223610	Et percutiam eis foedus in die illa cum bestia agri et cum volucre caeli et cum reptili terrae; et arcum et gladium et bellum conteram de terra et cubare eos faciam confidenter.
28O||2||21||223620	Et sponsabo te mihi in sempiternum; et sponsabo te mihi in iustitia et iudicio et in misericordia et miserationibus.
28O||2||22||223630	Et sponsabo te mihi in fide, et cognosces Dominum.
28O||2||23||223640	Et erit: in illa die exaudiam, dicit Dominus, exaudiam caelos, et illi exaudient terram;
28O||2||24||223650	et terra exaudiet triticum et vinum et oleum, et haec exaudient Iezrahel.
28O||2||25||223660	Et seminabo eam mihi in terram et miserebor eius, quae fuit “Absque misericordia”;
28O||2||26||223670	et dicam “Non populo meo”: “Populus meus tu”; et ipse dicet: “Deus meus es tu” ”.
28O||3||1||223680	Et dixit Dominus ad me: “ Adhuc vade, dilige mulierem dilectam amico et adulteram, sicut diligit Dominus filios Israel, et ipsi respectant ad deos alienos et diligunt placentas uvarum ”.
28O||3||2||223690	Et emi eam mihi quindecim argenteis et choro hordei et dimidio choro hordei. 
28O||3||3||223700	Et dixi ad eam: “ Dies multos exspectabis me; non fornicaberis et non eris viro, neque ibo ego ad te ”. 
28O||3||4||223710	Quia dies multos sedebunt filii Israel sine rege et sine principe et sine sacrificio et sine lapide et sine ephod et sine theraphim. 
28O||3||5||223720	Et post haec revertentur filii Israel et quaerent Dominum Deum suum et David regem suum et pavebunt ad Dominum et ad bonum eius in fine dierum.
28O||4||1||223730	“ Audite verbum Domini, filii Israel, quia iudicium Domino cum habitatoribus terrae: non est enim veritas, et non est benignitas, et non est scientia Dei in terra;
28O||4||2||223740	maledictum et mendacium et homicidium et furtum et adulterium inundaverunt, et sanguis sanguinem tetigit.
28O||4||3||223750	Propter hoc lugebit terra, et infirmabitur omnis, qui habitat in ea, cum bestia agri et volucre caeli, sed et pisces maris auferentur.
28O||4||4||223760	Verumtamen non sit qui contendat nec qui arguat, sed tecum iudicium meum, sacerdos.
28O||4||5||223770	Et corrues plena die, et corruet etiam propheta tecum nocte; et perdam matrem tuam.
28O||4||6||223780	Perit populus meus, eo quod non habuerit scientiam. Quia tu scientiam reppulisti, repellam te, ne sacerdotio fungaris mihi; et quia oblitus es legis Dei tui, obliviscar filiorum tuorum et ego.
28O||4||7||223790	Secundum multitudinem eorum, sic peccaverunt mihi; gloriam eorum in ignominiam commutabo.
28O||4||8||223800	Peccatum populi mei comedunt et ad iniquitatem eorum sublevabunt animas eorum.
28O||4||9||223810	Et erit sicut populus sic sacerdos; et visitabo super eum vias eius et opera eius reddam ei.
28O||4||10||223820	Et comedent et non saturabuntur; fornicabuntur et non multiplicabuntur, quoniam Dominum reliquerunt in non custodiendo.
28O||4||11||223830	Fornicatio et vinum et ebrietas auferunt cor.
28O||4||12||223840	Populus meus in ligno suo interrogat, et baculus eius annuntiat ei; spiritus enim fornicationum decepit eos, et fornicantur a Deo suo.
28O||4||13||223850	Super capita montium sacrificant et super colles accendunt thymiama, subtus quercum et populum et terebinthum, quia bona est umbra eius; ideo fornicantur filiae vestrae, et sponsae vestrae adulterae sunt.
28O||4||14||223860	Non visitabo super filias vestras, cum fuerint fornicatae, et super sponsas vestras, cum adulteraverint, quoniam hi ipsi cum meretricibus secedunt et cum prostibulis delubrorum sacrificant, et populus non intellegens corruet.
28O||4||15||223870	Si fornicaris tu, Israel, non delinquat saltem Iuda; et nolite ingredi in Galgala et ne ascenderitis in Bethaven neque iuraveritis: “Vivit Dominus”.
28O||4||16||223880	Quoniam sicut vacca lasciviens Israel contumax est; nunc pascet eos Dominus quasi agnum in latitudine?
28O||4||17||223890	Particeps idolorum Ephraim, dimitte eum.
28O||4||18||223900	Transiit convivium eorum, fornicatione fornicati sunt, diligunt vehementer ignominiam impudicitiae.
28O||4||19||223910	Ligabit spiritus eos in alis suis, et confundentur a sacrificiis suis.
28O||5||1||223920	Audite hoc, sacerdotes, et attendite, domus Israel; et domus regis, auscultate, quia vobis iudicium est; quoniam laqueus facti estis pro Maspha et rete expansum super Thabor.
28O||5||2||223930	Et foveam Settim profundam fecerunt; ego autem castigabo vos omnes.
28O||5||3||223940	Ego scio Ephraim, et Israel non est absconditus a me; quia nunc fornicatus es, Ephraim, contaminatus est Israel.
28O||5||4||223950	Non dabunt opera sua, ut revertantur ad Deum suum, quia spiritus fornicationis in medio eorum, et Dominum non cognoverunt.
28O||5||5||223960	Et testatur arrogantia Israel in faciem suam, et Israel et Ephraim ruent in iniquitate sua: ruet etiam Iudas cum eis.
28O||5||6||223970	In gregibus suis et in armentis suis vadent ad quaerendum Dominum et non invenient; subtraxit se ab eis.
28O||5||7||223980	In Dominum praevaricati sunt, quia filios alienos genuerunt; nunc devorabit eos uno mense cum partibus suis.
28O||5||8||223990	Clangite bucina in Gabaa, tuba in Rama, conclamate in Bethaven, exterrete Beniamin.
28O||5||9||224000	Ephraim vastabitur in die correptionis; in tribubus Israel annuntio rem certam.
28O||5||10||224010	Facti sunt principes Iudae quasi transferentes terminos; super eos effundam quasi aquam iram meam.
28O||5||11||224020	Oppressus est Ephraim, fractum est ius, quoniam voluit abire post sordem.
28O||5||12||224030	Et ego quasi sanies Ephraim, et quasi putredo domui Iudae.
28O||5||13||224040	Et vidit Ephraim languorem suum, et Iuda ulcus suum; et abiit Ephraim ad Assyriam et misit ad regem magnum; sed et ipse non poterit sanare vos nec solvere poterit vos ab ulcere.
28O||5||14||224050	Quoniam ego quasi leaena Ephraim et quasi catulus leonis domui Iudae; ego, ego capiam et vadam, tollam, et non est qui eruat.
28O||5||15||224060	Vadens revertar ad locum meum, donec poenas solvant et quaerant faciem meam, in tribulatione sua me desiderent.
28O||6||1||224070	“Venite, et revertamur ad Do minum, quia ipse laceravit et sanabit nos, percussit et curabit nos.
28O||6||2||224080	Vivificabit nos post duos dies, in die tertia suscitabit nos, et vivemus in conspectu eius.
28O||6||3||224090	Sciamus sequamurque, ut cognoscamus Dominum. Quasi diluculum praeparatus est egressus eius, et veniet quasi imber nobis temporaneus, quasi imber serotinus irrigans terram”.
28O||6||4||224100	Quid faciam tibi, Ephraim? Quid faciam tibi, Iuda? Caritas vestra quasi nubes matutina et quasi ros mane pertransiens.
28O||6||5||224110	Propter hoc dolavi per prophetas, occidi eos in verbis oris mei, sed ius meum quasi lux egredietur;
28O||6||6||224120	quia caritatem volo et non sacrificium, et scientiam Dei plus quam holocausta.
28O||6||7||224130	Ipsi autem in Adam transgressi sunt pactum; ibi praevaricati sunt in me.
28O||6||8||224140	Galaad civitas operantium iniquitatem maculata sanguine.
28O||6||9||224150	Et quasi insidiantes virum latrones caterva sacerdotum; in via interficiunt pergentes Sichem, vere scelus operantur.
28O||6||10||224160	In domo Israel vidi horrendum: ibi fornicationes Ephraim, contaminatus est Israel.
28O||6||11||224170	Sed et tibi, Iuda, parata est messis, cum convertero sortem populi mei.
28O||7||1||224180	Cum sanare vellem Israel, revelata est iniquitas Ephraim et malitia Samariae, quia operati sunt mendacium; et fur ingressus est, foris autem spoliat turma latronum.
28O||7||2||224190	Et non dicunt in cordibus suis omnem malitiam eorum me recordari. Nunc circumdederunt eos opera sua, coram facie mea facta sunt.
28O||7||3||224200	In malitia sua laetificaverunt regem et in mendaciis suis principes.
28O||7||4||224210	Omnes adulterantes; quasi clibanus succensus illi, pistor cessat excitare ignem a commixtione fermenti, donec fermentetur totum.
28O||7||5||224220	Die regis nostri infirmi facti sunt principes ardore vini, quod apprehendit protervos.
28O||7||6||224230	Quia applicuerunt quasi clibanum cor suum in insidiando; tota nocte dormivit ira eorum, mane ipsa ardet quasi ignis flammae.
28O||7||7||224240	Omnes calefacti sunt quasi clibanus et devorant iudices suos. Omnes reges eorum ceciderunt; non est qui clamet in eis ad me.
28O||7||8||224250	Ephraim in populis ipse commiscebatur; Ephraim factus est subcinericius panis, qui non reversatur.
28O||7||9||224260	Comederunt alieni robur eius, et ipse nescit; sed et cani effusi sunt in eo, et ipse ignorat.
28O||7||10||224270	Et testatur superbia Israel in faciem suam, nec reversi sunt ad Dominum Deum suum et non quaesierunt eum in omnibus his.
28O||7||11||224280	Et factus est Ephraim quasi columba insipiens non habens sensum: Aegyptum invocabant, ad Assyrios abierunt.
28O||7||12||224290	Et cum profecti fuerint, expandam super eos rete meum; quasi volucrem caeli detraham eos, corripiam eos secundum auditionem coetus eorum.
28O||7||13||224300	Vae eis, quoniam recesserunt a me! Vastabuntur, quia praevaricati sunt in me. Et ego redimam eos, cum ipsi locuti sint contra me mendacia?
28O||7||14||224310	Et non clamaverunt ad me in corde suo, sed ululabant in cubilibus suis; super triticum et vinum se incidebant, contumaces sunt adversum me.
28O||7||15||224320	Et ego erudivi eos et confortavi brachia eorum, et in me cogitaverunt malitiam.
28O||7||16||224330	Convertuntur ad eum, qui non prodest, facti sunt quasi arcus dolosus; cadent in gladio principes eorum propter execrationem linguae suae: ista subsannatio eorum in terra Aegypti.
28O||8||1||224340	In gutture tuo sit tuba! Quasi aquila super domum Do mini pro eo quod transgressi sunt foedus meum et legem meam praevaricati sunt.
28O||8||2||224350	Me invocant: “Deus meus”; cognovimus te, Israel.
28O||8||3||224360	Proiecit Israel bonum; inimicus persequetur eum.
28O||8||4||224370	Ipsi constituerunt reges, et non ex me; principes constituerunt, et non cognovi: argentum suum et aurum suum fecerunt sibi idola, ut interirent.
28O||8||5||224380	Proiectus est vitulus tuus, Samaria; iratus est furor meus in eos. Usquequo non poterunt emundari?
28O||8||6||224390	Quia ex Israel et ipse est: artifex fecit illum, et non est Deus; quoniam in scintillas erit vitulus Samariae.
28O||8||7||224400	Quia ventum seminabunt et turbinem metent; cum culmus non sit in eo, germen non faciet farinam: quod et si fecerit, alieni comedent eam.
28O||8||8||224410	Devoratus est Israel, nunc factus est in nationibus quasi vas immundum.
28O||8||9||224420	Quia ipsi ascenderunt ad Assyriam, onager est solitarius sibi; Ephraim autem munera dederunt amatoribus.
28O||8||10||224430	Sed et cum mercede conduxerint nationes, nunc compellam eos, et trement paulisper sub onere regis principum.
28O||8||11||224440	Cum multiplicaret Ephraim altaria pro peccato, factae sunt ei arae in peccatum.
28O||8||12||224450	Scribebam ei multiplices leges meas; velut alienae computatae sunt.
28O||8||13||224460	Hostias amant, immolant carnes et comedunt; sed Dominus non suscipiet eas. Nunc recordabitur iniquitatis eorum et visitabit peccata eorum: ipsi in Aegyptum convertentur.
28O||8||14||224470	Et oblitus est Israel factoris sui et aedificavit delubra; et Iudas multiplicavit urbes munitas. Et mittam ignem in civitates eius, et devorabit aedes illius.
28O||9||1||224480	Noli laetari, Israel; noli exsultare sicut populi, quia fornicatus es a Deo tuo, dilexisti mercedem super omnes areas tritici.
28O||9||2||224490	Area et torcular non pascet eos, et vinum mentietur eis.
28O||9||3||224500	Non manebunt in terra Domini: revertetur Ephraim in Aegyptum, et in Assyria pollutum comedent.
28O||9||4||224510	Non libabunt Domino vinum, et non placebunt ei sacrificia eorum; quasi panis lugentium erunt eis: omnes, qui comedent eum, contaminabuntur, quia panis eorum erit tantummodo pro vita ipsorum; non intrabit in domum Domini.
28O||9||5||224520	Quid facietis in die sollemni, in die festivitatis Domini?
28O||9||6||224530	Ecce enim profecti sunt a vastitate; Aegyptus congregabit eos, Memphis sepeliet eos: desiderabile argentum eorum urtica hereditabit, spina in tabernaculis eorum.
28O||9||7||224540	Venerunt dies visitationis, venerunt dies retributionis: sciat Israel! “Stultus — clamet — est propheta; insanus vir spiritalis”. Secundum multitudinem iniquitatis tuae multae sunt inimicitiae tuae.
28O||9||8||224550	Speculatur Ephraim, populus Dei mei, prophetam; laqueus aucupis super omnes vias eius, inimicitiae in ipsa domo Dei eius.
28O||9||9||224560	Profunde peccaverunt sicut in diebus Gabaa; recordabitur iniquitatis eorum et visitabit peccata eorum.
28O||9||10||224570	Quasi uvas in deserto inveni Israel, quasi prima poma ficulneae in initio eius vidi patres vestros; ipsi autem intraverunt ad Baalphegor et se consecraverunt Confusioni et facti sunt abominabiles sicut id, quod dilexerunt.
28O||9||11||224580	Ephraim quasi avis avolabit gloria eorum, a partu et ab utero et a conceptu.
28O||9||12||224590	Quod si et enutrierint filios suos, absque liberis eos faciam, absque hominibus; sed et vae eis, cum recessero ab eis!
28O||9||13||224600	Ephraim, ut vidi, in venationem posuit sibi filios suos, et Ephraim educit ad interfectorem filios suos.
28O||9||14||224610	“Da eis, Domine! Quid dabis eis? Da eis vulvam sine liberis et ubera arentia!”.
28O||9||15||224620	Omnes nequitiae eorum in Galgala, profecto ibi exosos habui eos. Propter malitiam operum eorum de domo mea eiciam eos. Non addam ut diligam eos; omnes principes eorum rebelles.
28O||9||16||224630	Percussus est Ephraim, radix eorum exsiccata est, fructum nequaquam facient; quod si et genuerint, interficiam amantissima uteri eorum ”.
28O||9||17||224640	Abiciet eos Deus meus, quia non audierunt eum; et erunt vagi in nationibus.
28O||10||1||224650	Vitis frondosa Israel, fructum producens sibi; secundum multitudinem fructus sui multiplicavit altaria, iuxta ubertatem terrae suae decoravit simulacra.
28O||10||2||224660	Divisum est cor eorum, nunc poenas solvent; ipse confringet aras eorum, depopulabitur simulacra eorum.
28O||10||3||224670	Profecto nunc dicent: “ Non est rex nobis; non enim timemus Dominum, et rex quid faciet nobis? ”.
28O||10||4||224680	Loqui verba, iurare in vanum, ferire foedus; et germinabit quasi venenum ius super sulcos agri.
28O||10||5||224690	De vitulo Bethaven trement habitatores Samariae; quia luget super eum populus eius; dum sacerdotes eius super eum exsultant in gloria eius; vere migrabit ab eo.
28O||10||6||224700	Siquidem et ipse in Assyriam delatus est, munus regi magno; confusio Ephraim capiet, et confundetur Israel in consilio suo.
28O||10||7||224710	Perit Samaria, rex eius quasi festuca super faciem aquae.
28O||10||8||224720	Et disperdentur excelsa impietatis, peccatum Israel; spina et tribulus ascendet super aras eorum, et dicent montibus: “ Operite nos! ” et collibus: “ Cadite super nos! ”.
28O||10||9||224730	Ex diebus Gabaa peccavit Israel; ibi perstiterunt. Non comprehendet eos in Gabaa proelium super filios iniquitatis?
28O||10||10||224740	“ Iuxta desiderium meum corripiam eos; congregabuntur super eos populi, cum corripientur propter duas iniquitates suas.
28O||10||11||224750	Ephraim vitula docta, diligens trituram. Et ego transivi super pulchritudinem colli eius; iunxi Ephraim aratro, arabit Iudas, sarriet sibi Iacob.
28O||10||12||224760	Seminate vobis in iustitia, metite secundum caritatem; innovate vobis novale. Tempus est requirendi Dominum, donec veniat, ut pluat vobis iustitiam.
28O||10||13||224770	Arastis impietatem, iniquitatem messuistis, comedistis frugem mendacii, quia confisus es in curribus tuis, in multitudine fortium tuorum.
28O||10||14||224780	Consurget tumultus in populo tuo, et omnes munitiones tuae vastabuntur, sicut vastavit Salman Betharbeel in die proelii, matre super filios allisa.
28O||10||15||224790	Sic faciet vobis Bethel propter maximam nequitiam vestram. Mane interibit rex Israel.
28O||11||1||224800	Cum puer esset Israel, dilexi eum et ex Aegypto vocavi filium meum.
28O||11||2||224810	Quanto magis vocabam eos, tanto recesserunt a facie mea; ipsi Baalim immolabant et simulacris sacrificabant.
28O||11||3||224820	Et ego dirigebam gressus Ephraim, portabam eos in brachiis meis, et nescierunt quod curarem eos.
28O||11||4||224830	In funiculis humanitatis trahebam eos, in vinculis caritatis; et fui eis, quasi qui elevant infantem ad maxillas suas, et declinavi ad eum, ut vesceretur.
28O||11||5||224840	Revertetur in terram Aegypti, et Assur ipse rex eius, quoniam noluerunt converti.
28O||11||6||224850	Saeviet gladius in civitatibus eius et consumet garrulos eius et comedet eos propter consilia eorum.
28O||11||7||224860	Populus meus pendet ad praevaricandum contra me; vocant eum ad altum, sed simul non erigunt eum.
28O||11||8||224870	Quomodo dabo te, Ephraim, tradam te, Israel? Quomodo dabo te sicut Adama, ponam te ut Seboim? Convertitur in me cor meum, simul exardescit miseratio mea.
28O||11||9||224880	Non faciam furorem irae meae, non convertar, ut disperdam Ephraim, quoniam Deus ego et non homo, in medio tui Sanctus et non veniam in terrore.
28O||11||10||224890	Post Dominum ambulabunt; quasi leo rugiet, quia ipse rugiet, et in tremore accurrent filii ab occidente.
28O||11||11||224900	Et avolabunt quasi avis ex Aegypto et quasi columba de terra Assyriae; et collocabo eos in domibus suis, dicit Dominus.
28O||12||1||224910	Circumdedit me in fraude Ephraim, et in dolo domus Israel; C Iudas autem, dum adhuc vagatur, est cum Deo et cum Sancto fidelis ” C.
28O||12||2||224920	Ephraim pascit ventum et sequitur aestum; tota die mendacium et violentiam multiplicat et foedus cum Assyriis init et oleum in Aegyptum fert.
28O||12||3||224930	Iudicium ergo Domini cum Iuda, et visitatio super Iacob; iuxta vias eius et iuxta opera eius reddet ei.
28O||12||4||224940	In utero supplantavit fratrem suum et in robore suo luctatus est cum Deo.
28O||12||5||224950	Et luctatus est cum angelo et praevaluit; flevit et deprecatus est eum. In Bethel invenit eum et ibi locutus est nobiscum
28O||12||6||224960	Dominus, Deus exercituum: Dominus memoriale eius.
28O||12||7||224970	“ Et tu ad Deum tuum converteris; caritatem et iudicium custodi et spera in Deo tuo semper ”.
28O||12||8||224980	Chanaan, in manu eius statera dolosa, fraudem diligit.
28O||12||9||224990	Et dixit Ephraim: “ Verumtamen dives effectus sum, inveni opes mihi, omnes labores mei non invenient mihi iniquitatem, quam peccavi ”.
28O||12||10||225000	“ Ego autem Dominus, Deus tuus ex terra Aegypti; adhuc sedere te faciam in tabernaculis, sicut in diebus conventus.
28O||12||11||225010	Et loquar ad prophetas et ego visionem multiplicabo et in manu prophetarum proponam similitudines ”.
28O||12||12||225020	Si Galaad iniquitas fuerat, prorsus inanes facti sunt; in Galgala bobus immolantes, etiam altaria eorum erunt quasi acervi super sulcos agri.
28O||12||13||225030	Fugit Iacob in regionem Aram; et servivit Israel pro uxore et pro uxore custos fuit.
28O||12||14||225040	Per prophetam autem eduxit Dominus Israel de Aegypto, et per prophetam custoditus est.
28O||12||15||225050	Ad iracundiam provocavit Ephraim amarissime, sed sanguinem eius super eum relinquet et opprobrium eius retribuet ei Dominus suus.
28O||13||1||225060	Loquente Ephraim, horror factus est; dux erat in Israel. Et deliquit in Baal et mortuus est.
28O||13||2||225070	Et nunc addunt ad peccandum faciuntque sibi conflatile de argento suo, secundum intellegentiam suam simulacra; factura artificum totum est. “ His — ipsi dicunt — immolate! ”. Homines vitulos osculantur.
28O||13||3||225080	Idcirco erunt quasi nubes matutina et sicut ros matutinus praeteriens, sicut palea turbine rapta ex area et sicut fumus de fumario.
28O||13||4||225090	“ Ego autem Dominus, Deus tuus ex terra Aegypti; et Deum absque me nescies, et salvator non est praeter me.
28O||13||5||225100	Ego pavi te in deserto, in terra ardenti solitudinis.
28O||13||6||225110	Iuxta pascua sua saturati sunt et saturati elevaverunt cor suum, propterea obliti sunt mei.
28O||13||7||225120	Et ego ero eis quasi leaena, sicut pardus iuxta viam insidiabor.
28O||13||8||225130	Occurram eis quasi ursa, raptis catulis, et dirumpam claustrum cordis eorum: et consumam eos ibi quasi leo; bestia agri scindet eos.
28O||13||9||225140	Perdo te, Israel; quis est auxiliator tuus?
28O||13||10||225150	Ubinam est rex tuus, ut salvet te in omnibus urbibus tuis, et iudices tui, de quibus dixisti: “Da mihi regem et principes”?
28O||13||11||225160	Do tibi regem in furore meo et aufero in indignatione mea.
28O||13||12||225170	Colligata est iniquitas Ephraim, absconditum peccatum eius.
28O||13||13||225180	Dolores parturientis venient ei; erit filius non sapiens: suo enim tempore non stabit in ore vulvae.
28O||13||14||225190	De manu inferni liberabo eos, de morte redimam eos? Ubi pestilentiae tuae, o mors? Ubi pestis tua, inferne? Consolatio abscondita est ab oculis meis ”.
28O||13||15||225200	Dum ipse inter fratres fructificat, veniet ventus urens, ventus Domini de deserto ascendens, et siccabit venas eius et desolabit fontem eius. Ipse diripiet thesaurum, omne vas desiderabile.
28O||14||1||225210	Poenas solvet Samaria, quoniam rebellavit contra Deum suum: in gladio peribunt, parvuli eorum elidentur, et praegnantes discindentur.
28O||14||2||225220	Convertere, Israel, ad Dominum Deum tuum, quoniam corruisti in iniquitate tua.
28O||14||3||225230	Tollite vobiscum verba et convertimini ad Dominum; dicite ei: “ Omnem aufer iniquitatem et accipe bonum, et reddemus fructum labiorum nostrorum.
28O||14||4||225240	Assyria non salvabit nos; super equum non ascendemus nec vocabimus ultra: “Deos nostros!” opera manuum nostrarum, quia in te misericordiam consequetur pupillus ”.
28O||14||5||225250	“ Sanabo praevaricationem eorum, diligam eos spontanee, quia aversus est furor meus ab eis.
28O||14||6||225260	Ero quasi ros pro Israel; germinabit quasi lilium et mittet radices suas ut Libanus.
28O||14||7||225270	Expandentur rami eius; et erit quasi oliva gloria eius, et odor eius ut Libani.
28O||14||8||225280	Convertentur sedentes in umbra mea, colent triticum et germinabunt quasi vinea; memoriale eius sicut vinum Libani.
28O||14||9||225290	Ephraim, quid ei ultra idola? Ego exaudio et respicio in eum. Ego ut abies virens: ex me fructus tuus invenitur ”.
28O||14||10||225300	Qui sapiens est, intellegat ista; intellegens sciat haec! Quia rectae viae Domini, et iusti ambulabunt in eis; praevaricatores vero corruent in eis.
29O||1||1||225310	Verbum Domini, quod factum est ad loel filium Phatuel.
29O||1||2||225320	Audite hoc, senes, et auribus percipite, omnes habitatores terrae, si factum est istud in diebus vestris aut in diebus patrum vestrorum.
29O||1||3||225330	Super hoc filiis vestris narrate, et filii vestri filiis suis, et filii eorum generationi alterae.
29O||1||4||225340	Residuum erucae comedit locusta, et residuum locustae comedit bruchus, et residuum bruchi comedit gryllus.
29O||1||5||225350	Expergiscimini, ebrii, et flete, et ululate, omnes, qui bibitis vinum, propter mustum, quoniam periit ab ore vestro.
29O||1||6||225360	Gens enim ascendit super terram meam fortis et innumerabilis; dentes eius ut dentes leonis, et molares leaenae sunt ei.
29O||1||7||225370	Posuit vineam meam in desertum et ficum meam in lignum confractum; nudans spoliavit eam et proiecit, albi facti sunt rami eius.
29O||1||8||225380	Plange, quasi virgo accincta sacco super virum pubertatis suae.
29O||1||9||225390	Periit oblatio et libatio de domo Domini; luxerunt sacerdotes ministri Domini.
29O||1||10||225400	Depopulata est regio; luxit humus, quoniam devastatum est triticum, defecit mustum, elanguit oleum.
29O||1||11||225410	Confundemini, agricolae, ululate, vinitores, super frumento et hordeo, quia periit messis agri.
29O||1||12||225420	Vinea exaruit, et ficus elanguit, malogranatum et palma et malum et omnia ligna agri aruerunt, quia evanuit gaudium a filiis hominum.
29O||1||13||225430	Accingite vos et plangite, sacerdotes; ululate, ministri altaris. Ingredimini, cubate in sacco, ministri Dei mei, quoniam interiit de domo Dei vestri oblatio et libatio.
29O||1||14||225440	Sanctificate ieiunium, vocate coetum, congregate senes, omnes habitatores terrae in domum Dei vestri, et clamate ad Dominum:
29O||1||15||225450	“ Heu diei! Quia prope est dies Domini, et quasi vastitas a potente veniet.
29O||1||16||225460	Numquid non coram oculis vestris alimenta perierunt, de domo Dei nostri laetitia et exsultatio?”.
29O||1||17||225470	Computruerunt semina subtus glebas suas, demolita sunt horrea, dissipatae sunt apothecae, eo quod exaruit triticum.
29O||1||18||225480	Quid ingemuit animal, perterrita sunt armenta boum, quia non est pascua eis? Sed et greges pecorum disperierunt.
29O||1||19||225490	Ad te, Domine, clamo, quia ignis comedit pascua deserti, et flamma succendit omnia ligna agri.
29O||1||20||225500	Sed et bestiae agri suspirant ad te, quoniam exsiccati sunt fontes aquarum, et ignis devoravit pascua deserti.
29O||2||1||225510	Canite tuba in Sion, ululate in monte sancto meo; conturbentur omnes habitatores terrae, quia venit dies Domini, quia prope est.
29O||2||2||225520	Dies tenebrarum et caliginis, dies nubis et turbinis; quasi aurora expansa super montes populus multus et fortis: similis ei non fuit a principio, et post eum non erit usque in annos generationis et generationis.
29O||2||3||225530	Ante faciem eius ignis vorat, et post eum exurit flamma. Quasi hortus Eden terra coram eo, et post eum solitudo deserti; neque est quod effugiat eum.
29O||2||4||225540	Quasi aspectus equorum aspectus eorum, et quasi equites sic current.
29O||2||5||225550	Sicut sonitus quadrigarum super capita montium exsiliunt, sicut sonitus flammae ignis devorantis stipulam, velut populus fortis praeparatus ad proelium.
29O||2||6||225560	A facie eius cruciabuntur populi, omnes vultus candentes.
29O||2||7||225570	Sicut fortes currunt, quasi viri bellatores ascendunt murum; unusquisque in viis suis graditur, et non declinant a semitis suis.
29O||2||8||225580	Unusquisque fratrem suum non coarctat, singuli in calle suo ambulant, per media tela prorumpunt sine intermissione.
29O||2||9||225590	Urbem ingrediuntur, in murum discurrunt, domos conscendunt, per fenestras intrant quasi fur.
29O||2||10||225600	A facie eius contremuit terra, moti sunt caeli, sol et luna obtenebrati sunt, et stellae retraxerunt splendorem suum.
29O||2||11||225610	Et Dominus dedit vocem suam ante faciem exercitus sui, quia multa sunt nimis castra eius, quia fortia et facientia verbum eius; magnus enim dies Domini et terribilis valde, et quis sustinebit eum?
29O||2||12||225620	“ Nunc ergo, dicit Dominus, convertimini ad me in toto corde vestro, in ieiunio et in fletu et in planctu;
29O||2||13||225630	et scindite corda vestra et non vestimenta vestra, et convertimini ad Dominum Deum vestrum, quia benignus et misericors est, patiens et multae misericordiae et placabilis super malitia ”.
29O||2||14||225640	Quis scit, si convertatur et ignoscat et relinquat post se benedictionem, oblationem et libationem Domino Deo vestro?
29O||2||15||225650	Canite tuba in Sion, sanctificate ieiunium, vocate coetum; congregate populum, sanctificate conventum, coadunate senes,
29O||2||16||225660	congregate parvulos et sugentes ubera, egrediatur sponsus de cubili suo, et sponsa de thalamo suo.
29O||2||17||225670	Inter vestibulum et altare plorent sacerdotes ministri Domini et dicant: “Parce, Domine, populo tuo et ne des hereditatem tuam in opprobrium, ut dominentur eis nationes ”. Quare dicent in populis: “ Ubi est Deus eorum ”?
29O||2||18||225680	Zelatus est Dominus terram suam et pepercit populo suo.
29O||2||19||225690	Et respondit Dominus et dixit populo suo: “ Ecce ego mittam vobis frumentum et vinum et oleum, et replebimini eis; et non dabo vos ultra opprobrium in gentibus.
29O||2||20||225700	Et eum, qui ab aquilone est, procul faciam a vobis et expellam eum in terram inviam et desertam: facies eius contra mare orientale, et extremum eius ad mare occidentale; et ascendet foetor eius, et ascendet putredo eius, quia magna operatus est.
29O||2||21||225710	Noli timere, terra; exsulta et laetare, quoniam magna Dominus operatus est.
29O||2||22||225720	Nolite timere, animalia regionis, quia germinaverunt pascua deserti, quia lignum attulit fructum suum, ficus et vinea dederunt divitias suas.
29O||2||23||225730	Et, filii Sion, exsultate et laetamini in Domino Deo vestro, quia dedit vobis pluviam iustitiae et descendere fecit ad vos imbrem matutinum et serotinum sicut prius.
29O||2||24||225740	Et implebuntur areae frumento, et redundabunt torcularia vino et oleo;
29O||2||25||225750	et reddam vobis annos, quos comedit locusta, bruchus et gryllus et eruca, exercitus meus magnus, quem misi in vos.
29O||2||26||225760	Et comedetis vescentes et saturabimini et laudabitis nomen Domini Dei vestri, qui mirabilia fecit vobiscum; et non confundetur populus meus in sempiternum.
29O||2||27||225770	Et scietis quia in medio Israel ego sum, et ego Dominus Deus vester, et non est amplius; et non confundetur populus meus in aeternum ”.
29O||3||1||225780	Et erit post haec: effundam spiritum meum super omnem carnem, et prophetabunt filii vestri et filiae vestrae, senes vestri somnia somniabunt, et iuvenes vestri visiones videbunt;
29O||3||2||225790	sed et super servos meos et ancillas in diebus illis effundam spiritum meum.
29O||3||3||225800	Et dabo prodigia in caelo et in terra, sanguinem et ignem et columnas fumi;
29O||3||4||225810	sol convertetur in tenebras, et luna in sanguinem, antequam veniat dies Domini magnus et horribilis.
29O||3||5||225820	Et erit: omnis, qui invocaverit nomen Domini, salvus erit, quia in monte Sion et in Ierusalem erit salvatio, sicut dixit Dominus, et in residuis, quos Dominus vocaverit.
29O||4||1||225830	Quia ecce in diebus illis et in tempore illo, cum convertero sortem Iudae et Ierusalem,
29O||4||2||225840	congregabo omnes gentes et deducam eas in vallem Iosaphat et disceptabo cum eis ibi super populo meo et hereditate mea Israel, quos disperserunt in nationibus, et terram meam diviserunt.
29O||4||3||225850	Et super populum meum miserunt sortem; et dederunt puerum pro meretrice et puellam vendiderunt pro vino, ut biberent.
29O||4||4||225860	Verum quid vobis et mihi, Tyrus et Sidon et omnes termini Philisthaeae? Numquid ultionem vos reddetis mihi? Et si ulciscimini vos contra me, cito velociter reddam ultionem vestram super caput vestrum. 
29O||4||5||225870	Argentum enim meum et aurum tulistis et pretiosa bona mea intulistis in delubra vestra. 
29O||4||6||225880	Et filios Iudae et filios Ierusalem vendidistis filiis Graecorum, ut longe faceretis eos de finibus suis.
29O||4||7||225890	Ecce ego suscitabo eos de loco, in quo vendidistis eos, et reddam ultionem vestram in caput vestrum. 
29O||4||8||225900	Et vendam filios vestros et filias vestras in manibus filiorum Iudae; et venumdabunt eos Sabaeis, genti longinquae, quia Dominus locutus est.
29O||4||9||225910	Clamate hoc in gentibus, sanctificate bellum, suscitate robustos; accedant, ascendant omnes viri bellatores.
29O||4||10||225920	Concidite vomeres vestros in gladios et falces vestras in lanceas; infirmus dicat: “ Fortis ego sum ”.
29O||4||11||225930	Erumpite et venite, omnes gentes de circuitu, et congregamini ibi! Deduc, Domine, robustos tuos!
29O||4||12||225940	Consurgant et ascendant gentes in vallem Iosaphat, quia ibi sedebo, ut iudicem omnes gentes in circuitu.
29O||4||13||225950	Mittite falces, quoniam maturavit messis; venite et premite, quia plenum est torcular: exuberant torcularia, quia magna est malitia eorum.
29O||4||14||225960	Populi, populi in valle Decisionis, quia iuxta est dies Domini in valle Decisionis.
29O||4||15||225970	Sol et luna obtenebrati sunt, et stellae retraxerunt splendorem suum.
29O||4||16||225980	Et Dominus de Sion rugiet et de Ierusalem dabit vocem suam; et movebuntur caeli et terra, et Dominus refugium populo suo et fortitudo filiis Israel.
29O||4||17||225990	Et scietis quia ego Dominus Deus vester habitans in Sion monte sancto meo; et erit Ierusalem locus sanctus, et alieni non transibunt per eam amplius.
29O||4||18||226000	Et erit in die illa: stillabunt montes mustum, et colles fluent lacte; et per omnes rivos Iudae ibunt aquae, et fons de domo Domini egredietur et irrigabit torrentem Settim.
29O||4||19||226010	Aegyptus in desolationem erit, et Idumaea in desertum desolationis, pro eo quod inique egerint in filios Iudae et effuderint sanguinem innocentem in terra eorum.
29O||4||20||226020	Et Iuda in aeternum habitabitur, et Ierusalem in generationem et generationem;
29O||4||21||226030	et vindicabo sanguinem eorum, quem non relinquam impunitum; et Dominus commoratur in Sion.
30O||1||1||226040	Verba Amos, qui fuit in pastori bus de Thecua; quae vidit super Israel in diebus Oziae regis Iudae et in diebus Ieroboam filii Ioas regis Israel, duobus annis ante terraemotum.
30O||1||2||226050	Et dixit: “ Dominus de Sion rugit et de Ierusalem dat vocem suam; et lugent pascua pastorum, et exsiccatur vertex Carmeli ”.
30O||1||3||226060	Haec dicit Dominus: “ Super tribus sceleribus Damasci et super quattuor verbum non revocabo: eo quod trituraverint in plaustris ferreis Galaad,
30O||1||4||226070	mittam ignem in domum Hazael, et devorabit aedes Benadad;
30O||1||5||226080	conteram vectem Damasci et disperdam habitatorem de Biceataven et tenentem sceptrum de Betheden; et transferetur populus Syriae Cir ”, dicit Dominus.
30O||1||6||226090	Haec dicit Dominus: “ Super tribus sceleribus Gazae et super quattuor verbum non revocabo: eo quod transtulerint captivitatem perfectam, ut traderent eam in Edom,
30O||1||7||226100	mittam ignem in murum Gazae, et devorabit aedes eius;
30O||1||8||226110	disperdam habitatorem de Azoto et tenentem sceptrum de Ascalone; convertam manum meam super Accaron, et peribunt reliqui Philisthinorum ”, dicit Dominus Deus.
30O||1||9||226120	Haec dicit Dominus: “ Super tribus sceleribus Tyri et super quattuor verbum non revocabo: eo quod tradiderint captivitatem perfectam in Edom et non sint recordati foederis fratrum,
30O||1||10||226130	mittam ignem in murum Tyri, et devorabit aedes eius ”.
30O||1||11||226140	Haec dicit Dominus: “ Super tribus sceleribus Edom et super quattuor verbum non revocabo: eo quod persecutus sit in gladio fratrem suum et violaverit misericordiam eius et tenuerit ultra furorem suum et indignationem suam servaverit usque in finem,
30O||1||12||226150	mittam ignem in Theman, et devorabit aedes Bosrae ”.
30O||1||13||226160	Haec dicit Dominus: “ Super tribus sceleribus filiorum Ammon et super quattuor verbum non revocabo: eo quod dissecuerint praegnantes Galaad ad dilatandum terminum suum,
30O||1||14||226170	succendam ignem in muro Rabba, et devorabit aedes eius in ululatu in die belli et in turbine in die procellae;
30O||1||15||226180	et ibit rex eorum in captivitatem, ipse et principes eius simul ”, dicit Dominus.
30O||2||1||226190	Haec dicit Dominus: “ Super tribus sceleribus Moab et super quattuor verbum non revocabo: eo quod incenderit ossa regis Edom usque ad cinerem,
30O||2||2||226200	mittam ignem in Moab, et devorabit aedes Carioth, et morietur in tumultu Moab, in clamore et voce tubae;
30O||2||3||226210	disperdam iudicem de medio eius et omnes principes eius interficiam cum eo ”, dicit Dominus.
30O||2||4||226220	Haec dicit Dominus: “ Super tribus sceleribus Iudae et super quattuor verbum non revocabo: eo quod abiecerint legem Domini et mandata eius non custodierint C deceperunt enim eos idola sua, post quae abierant patres eorum C
30O||2||5||226230	mittam ignem in Iudam, et devorabit aedes Ierusalem ”.
30O||2||6||226240	Haec dicit Dominus: “ Super tribus sceleribus Israel et super quattuor verbum non revocabo: eo quod vendiderint pro argento iustum et pauperem pro calceamentis;
30O||2||7||226250	qui contriverint super pulverem terrae capita pauperum et viam humilium declinaverint, et filius ac pater eius iverint ad puellam, ut violarent nomen sanctum meum;
30O||2||8||226260	et super vestimentis pignoratis accubuerint iuxta omne altare et vinum damnatorum biberint in domo Dei sui.
30O||2||9||226270	Ego autem exterminaveram Amorraeum a facie eorum, cuius altitudo sicut altitudo cedrorum, et fortitudo quasi quercuum; exterminaveram fructum eius desuper et radices eius subter.
30O||2||10||226280	Ego ascendere vos feci de terra Aegypti et duxi vos in deserto quadraginta annis, ut possideretis terram Amorraei;
30O||2||11||226290	et suscitavi de filiis vestris prophetas et de iuvenibus vestris nazaraeos. Numquid non ita est, filii Israel?, dicit Dominus.
30O||2||12||226300	Et propinastis nazaraeis vinum et prophetis mandastis dicentes: “Ne prophetetis”.
30O||2||13||226310	Ecce ego comprimam vos ad solum, sicut comprimit plaustrum onustum feno;
30O||2||14||226320	deerit fuga a veloce, et fortis non firmabit virtutem suam, et robustus non salvabit animam suam;
30O||2||15||226330	tenens arcum non stabit, et velox pedibus suis non salvabitur; ascensor equi non salvabit animam suam,
30O||2||16||226340	et fortissimus corde inter robustos nudus fugiet in illa die ”, dicit Dominus.
30O||3||1||226350	Audite verbum hoc, quod locutus est Dominus super vos, filii Israel, super omnem cognationem, quam eduxi de terra Aegypti, dicens: 
30O||3||2||226360	“ Tantummodo vos cognovi ex omnibus cognationibus terrae; idcirco visitabo super vos omnes iniquitates vestras.
30O||3||3||226370	Numquid ambulabunt duo pariter, nisi convenerint?
30O||3||4||226380	Numquid rugiet leo in saltu, nisi habuerit praedam? Numquid dabit catulus leonis vocem de cubili suo, nisi aliquid apprehenderit?
30O||3||5||226390	Numquid cadet avis super terram absque laqueo? Numquid laxatur laqueus de terra, antequam quid ceperit?
30O||3||6||226400	Si clanget tuba in civitate, populus non expavescet? Si erit malum in civitate, nonne Dominus fecit?
30O||3||7||226410	Nihil enim faciet Dominus Deus, nisi revelaverit secretum suum ad servos suos prophetas.
30O||3||8||226420	Leo rugit, quis non timebit? Dominus Deus locutus est, quis non prophetabit?
30O||3||9||226430	Auditum facite in aedibus Assyriae et in aedibus terrae Aegypti et dicite: “Congregamini super montes Samariae”; et videte insanias multas in medio eius et oppressos in sinu eius.
30O||3||10||226440	Et nescierunt facere rectum, dicit Dominus, thesaurizantes violentiam et rapinas in aedibus suis ”.
30O||3||11||226450	Propterea haec dicit Dominus Deus: “ Inimicus circumdabit terram, et detrahetur ex te fortitudo tua, et diripientur aedes tuae ”.
30O||3||12||226460	Haec dicit Dominus: “ Quomodo si eruat pastor de ore leonis duo crura aut extremum auriculae, sic eruentur filii Israel, qui habitant in Samaria, in margine lectuli et in Damasci grabato.
30O||3||13||226470	Audite et contestamini in domo Iacob, dicit Dominus, Deus exercituum:
30O||3||14||226480	In die cum visitavero praevaricationes Israel, super eum visitabo et super altaria Bethel, et amputabuntur cornua altaris et cadent in terram;
30O||3||15||226490	et percutiam domum hiemalem cum domo aestiva, et peribunt domus eburneae, et dissipabuntur aedes magnae ”, dicit Dominus.
30O||4||1||226500	Audite verbum hoc, vaccae Basan, quae estis in monte Samariae, quae opprimitis egenos et vexatis pauperes, quae dicitis dominis vestris: “ Affer, ut bibamus ”.
30O||4||2||226510	Iuravit Dominus Deus in sanctitate sua: “ Ecce dies venient super vos, et levabunt vos in contis et posteros vestros in hamis piscatoriis;
30O||4||3||226520	et per aperturas exibitis altera contra alteram et proiciemini in Armon ”, dicit Dominus.
30O||4||4||226530	“ Venite in Bethel et impie agite, ad Galgalam et multiplicate praevaricationem; et offerte mane victimas vestras, tribus diebus decimas vestras,
30O||4||5||226540	et sacrificate de fermentato laudem et vocate voluntarias oblationes et annuntiate; sic enim diligitis, filii Israel ”, dicit Dominus Deus.
30O||4||6||226550	“ Unde et ego dedi vobis vacuitatem dentium in cunctis urbibus vestris et indigentiam panis in omnibus locis vestris; et non estis reversi ad me ”, dicit Dominus.
30O||4||7||226560	“ Ego quoque prohibui a vobis imbrem, cum adhuc tres menses superessent usque ad messem; et plui super unam civitatem et super alteram civitatem non plui: pars una compluta est, et pars, super quam non plui, aruit. 
30O||4||8||226570	Tunc fugiebant duae, tres civitates ad unam civitatem, ut biberent aquam, et non satiabantur; sed non redistis ad me ”, dicit Dominus.
30O||4||9||226580	“ Percussi vos in vento urente et in aurugine; multitudinem hortorum vestrorum et vinearum vestrarum, ficeta vestra et oliveta vestra comedit eruca; sed non redistis ad me ”, dicit Dominus.
30O||4||10||226590	“ Misi in vos pestem sicut pestem Aegypti, percussi in gladio iuvenes vestros, captis equis vestris; et ascendere feci putredinem castrorum vestrorum in nares vestras; sed non redistis ad me ”, dicit Dominus.
30O||4||11||226600	“ Subverti vos, sicut subvertit Deus Sodomam et Gomorram, et facti estis quasi torris raptus ab incendio; sed non redistis ad me ”, dicit Dominus.
30O||4||12||226610	Quapropter haec faciam tibi, Israel, et quia haec faciam tibi, praeparare in occursum Dei tui, Israel;
30O||4||13||226620	quia ecce formans montes et creans ventum et annuntians homini cogitationem eius, faciens auroram et tenebras et gradiens super excelsa terrae; Dominus, Deus exercituum, nomen eius.
30O||5||1||226630	Audite verbum istud, quod ego levo super vos, planctum, domus Israel:
30O||5||2||226640	Cecidit, non adiciet ut resurgat virgo Israel; proiecta est in terram suam, non est qui suscitet eam.
30O||5||3||226650	Quia haec dicit Dominus Deus: “ Urbs, de qua egrediebantur mille, relinquentur in ea centum; et de qua egrediebantur centum, relinquentur in ea decem pro domo Israel ”.
30O||5||4||226660	Quia haec dicit Dominus domui Israel: “ Quaerite me et vivetis;
30O||5||5||226670	et nolite quaerere Bethel et in Galgalam nolite intrare et in Bersabee nolite transire, quia Galgala captiva ducetur, et Bethel erit iniquitas ”.
30O||5||6||226680	Quaerite Dominum et vivite; ne forte invadat sicut ignis domum Ioseph, et devoret, et non sit qui exstinguat Bethel.
30O||5||7||226690	Qui convertunt in absinthium iudicium et iustitiam in terram deiciunt.
30O||5||8||226700	Qui facit stellas Pliadis et Orionem et convertit in mane tenebras et diem in noctem obscurat; qui vocat aquas maris et effundit eas super faciem terrae; Dominus nomen eius.
30O||5||9||226710	Qui micare facit vastitatem super robustum et vastitatem super arcem affert.
30O||5||10||226720	Odio habuerunt corripientem in porta et loquentem perfecte abominati sunt.
30O||5||11||226730	Idcirco, pro eo quod conculcastis pauperem et portionem frumenti abstulistis ab eo, domos quadro lapide aedificastis et non habitabitis in eis, vineas plantastis amantissimas et non bibetis vinum earum.
30O||5||12||226740	Quia cognovi multa scelera vestra et fortia peccata vestra, opprimentes iustum, accipientes munus et pauperes deprimentes in porta.
30O||5||13||226750	Ideo prudens in tempore illo tacet, quia tempus malum est.
30O||5||14||226760	Quaerite bonum et non malum, ut vivatis, ita ut sit Dominus, Deus exercituum, vobiscum, sicut dixistis.
30O||5||15||226770	Odite malum et diligite bonum et constituite in porta iudicium, si forte misereatur Dominus, Deus exercituum, reliquiis Ioseph.
30O||5||16||226780	Propterea haec dicit Dominus, Deus exercituum, dominator: “ In omnibus plateis planctus, et in cunctis viis dicetur: “Vae, vae!”; et vocabunt agricolam ad luctum et ad planctum eos, qui sciunt lamentationem.
30O||5||17||226790	Et in omnibus vineis erit luctus, quia pertransibo in medio tui ”, dicit Dominus.
30O||5||18||226800	Vae desiderantibus diem Domini! Ad quid vobis dies Domini? Tenebrae et non lux.
30O||5||19||226810	Quomodo si fugiat vir a facie leonis, et occurrat ei ursus; et ingrediatur domum et innitatur manu sua super parietem, et mordeat eum coluber.
30O||5||20||226820	Numquid non tenebrae dies Domini et non lux? Et caligo sine splendore in ea?
30O||5||21||226830	“ Odi, proieci festivitates vestras et non delector coetibus vestris.
30O||5||22||226840	Quod si obtuleritis mihi holocautomata, oblationes vestras non suscipiam et sacrificia pinguium vestrorum non respiciam.
30O||5||23||226850	Aufer a me tumultum carminum tuorum, et canticum lyrarum tuarum non audiam.
30O||5||24||226860	Et affluat quasi aqua iudicium, et iustitia quasi torrens perennis.
30O||5||25||226870	Numquid hostias et oblationes obtulistis mihi in deserto quadraginta annis, domus Israel?
30O||5||26||226880	Et portastis Saccut regem vestrum, et Caivan, imagines vestras, sidus deorum vestrorum, quae fecistis vobis.
30O||5||27||226890	Et migrare vos faciam trans Damascum ”, dicit Dominus; Deus exercituum nomen eius.
30O||6||1||226900	Vae, qui tranquilli sunt in Sion et confidunt in monte Samariae; designati primitiae populorum, ad quos venit domus Israel!
30O||6||2||226910	Transite in Chalanne et videte; et ite inde in Emath magnam et descendite in Geth Palaestinorum. Numquid meliores regnis istis vos, aut latior terminus eorum termino vestro est?
30O||6||3||226920	Qui removetis diem malum et appropinquare facitis solium violentiae.
30O||6||4||226930	Qui dormiunt in lectis eburneis, recumbentes in stratis suis, comedentes agnos de grege et vitulos de medio armenti;
30O||6||5||226940	canentes ad vocem psalterii, sicut David excogitant sibi vasa cantici;
30O||6||6||226950	bibentes vinum in phialis, optimis unguentis delibuti, et non sunt contristati super ruina Ioseph.
30O||6||7||226960	Quapropter nunc migrabunt in capite transmigrantium, et auferetur factio lascivientium.
30O||6||8||226970	Iuravit Dominus Deus in anima sua, dicit Dominus, Deus exercituum: “ Detestor ego superbiam Iacob et domos eius odi et tradam civitatem et plenitudinem eius ”.
30O||6||9||226980	Quod si reliqui fuerint decem viri in domo una, et ipsi morientur;
30O||6||10||226990	et tollet eum propinquus suus et comburet eum, ut efferat ossa de domo, et dicet ei, qui in penetralibus domus est: “ Numquid adhuc est penes te? ”. Et respondebit: “Non est”; et dicet ei: “Tace!”; non est qui recordetur nominis Domini.
30O||6||11||227000	Quia ecce Dominus mandat et percutiet domum maiorem ruinis et domum minorem scissionibus.
30O||6||12||227010	Numquid currunt in petris equi, aut aratur mare in bobus, quoniam convertistis in venenum iudicium et fructum iustitiae in absinthium?
30O||6||13||227020	Qui laetantur pro Lodabar, qui dicunt: “ Numquid non in fortitudine nostra cepimus nobis Carnaim? ”.
30O||6||14||227030	“ Ecce enim suscitabo super vos, domus Israel, dicit Dominus, Deus exercituum, gentem; et oppriment vos ab introitu Emath usque ad torrentem Arabae ”.
30O||7||1||227040	Haec ostendit mihi Dominus Deus: et ecce, ipse formabat lo custas in principio, cum germinarent serotinae fruges; et ecce fruges serotinae post fruges demessas regis. 
30O||7||2||227050	Et factum est, cum consummasset comedere herbam terrae, dixi: “Domine Deus, propitius esto, obsecro; quomodo stabit Iacob, quia parvulus est? ”. 
30O||7||3||227060	Misertus est Dominus super hoc. “ Non erit ”, dixit Dominus Deus.
30O||7||4||227070	Haec ostendit mihi Dominus Deus: et ecce, vocabat ad iudicium per ignem Dominus Deus, et devoravit abyssum magnam et comedit simul partem. 
30O||7||5||227080	Et dixi: “ Domine Deus, quiesce, obsecro; quomodo stabit Iacob, quia parvulus est? ”. 
30O||7||6||227090	Misertus est Dominus super hoc. “ Sed et istud non erit ”, dicit Dominus Deus.
30O||7||7||227100	Haec ostendit mihi Dominus Deus: ecce vir stans super murum litum, et in manu eius trulla caementarii. 
30O||7||8||227110	Et dixit Dominus ad me: “ Quid tu vides, Amos? ”. Et dixi: “ Trullam caementarii ”. Et dixit Dominus: “Ecce ego ponam trullam in medio populi mei Israel; non adiciam ultra ignoscere ei. 
30O||7||9||227120	Et demolientur excelsa Isaac, et sanctuaria Israel desolabuntur, et consurgam super domum Ieroboam in gladio ”.
30O||7||10||227130	Et misit Amasias sacerdos Bethel ad Ieroboam regem Israel dicens: “ Conspiravit contra te Amos in medio domus Israel; non poterit terra sustinere universos sermones eius. 
30O||7||11||227140	Haec enim dicit Amos: “In gladio morietur Ieroboam, et Israel captivus migrabit de terra sua” ”. 
30O||7||12||227150	Et dixit Amasias ad Amos: “ Qui vides, gradere. Fuge in terram Iudae et comede ibi panem et prophetabis ibi; 
30O||7||13||227160	et in Bethel non adicies ultra ut prophetes, quia sanctuarium regis est, et domus regni est ”. 
30O||7||14||227170	Responditque Amos et dixit ad Amasiam: “ Non sum propheta et non sum filius prophetae; sed armentarius ego sum, vellicans sycomoros.
30O||7||15||227180	Et tulit me Dominus, cum sequerer gregem, et dixit Dominus ad me: “Vade, propheta ad populum meum Israel”.
30O||7||16||227190	Et nunc audi verbum Domini. Tu dicis: “Non prophetabis super Israel et non stillabis verba super domum Isaac”. 
30O||7||17||227200	Propter hoc haec dicit Dominus: “Uxor tua in civitate fornicabitur, et filii tui et filiae tuae in gladio cadent, et humus tua funiculo metietur; et tu in terra polluta morieris, et Israel captivus migrabit de terra sua” ”.
30O||8||1||227210	Haec ostendit mihi Dominus Deus: et ecce canistrum pomorum.
30O||8||2||227220	Et dixit: “ Quid tu vides, Amos? ”. Et dixi: “ Canistrum pomorum ”. Et dixit Dominus ad me: “ Venit finis super populum meum Israel; non adiciam ultra ignoscere ei.
30O||8||3||227230	Et lugent cantatrices palatii in die illa, dicit Dominus Deus; multa erunt cadavera, in omni loco proicientur: silentium.
30O||8||4||227240	Audite hoc, qui conteritis pauperem et deficere facitis egenos terrae,
30O||8||5||227250	dicentes: “Quando transibit neomenia, et venumdabimus merces? Et sabbatum, et aperiemus frumentum, ut imminuamus mensuram et augeamus siclum et supponamus stateras dolosas,
30O||8||6||227260	ut possideamus in argento egenos et pauperem pro calceamentis et quisquilias frumenti vendamus?””.
30O||8||7||227270	Iuravit Dominus in superbia Iacob: “ Non obliviscar in perpetuum omnia opera eorum.
30O||8||8||227280	Numquid super isto non commovebitur terra, et lugebit omnis habitator eius, et ascendet quasi fluvius universa, fervebit et decrescet quasi flumen Aegypti?
30O||8||9||227290	Et erit: in die illa, dicit Dominus Deus, occidere faciam solem in meridie et tenebrescere faciam terram in die luminis
30O||8||10||227300	et convertam festivitates vestras in luctum et omnia cantica vestra in planctum; et inducam super omnes lumbos saccum et super omne caput calvitium; et ponam eam quasi luctum unigeniti et novissima eius quasi diem amarum.
30O||8||11||227310	Ecce dies veniunt, dicit Dominus, et mittam famem in terram; non famem panis neque sitim aquae, sed audiendi verbum Domini ”.
30O||8||12||227320	Et fugient a mari usque ad mare; et ab aquilone usque ad orientem circuibunt, quaerentes verbum Domini, et non invenient.
30O||8||13||227330	In die illa deficient virgines pulchrae et adulescentes in siti.
30O||8||14||227340	Qui iurant in delicto Samariae et dicunt: “ Vivit Deus tuus, Dan! ” et “ Vivit via, Bersabee! ”, et cadent et non resurgent ultra.
30O||9||1||227350	Vidi Dominum stantem super altare, et dixit: “Percute capitellum, et commoveantur superliminaria; frange eos in capite omnes, et novissimum eorum in gladio interficiam; non fugiet ex eis fugitivus, et non salvabitur superstes eis.
30O||9||2||227360	Si descenderint usque ad infernum, inde manus mea educet eos; et si ascenderint usque in caelum, inde detraham eos.
30O||9||3||227370	Et si absconditi fuerint in vertice Carmeli, inde quaeram et auferam eos; et si celaverint se ab oculis meis in profundo maris, ibi mandabo serpenti, et mordebit eos;
30O||9||4||227380	et si abierint in captivitatem coram inimicis suis, ibi mandabo gladio, et occidet eos, et ponam oculos meos super eos in malum et non in bonum ”.
30O||9||5||227390	Et Dominus, Deus exercituum, qui tangit terram, et tabescet. Et lugebunt omnes habitantes in ea; et ascendet sicut fluvius ea omnis et decrescet sicut flumen Aegypti.
30O||9||6||227400	Qui aedificat in caelo ascensus suos et cameram suam super terram fundat, qui vocat aquas maris et effundit eas super faciem terrae; Dominus nomen eius.
30O||9||7||227410	“ Numquid non ut filii Aethiopum vos estis mihi, filii Israel?, ait Dominus. Numquid non Israel ascendere feci de terra Aegypti et Philisthim de Caphtor et Syros de Cir?
30O||9||8||227420	Ecce oculi Domini Dei super regnum peccans, et conteram illud a facie terrae; verumtamen conterens non conteram domum Iacob, dicit Dominus.
30O||9||9||227430	Ecce enim mandabo ego et concutiam in omnibus gentibus domum Israel, sicut concutitur triticum in cribro, et non cadet lapillus super terram.
30O||9||10||227440	In gladio morientur omnes peccatores populi mei, qui dicunt: “Non appropinquabit et non veniet super nos malum”.
30O||9||11||227450	In die illa suscitabo tabernaculum David, quod cecidit, et reaedificabo rupturas eius; et ea, quae corruerant, instaurabo et reaedificabo illud sicut diebus antiquis,
30O||9||12||227460	ut possideant reliquias Edom et omnes nationes, super quas invocatum est nomen meum, dicit Dominus, qui faciet haec.
30O||9||13||227470	Ecce dies veniunt, dicit Dominus, et comprehendet arator messorem, et calcator uvae mittentem semen; et stillabunt montes mustum, et omnes colles liquefient.
30O||9||14||227480	Et convertam captivitatem populi mei Israel; et aedificabunt civitates vastatas et inhabitabunt et plantabunt vineas et bibent vinum earum et facient hortos et comedent fructus eorum.
30O||9||15||227490	Et plantabo eos super humum suam, et non evellentur ultra de terra sua, quam dedi eis ”, dicit Dominus Deus tuus.
31O||1||1||227500	Visio Abdiae. Haec dicit Dominus Deus ad Edom. Auditum audivimus a Domino, et legatus ad gentes missus est: “ Surgite, et consurgamus adversus eum in proelium! ”.
31O||1||2||227510	“ Ecce parvulum te dabo in gentibus, contemptibilis tu es valde.
31O||1||3||227520	Superbia cordis tui decepit te habitantem in scissuris petrae, exaltantem solium suum; qui dicit in corde suo: “Quis detrahet me in terram?”.
31O||1||4||227530	Si exaltatus fueris ut aquila et si inter sidera posueris nidum tuum, inde detraham te ”, dicit Dominus.
31O||1||5||227540	Si fures introissent ad te, si latrones per noctem, quomodo periisses! Nonne furati essent sufficientia sibi? Si vindemiatores introissent ad te, nonne racemos tantum reliquissent?
31O||1||6||227550	Quomodo scrutati sunt Esau? Investigaverunt abscondita eius.
31O||1||7||227560	Usque ad terminum eiecerunt te, omnes viri foederis tui deceperunt te, invaluerunt adversum te viri pacis tuae; qui comedunt tecum, ponent insidias subter te. Non est prudentia in eo.
31O||1||8||227570	“ Numquid non in die illa, dicit Dominus, perdam sapientes de Edom et prudentiam de monte Esau?
31O||1||9||227580	Et timebunt fortes tui Theman, ut intereat omnis vir de monte Esau.
31O||1||10||227590	Propter interfectionem et propter iniquitatem in fratrem tuum Iacob operiet te confusio, et peribis in aeternum.
31O||1||11||227600	In die cum stares ex adverso, quando capiebant alieni exercitum eius, et extranei ingrediebantur portas eius et super Ierusalem mittebant sortem, tu quoque eras quasi unus ex eis ”. 
31O||1||12||227610	Et non respicies diem fratris tui, diem calamitatis eius; et non laetaberis super filios Iudae in die perditionis eorum; et non magnificabis os tuum in die angustiae.
31O||1||13||227620	Neque ingredieris portam populi mei in die ruinae eorum; neque respicies et tu malum eius in die vastitatis illius et non mittes manum in opes eius in die vastitatis illius;
31O||1||14||227630	neque stabis in exitibus, ut interficias eos, qui fugerint, et non trades reliquos eius in die tribulationis.
31O||1||15||227640	Quoniam iuxta est dies Domini super omnes gentes: sicut fecisti, fiet tibi, retributio tua convertetur in caput tuum.
31O||1||16||227650	Quomodo enim bibistis super montem sanctum meum, bibent omnes gentes iugiter; et bibent et absorbebunt et erunt quasi non fuerint.
31O||1||17||227660	Et in monte Sion erit salvatio, et erit sanctum; et possidebit domus Iacob eos, qui se possederant.
31O||1||18||227670	Et erit domus Iacob ignis, et domus Ioseph flamma, et domus Esau stipula; et succendentur in eis, et devorabunt eos, et non erunt reliquiae domus Esau, quia Dominus locutus est.
31O||1||19||227680	Et hereditabunt austrum, montem Esau, et Sephelam Philisthim; et possidebunt regionem Ephraim et regionem Samariae, et Beniamin possidebit Galaad;
31O||1||20||227690	et transmigratio prima filiorum Israel possidebit terram Chananaeorum usque ad Sareptam; et transmigratio Ierusalem, quae in Sapharad est, possidebit civitates austri.
31O||1||21||227700	Et ascendent salvatores in montem Sion iudicare montem Esau, et erit Domino regnum.
32O||1||1||227710	Et factum est verbum Domini ad Ionam filium Amathi dicens: 
32O||1||2||227720	“ Surge et vade in Nineven civitatem grandem et praedica in ea, quia ascendit malitia eius coram me ”. 
32O||1||3||227730	Et surrexit Ionas, ut fugeret in Tharsis a facie Domini; et descendit Ioppen et invenit navem euntem in Tharsis et dedit naulum eius et descendit in eam, ut iret cum eis in Tharsis a facie Domini.
32O||1||4||227740	Dominus autem misit ventum magnum in mare, et facta est tempestas magna in mari, et navis periclitabatur conteri. 
32O||1||5||227750	Et timuerunt nautae et clamaverunt unusquisque ad deum suum et miserunt vasa, quae erant in navi, in mare, ut alleviaretur ab eis. Ionas autem descenderat ad interiora navis et, cum recubuisset, dormiebat sopore gravi. 
32O||1||6||227760	Et accessit ad eum gubernator et dixit ei: “ Quid? Tu sopore deprimeris? Surge, invoca Deum tuum, si forte recogitet Deus de nobis, et non pereamus ”.
32O||1||7||227770	Et dixit unusquisque ad collegam suum: “ Venite, et mittamus sortes, ut sciamus quare hoc malum sit nobis ”. Et miserunt sortes, et cecidit sors super Ionam. 
32O||1||8||227780	Et dixerunt ad eum: “ Indica nobis cuius causa malum istud sit nobis. Quod est opus tuum, et unde venis? Quae terra tua, et ex quo populo es tu? ”. 
32O||1||9||227790	Et dixit ad eos: “ Hebraeus ego sum et Dominum, Deum caeli, ego timeo, qui fecit mare et aridam ”. 
32O||1||10||227800	Et timuerunt viri timore magno et dixerunt ad eum: “ Quid hoc fecisti? ”. Cognoverant enim viri quod a facie Domini fugeret, quia indicaverat eis.
32O||1||11||227810	Et dixerunt ad eum: “ Quid faciemus tibi, ut conticescat mare a nobis? ”. Mare enim magis ac magis intumescebat. 
32O||1||12||227820	Et dixit ad eos: “ Tollite me et mittite in mare, et cessabit mare a vobis; scio enim ego quoniam propter me tempestas haec grandis super vos ”.
32O||1||13||227830	Et remigabant viri, ut reverterentur ad aridam; et non valebant, quia mare magis intumescebat super eos. 
32O||1||14||227840	Et clamaverunt ad Dominum et dixerunt: “ Quaesumus, Domine, ne pereamus in anima viri istius, et ne des super nos sanguinem innocentem; quia tu, Domine, sicut voluisti, fecisti ”. 
32O||1||15||227850	Et tulerunt Ionam et miserunt in mare; et stetit mare a fervore suo. 
32O||1||16||227860	Et timuerunt viri timore magno Dominum et immolaverunt hostias Domino et voverunt vota.
32O||2||1||227870	Et praeparavit Dominus piscem grandem, ut deglutiret Ionam; et erat Ionas in ventre piscis tribus diebus et tribus noctibus.
32O||2||2||227880	Et oravit Ionas ad Dominum Deum suum de ventre piscis 
32O||2||3||227890	et dixit: “ Clamavi de tribulatione mea ad Dominum, et respondit mihi; de ventre inferi clamavi, et exaudisti vocem meam.
32O||2||4||227900	Et proiecisti me in profundum in corde maris, et flumen circumdedit me; omnes gurgites tui et fluctus tui super me transierunt.
32O||2||5||227910	Et ego dixi: “Abiectus sum a conspectu oculorum tuorum; verumtamen rursus videbo templum sanctum tuum”.
32O||2||6||227920	Circumdederunt me aquae usque ad guttur, abyssus vallavit me, iuncus alligatus est capiti meo.
32O||2||7||227930	Ad extrema montium descendi, terrae vectes concluserunt me in aeternum, sed eduxisti de fovea vitam meam, Domine Deus meus.
32O||2||8||227940	Cum angustiaretur in me anima mea, Domini recordatus sum, et venit ad te oratio mea, ad templum sanctum tuum.
32O||2||9||227950	Qui colunt idola vana, pietatem suam derelinquunt;
32O||2||10||227960	ego autem in voce laudis immolabo tibi, quaecumque vovi, reddam; salus Domini est ”.
32O||2||11||227970	Et dixit Dominus pisci, et evomuit Ionam in aridam.
32O||3||1||227980	Et factum est verbum Domini ad Ionam secundo dicens:
32O||3||2||227990	“ Surge, vade in Nineven civitatem magnam et praedica in ea praedicationem, quam ego loquor ad te ”. 
32O||3||3||228000	Et surrexit Ionas et abiit in Nineven iuxta verbum Domini. Et Nineve erat civitas magna coram Deo, itinere trium dierum. 
32O||3||4||228010	Et coepit Ionas introire in civitatem itinere diei unius; et clamavit et dixit: “ Adhuc quadraginta dies, et Nineve subvertetur ”.
32O||3||5||228020	Et crediderunt viri Ninevitae in Deo; et praedicaverunt ieiunium et vestiti sunt saccis a maiore usque ad minorem. 
32O||3||6||228030	Et pervenit verbum ad regem Nineve; et surrexit de solio suo et abiecit pallium suum a se et indutus est sacco et sedit in cinere. 
32O||3||7||228040	Et clamavit et dixit in Nineve decreto regis et principum eius dicens: “ Homines et iumenta et boves et pecora non gustent quidquam nec pascantur et aquam non bibant; 
32O||3||8||228050	et operiantur saccis homines et iumenta et clament ad Deum in fortitudine, et convertatur vir a via sua mala et a violentia, quae est in manibus eorum. 
32O||3||9||228060	Quis scit si convertatur et ignoscat Deus et revertatur a furore irae suae, et non peribimus? ”.
32O||3||10||228070	Et vidit Deus opera eorum, quia conversi sunt de via sua mala; et misertus est Deus super malum, quod lo cutus fuerat ut faceret eis, et non fecit. 
32O||4||1||228080	Et afflictus est Ionas afflictione magna et iratus est; 
32O||4||2||228090	et oravit ad Dominum et dixit: “ Obsecro, Domine, numquid non hoc est verbum meum, cum adhuc essem in terra mea? Propter hoc praeoccupavi ut fugerem in Tharsis. Sciebam enim quia tu Deus clemens et misericors es, longanimis et multae miserationis et ignoscens super malitia. 
32O||4||3||228100	Et nunc, Domine, tolle, quaeso, animam meam a me, quia melior est mihi mors quam vita”. 
32O||4||4||228110	Et dixit Dominus: “ Putasne bene irasceris tu? ”.
32O||4||5||228120	Et egressus est Ionas de civitate et sedit contra orientem civitatis et fecit sibimet umbraculum ibi et sedebat subter illud in umbra, donec videret quid accideret in civitate. 
32O||4||6||228130	Et praeparavit Dominus Deus hederam, et ascendit super Ionam, ut esset umbra super caput eius et protegeret eum ab afflictione sua. Et laetatus est Ionas super hedera laetitia magna.
32O||4||7||228140	Et paravit Deus vermem, cum surgeret aurora in crastinum, et percussit hederam, quae exaruit. 
32O||4||8||228150	Et, cum ortus fuisset sol, praecepit Deus vento orientali calido; et percussit sol super caput Ionae, et elanguit; et petivit animae suae, ut moreretur, et dixit: “ Melius est mihi mori quam vivere ”
32O||4||9||228160	Et dixit Deus ad Ionam: “ Putasne bene irasceris tu super hedera? ”. Et dixit: “ Bene irascor ego usque ad mortem ”. 
32O||4||10||228170	Et dixit Dominus: “ Tu doles super hederam, in qua non laborasti neque fecisti, ut cresceret, quae sub una nocte nata est et sub una nocte periit. 
32O||4||11||228180	Et ego non parcam Nineve civitati magnae, in qua sunt plus quam centum viginti milia hominum, qui nesciunt quid sit inter dexteram et sinistram suam, et iumenta multa? ”.
33O||1||1||228190	Verbum Domini, quod factum est ad Michaeam Morasthiten in diebus Ioatham, Achaz, Ezechiae regum Iudae, quod vidit super Samariam et Ierusalem.
33O||1||2||228200	Audite, populi omnes, et attendat terra et plenitudo eius; et sit Dominus Deus vobis in testem, Dominus de templo sancto suo.
33O||1||3||228210	Quia ecce Dominus egreditur de loco suo et descendet et calcabit super excelsa terrae;
33O||1||4||228220	et liquescent montes subtus eum, et valles scindentur sicut cera a facie ignis, sicut aquae, quae decurrunt in praeceps.
33O||1||5||228230	In scelere Iacob omne istud et in peccatis domus Israel. Quod scelus Iacob? Nonne Samaria? Et quae excelsa Iudae? Nonne Ierusalem?
33O||1||6||228240	Et ponam Samariam in acervum lapidum, in agrum, ubi plantatur vinea; et detraham in vallem lapides eius et fundamenta eius revelabo.
33O||1||7||228250	Et omnia sculptilia eius concidentur, et omnes mercedes eius comburentur igne, et omnia idola eius ponam in perditionem, quia de mercedibus meretricis congregata sunt et usque ad mercedem meretricis revertentur.
33O||1||8||228260	Super hoc plangam et ululabo; vadam spoliatus et nudus, faciam planctum velut thoum et luctum quasi struthionum,
33O||1||9||228270	quia desperata est plaga eius, quia venit usque ad Iudam, tetigit portam populi mei usque ad Ierusalem.
33O||1||10||228280	In Geth nolite annuntiare, lacrimis ne ploretis, in Bethleaphra in pulvere volutamini.
33O||1||11||228290	Et transite vobis, habitatores Saphir, confusi ignominia; non sunt egressi habitatores Saanan. Planctus Bethesel auferet a vobis mansionem suam.
33O||1||12||228300	Profecto trement de bono habitatores Maroth, quia descendit malum a Domino in portam Ierusalem.
33O||1||13||228310	Iungite quadrigae equos, habitatores Lachis; principium peccati est filiae Sion, quia in te inventa sunt scelera Israel.
33O||1||14||228320	Propterea dabis dimissionem super Moresethgeth. Domus Achzib in deceptionem regibus Israel.
33O||1||15||228330	Adhuc expugnatorem adducam tibi, quae habitas in Maresa; usque Odollam veniet gloria Israel.
33O||1||16||228340	Decalvare et tondere super filios deliciarum tuarum; dilata calvitium tuum sicut aquila, quoniam captivi ducti sunt ex te.
33O||2||1||228350	Vae, qui cogitant iniquitatem et operantur malum in cubilibus suis! In luce matutina faciunt illud, quoniam est in potestate manus eorum.
33O||2||2||228360	Concupiscunt agros, et violenter tollunt, domos, et rapiunt. Et opprimunt virum et domum eius, hominem et hereditatem eius.
33O||2||3||228370	Idcirco haec dicit Dominus: “ Ecce ego cogito super familiam istam malum, unde non auferetis colla vestra; et non ambulabitis erecti, quoniam tempus pessimum est.
33O||2||4||228380	In die illa sumetur super vos parabola, et assumetur lamentum dicentium: “Depopulatione vastati sumus; pars populi mei commutatur, quam nemo ei restituet; infideli regiones nostrae dividuntur”.
33O||2||5||228390	Propter hoc non erit tibi mittens funiculum sortis in coetu Domini ”.
33O||2||6||228400	“ Ne vaticinemini! ”. “ Vaticinentur, non vaticinentur de his, non cedet confusio! ”.
33O||2||7||228410	Numquid maledicta est domus Iacob? Numquid abbreviatus est spiritus Domini, aut tales sunt actiones eius? Nonne verba eius bona sunt cum eo, qui recte graditur?
33O||2||8||228420	Vos autem contra populum meum ut adversarium consurgitis. Desuper tunica pallium tollitis ei; qui transibant fiducialiter, fiunt quasi bello capti.
33O||2||9||228430	Mulieres populi mei eicitis de domo deliciarum suarum; a parvulis earum aufertis decorem meum in perpetuum.
33O||2||10||228440	“ Surgite et ite, quia non habetis hic requiem! ”. Propter immunditiam peribitis perditione pessima.
33O||2||11||228450	Si esset vir vento excitatus et mendacium loqueretur: “ Vaticinabor tibi de vino et sicera ”, hic esset vates populi istius.
33O||2||12||228460	Congregatione congregabo, Iacob, totum te; in unum conducam reliquias Israel, pariter ponam illum quasi gregem in ovili, quasi pecus in medio pascuae; et tumultuabuntur a multitudine hominum.
33O||2||13||228470	Ascendet enim pandens iter ante eos; erumpent et transibunt portam, egredientur per eam. Et transibit rex eorum coram eis, et Dominus in capite eorum.
33O||3||1||228480	Et dixi: “ Audite, principes Iacob et duces domus Israel: Numquid non vestrum est scire iudicium? ”.
33O||3||2||228490	Sed odio habetis bonum et diligitis malum. Violenter tollitis pelles eorum desuper eos et carnem eorum desuper ossibus eorum.
33O||3||3||228500	Qui comedunt carnem populi mei et pellem eorum desuper excoriant; et ossa eorum confringunt et secant sicut carnem assam in lebete et quasi carnem in medio ollae.
33O||3||4||228510	Tunc clamabunt ad Dominum, et non exaudiet eos et abscondet faciem suam ab eis in tempore illo, sicut pessima fecerunt opera sua.
33O||3||5||228520	Haec dicit Dominus super prophetas, qui seducunt populum meum, qui cum habent, quid mordeant dentibus suis, praedicant pacem; et, si quis non dederit in ore eorum quippiam, sanctificant super eum proelium.
33O||3||6||228530	Propterea nox vobis sine visione erit, et tenebrae vobis sine divinatione; et occumbet sol super prophetas, et obtenebrabitur super eos dies.
33O||3||7||228540	Et confundentur videntes, et confundentur divini, et operient labia sua omnes, quia non est responsum Dei.
33O||3||8||228550	Verumtamen ego repletus sum fortitudine spiritus Domini, iudicio et virtute, ut annuntiem Iacob scelus suum et Israel peccatum suum.
33O||3||9||228560	Audite hoc, principes domus Iacob et iudices domus Israel, qui abominamini iudicium et omnia recta pervertitis,
33O||3||10||228570	qui aedificatis Sion in sanguinibus et Ierusalem in iniquitate.
33O||3||11||228580	Principes eius in muneribus iudicant, et sacerdotes eius in mercede docent, et prophetae eius in pecunia divinant; et super Dominum requiescunt dicentes: “ Numquid non Dominus in medio nostrum? Non venient super nos mala ”.
33O||3||12||228590	Propter hoc causa vestri Sion quasi ager arabitur, et Ierusalem quasi acervus lapidum erit, et mons templi in excelsa silvarum.
33O||4||1||228600	Et erit in novissimis diebus: Erit mons domus Domini praeparatus in vertice montium et sublimis super colles; et fluent ad eum populi.
33O||4||2||228610	Et properabunt gentes multae et dicent: “ Venite, ascendamus ad montem Domini et ad domum Dei Iacob, et docebit nos de viis suis, et ibimus in semitis eius ”; quia de Sion egredietur lex, et verbum Domini de Ierusalem.
33O||4||3||228620	Et iudicabit inter populos multos et decernet gentibus fortibus usque in longinquum; et concident gladios suos in vomeres et hastas suas in falces; non sumet gens adversus gentem gladium, et non discent ultra belligerare.
33O||4||4||228630	Et sedebit unusquisque subtus vitem suam et subtus ficum suam, et non erit qui deterreat; quia os Domini exercituum locutum est.
33O||4||5||228640	Quia omnes populi ambulabunt unusquisque in nomine dei sui; nos autem ambulabimus in nomine Domini Dei nostri in aeternum et ultra.
33O||4||6||228650	“ In die illa, dicit Dominus, congregabo claudicantem, et eam, quam eieceram, colligam et quam afflixeram;
33O||4||7||228660	et ponam claudicantem in reliquias et eam, quae laboraverat, in gentem robustam ”. Et regnabit Dominus super eos in monte Sion ex hoc nunc et usque in aeternum.
33O||4||8||228670	Et tu, turris gregis, collis filiae Sion, usque ad te veniet et perveniet potestas prima, regnum filiae Ierusalem.
33O||4||9||228680	Nunc quare clamas clamore magno? Numquid rex non est in te, aut consiliarius tuus periit, quia comprehendit te dolor sicut parturientem?
33O||4||10||228690	Dole et satage, filia Sion, quasi parturiens; quia nunc egredieris de civitate et habitabis in campo et venies usque ad Babylonem; ibi liberaberis, ibi redimet te Dominus de manu inimicorum tuorum.
33O||4||11||228700	Nunc autem congregatae sunt super te gentes multae, quae dicunt: “Profanetur, et aspiciat in Sion oculus noster ”.
33O||4||12||228710	Ipsi autem non cognoverunt cogitationes Domini et non intellexerunt consilium eius, quia congregavit eos quasi manipulos in area.
33O||4||13||228720	Surge et tritura, filia Sion, quia cornu tuum ponam ferreum et ungulas tuas ponam aereas, et comminues populos multos et vovebis Domino rapinas eorum et divitias eorum Domino universae terrae.
33O||4||14||228730	Nunc incide te, filia incisionis! Obsidionem posuerunt super nos; in virga percutiunt maxillam iudicis Israel.
33O||5||1||228740	Sed tu, Bethlehem Ephratha, parvulus in milibus Iudae, ex te mihi egredietur, qui sit dominator in Israel; et egressus eius a temporibus antiquis, a diebus aeternitatis.
33O||5||2||228750	Propter hoc dabit eos usque ad tempus, in quo parturiens pariet; et reliquiae fratrum eius convertentur ad filios Israel.
33O||5||3||228760	Et stabit et pascet in fortitudine Domini, in sublimitate nominis Domini Dei sui; et habitabunt secure, quia nunc magnus erit usque ad terminos terrae,
33O||5||4||228770	et erit iste pax. Assyrius cum venerit in terram nostram et quando calcaverit in domibus nostris, suscitabimus super eum septem pastores et octo primates hominum.
33O||5||5||228780	Et pascent terram Assyriae in gladio et terram Nemrod in lanceis; et liberabit ab Assyrio, cum venerit in terram nostram et cum calcaverit in finibus nostris.
33O||5||6||228790	Et erunt reliquiae Iacob in medio populorum multorum quasi ros a Domino et quasi imbres super herbam, quae non exspectat virum et non praestolatur filios homi num. 
33O||5||7||228800	Et erunt reliquiae Iacob in gentibus, in medio populorum multorum, quasi leo in iumentis silvarum et quasi catulus leonis in gregibus pecorum; qui cum transierit et conculcaverit et ceperit, non est qui eruat.
33O||5||8||228810	Exaltabitur manus tua super hostes tuos, et omnes inimici tui interibunt.
33O||5||9||228820	“Et erit in die illa, dicit Dominus, auferam equos tuos de medio tui et disperdam quadrigas tuas
33O||5||10||228830	et perdam civitates terrae tuae et destruam omnes munitiones tuas.
33O||5||11||228840	Et auferam veneficia de manu tua, et divini non erunt in te.
33O||5||12||228850	Et perire faciam sculptilia tua et lapides tuos de medio tui, et non adorabis ultra opera manuum tuarum;
33O||5||13||228860	et evellam palos tuos de medio tui et conteram idola tua.
33O||5||14||228870	Et faciam in furore et in indignatione ultionem in omnibus gentibus, quae non audierunt ”.
33O||6||1||228880	Audite, quae Dominus loqui tur: “ Surge, contende iudicio coram montibus, et audiant colles vocem tuam ”.
33O||6||2||228890	Audite, montes, iudicium Domini, et auscultate, fundamenta terrae; quia iudicium Domini cum populo suo, et cum Israel iudicio contendit.
33O||6||3||228900	“ Popule meus, quid feci tibi et quid molestus fui tibi? Responde mihi.
33O||6||4||228910	Ego eduxi te de terra Aegypti et de domo servientium liberavi te et misi ante faciem tuam Moysen et Aaron et Mariam.
33O||6||5||228920	Popule meus, memento, quaeso, quid cogitaverit Balac rex Moab, et quid responderit ei Balaam filius Beor, de Settim usque ad Galgalam, ut cognoscas iustitias Domini ”.
33O||6||6||228930	“ Quid dignum offeram Domino, dum curvo genu Deo excelso? Numquid offeram ei holocautomata et vitulos anniculos?
33O||6||7||228940	Numquid placebunt Domino milia arietum, multa milia torrentium olei? Numquid dabo primogenitum meum pro scelere meo, fructum ventris mei pro peccato animae meae?”.
33O||6||8||228950	Indicatum est tibi, o homo, quid sit bonum, et quid Dominus quaerat a te: utique facere iudicium et diligere caritatem et sollicitum ambulare cum Deo tuo.
33O||6||9||228960	Vox Domini ad civitatem clamat - et sapientia est timere nomen tuum -: “ Audite, tribus et coetus civitatis!
33O||6||10||228970	Numquid tolerabo batum iniquum et ephi minus maledictum?
33O||6||11||228980	Numquid iustificabo stateram impiam et saccelli pondera dolosa?
33O||6||12||228990	Quia divites eius repleti sunt iniquitate, et habitantes in ea loquebantur mendacium, et lingua eorum fraudulenta in ore eorum.
33O||6||13||229000	Ego ergo coepi percutere te perditione super peccatis tuis.
33O||6||14||229010	Tu comedes et non saturaberis, et sordes tuae in medio tui. Tu removebis et non salvabis; et, quos salvaveris, in gladium dabo. 
33O||6||15||229020	Tu seminabis et non metes, tu calcabis olivam et non ungeris oleo, mustum et non bibes vinum.
33O||6||16||229030	Custodisti praecepta Amri et omne opus domus Achab; et ambulasti in voluntatibus eorum, ut darem te in perditionem et habitantes tuos in sibilum: et opprobrium populorum portabitis ”.
33O||7||1||229040	Vae mihi, quia factum est mihi sicut congregata messe, sicut collecta vindemia! Non est botrus ad comedendum, nec praecoqua ficus, quam desideravit anima mea.
33O||7||2||229050	Periit pius de terra, et rectus in hominibus non est; omnes in sanguine insidiantur, vir fratrem suum rete venatur.
33O||7||3||229060	Ad malum manus eorum paratae sunt; princeps postulat, et iudex est pro mercede, et magnus manifestat desiderium animae suae; vae eis, qui pervertunt illud!
33O||7||4||229070	Qui optimus in eis, est quasi paliurus, et, qui rectus, quasi spina de saepe; dies speculatorum tuorum, visitatio tua venit: nunc erit confusio eorum.
33O||7||5||229080	Nolite credere amico, nolite confidere in proximo; ab ea, quae dormit in sinu tuo, custodi claustra oris tui;
33O||7||6||229090	quia filius contumeliam facit patri, filia consurgit adversus matrem suam, nurus adversus socrum suam: inimici hominis domestici eius.
33O||7||7||229100	Ego autem ad Dominum aspiciam, exspectabo Deum salvatorem meum; audiet me Deus meus.
33O||7||8||229110	Ne laeteris, inimica mea, super me quia cecidi: consurgam; cum sedeo in tenebris, Dominus lux mea est.
33O||7||9||229120	Iram Domini porto, quoniam peccavi ei, donec iudicet causam meam et faciat iudicium meum; educet me in lucem, videbo iustitiam eius.
33O||7||10||229130	Et aspiciet inimica mea et operietur confusione, quae dicit ad me: “ Ubi est Dominus Deus tuus? ”. Oculi mei videbunt in eam; nunc erit in conculcationem ut lutum platearum.
33O||7||11||229140	Dies veniet ut aedificentur maceriae tuae; in die illa dilatabuntur fines tui.
33O||7||12||229150	In die illa usque ad te venient habitantes ab Assyria usque ad Aegyptum et ab Aegypto usque ad flumen et a mari usque ad mare et a monte usque ad montem.
33O||7||13||229160	Terra autem erit in desolationem propter habitatores suos et propter fructum operum eorum.
33O||7||14||229170	Pasce populum tuum in virga tua, gregem hereditatis tuae, habitantes solos in saltu, in medio hortorum; pascantur Basan et Galaad iuxta dies antiquos.
33O||7||15||229180	Secundum dies egressionis tuae de terra Aegypti ostende nobis mirabilia.
33O||7||16||229190	Videbunt gentes et confundentur super omni fortitudine sua, ponent manum super os, aures eorum surdae erunt;
33O||7||17||229200	lingent pulverem sicut serpens, velut reptilia terrae. Trementes exibunt de aedibus suis " ad Dominum Deum nostrum " formidabunt et timebunt te.
33O||7||18||229210	Quis Deus similis tui, qui aufers iniquitatem et transis peccatum reliquiarum hereditatis tuae? Non servat in aeternum furorem suum, quoniam volens misericordiam est.
33O||7||19||229220	Revertetur et miserebitur nostri, calcabit iniquitates nostras et proiciet in profundum maris omnia peccata nostra.
33O||7||20||229230	Dabis veritatem Iacob, misericordiam Abraham, quae iurasti patribus nostris a diebus antiquis.
34O||1||1||229240	Oraculum Nineve. Liber visio nis Nahum Elcesaei.
34O||1||2||229250	Deus aemulator et ulciscens Dominus, ulciscens Dominus et habens furorem, ulciscens Dominus in hostes suos et servans iram inimicis suis.
34O||1||3||229260	Dominus patiens et magnus fortitudine, nullumque impunitum derelinquet Dominus. In tempestate et turbine via eius, et nubes pulvis pedum eius.
34O||1||4||229270	Increpans mare et exsiccans illud et omnia flumina ad desertum deducens. Elanguit Basan et Carmelus, et flos Libani elanguit.
34O||1||5||229280	Montes commoti sunt ab eo, et colles conturbati; et contremuit terra a facie eius et orbis et omnes habitantes in eo.
34O||1||6||229290	Ante faciem indignationis eius quis stabit, et quis resistet in aestu furoris eius? Indignatio eius effusa est ut ignis, et petrae dissolutae sunt ab eo.
34O||1||7||229300	Bonus Dominus, refugium in die tribulationis et sciens sperantes in se
34O||1||8||229310	et in diluvio transeunte; consummationem faciet adversariorum suorum, et inimicos eius persequentur tenebrae.
34O||1||9||229320	Quid cogitatis contra Dominum? Consummationem ipse faciet; non consurget duplex tribulatio.
34O||1||10||229330	Sicut spinae condensae se invicem complectentes et sicut potatores inebriati consumentur quasi stipula omnino arida.
34O||1||11||229340	Ex te exivit cogitans contra Dominum malitiam, mente pertractans praevaricationem.
34O||1||12||229350	Haec dicit Dominus: “ Et si incolumes fuerint et numerosi, sic quoque attondentur et pertransibunt; afflixi te et non affligam te ultra.
34O||1||13||229360	Et nunc conteram virgam eius de dorso tuo et vincula tua disrumpam ”.
34O||1||14||229370	Et praecipiet super te Dominus: “ Non seminabitur ex nomine tuo amplius. De domo dei tui disperdam sculptile et conflatile; ponam sepulcrum tuum, quia inhonoratus es ”.
34O||2||1||229380	Ecce super montes pedes evan gelizantis et annuntiantis pacem. Celebra, Iuda, festivitates tuas et redde vota tua, quia non adiciet ultra ut pertranseat in te Belial: totus interiit.
34O||2||2||229390	Ascendit, qui dispergat, contra te. “ Custodi munitionem, contemplare viam, conforta lumbos, robora virtutem valde ”.
34O||2||3||229400	Quia restituet Dominus magnificentiam Iacob sicut magnificentiam Israel, quia praedones praedati sunt eos et propagines eorum corruperunt.
34O||2||4||229410	Clipeus fortium eius ruber, viri exercitus in coccineis; ignitae laminae ferreae curruum, quando praeparat bellum, et equites agitantur.
34O||2||5||229420	In viis furibundae currunt quadrigae, invicem colliduntur in plateis; aspectus eorum quasi lampades, quasi fulgura discurrentia.
34O||2||6||229430	Recordatur fortium suorum, ruunt in itineribus suis; currunt ad murum, et praeparatur umbraculum.
34O||2||7||229440	Portae fluviorum apertae sunt, palatium tremit.
34O||2||8||229450	Et speciosa denudatur, tollitur, et ancillae eius gemunt ut columbae et percutiunt corda sua.
34O||2||9||229460	Et Nineve quasi piscina aquarum, cuius aquae fugiunt. “ State, state! ”; sed non est qui revertatur.
34O||2||10||229470	“ Diripite argentum, diripite aurum! ”. Et non est finis divitiarum; thesaurus ex omnibus vasis desiderabilibus.
34O||2||11||229480	Dissipata et vastata et dilacerata, et cor tabescens, et dissolutio geniculorum; et tremor in cunctis renibus, et facies omnium eorum candentes. 
34O||2||12||229490	Ubi est habitaculum leonum, et spelunca catulorum leonum, ad quam ivit leo, ut duceret illuc catulum leonis, et non erat qui exterreret?
34O||2||13||229500	Leo cepit sufficienter catulis suis et necavit leaenis suis; et implevit praeda speluncas suas et cubile suum rapina.
34O||2||14||229510	“ Ecce ego ad te, dicit Dominus exercituum, et succendam usque ad fumum quadrigas tuas; et leunculos tuos comedet gladius, et exterminabo de terra praedam tuam, et non audietur ultra vox nuntiorum tuorum ”.
34O||3||1||229520	Vae, civitas sanguinum, universa mendacii praeda plena! Non recedet a te rapina.
34O||3||2||229530	Vox flagellorum et vox strepitus rotarum, equi frementes et quadrigae ferventes, equites irruentes
34O||3||3||229540	et gladii micantes et hastae fulgurantes et multitudo interfectorum et acervi mortuorum; nec est finis cadaverum, et corruunt super corpora.
34O||3||4||229550	Hoc propter multitudinem fornicationum meretricis speciosae et gratae et habentis maleficia, quae vendidit gentes fornicationibus suis et nationes maleficiis suis.
34O||3||5||229560	“ Ecce ego ad te, dicit Dominus exercituum; et levabo vestimentum tuum in faciem tuam et ostendam gentibus nuditatem tuam et regnis ignominiam tuam.
34O||3||6||229570	Et proiciam super te abominationes et contumeliis te afficiam; et ponam te in exemplum.
34O||3||7||229580	Et erit: omnis, qui viderit te, resiliet a te et dicet: “Vastata est Nineve! Quis dolebit super eam? Unde quaeram consolatorem tibi?”.
34O||3||8||229590	Numquid melior es quam Noamon, quae habitabat in fluminibus? Aquae in circuitu eius: cuius vallum mare, aquae muri eius.
34O||3||9||229600	Chus fuit fortitudo eius et Aegyptus, cuius non est finis; Phut et Libyes fuerunt in auxilio eius.
34O||3||10||229610	Sed et ipsa in transmigrationem ducta est, ivit in captivitatem. Parvuli eius elisi sunt in capite omnium viarum; et super inclitos eius miserunt sortem, et omnes optimates eius constricti sunt in compedibus.
34O||3||11||229620	Et tu ergo inebriaberis, eris despecta; et tu quaeres refugium ab inimico.
34O||3||12||229630	Omnes munitiones tuae sicut ficus cum ficis praecocibus: si concussae fuerint, cadent in os comedentis.
34O||3||13||229640	Ecce populus tuus, mulieres in medio tui; inimicis tuis late patebunt portae terrae tuae; devorabit ignis vectes tuos.
34O||3||14||229650	Aquam propter obsidionem hauri tibi, firma munitiones tuas; intra in lutum et calca argillam, tene typum laterum.
34O||3||15||229660	Ibi comedet te ignis, peribis gladio, devorabit te ut bruchus. Augere ut bruchus, multiplicare ut locusta.
34O||3||16||229670	Plures fecisti negotiatores tuos quam stellae sint caeli; bruchus exuit pellem et avolavit.
34O||3||17||229680	Custodes tui quasi locustae, et scribae tui quasi agmen locustarum, quae considunt in saepibus in die frigoris; sol ortus est, et avolaverunt, non est cognitus locus earum, ubi fuerint.
34O||3||18||229690	Dormiunt pastores tui, rex Assyriae, requiescunt principes tui; dispersus est populus tuus in montibus, et non est qui congreget.
34O||3||19||229700	Non est remedium fracturae tuae, insanabilis est plaga tua; omnes, qui audierint auditionem tuam, plaudent manibus super te, quia super quem non transiit malitia tua semper? ”.
35O||1||1||229710	Oraculum, quod vidit Habacuc propheta.
35O||1||2||229720	Usquequo, Domine, clamabo, et non exaudis? Vociferabor ad te: “ Violentia! ”, et non salvas?
35O||1||3||229730	Quare ostendisti mihi iniquitatem et malitiam vides? Et vastitas et violentia est coram me, et facta est contentio, et iurgium exoritur.
35O||1||4||229740	Propter hoc languet lex, et non pervenit usque ad finem iudicium. Quia impius praevalet adversus iustum, propterea egreditur iudicium perversum.
35O||1||5||229750	“ Aspicite in gentibus et videte, admiramini et obstupescite, quia opus facio in diebus vestris, quod nemo credet, cum narrabitur.
35O||1||6||229760	Quia ecce ego suscitabo Chaldaeos, gentem amaram et velocem, ambulantem super latitudinem terrae, ut possideat tabernacula non sua.
35O||1||7||229770	Horribilis et terribilis est, ex semetipsa iudicium eius et maiestas eius egredietur.
35O||1||8||229780	Leviores pardis equi eius et saeviores lupis deserti; et accurrunt equites eius: equites namque eius de longe venient, volabunt quasi aquila festinans ad comedendum.
35O||1||9||229790	Omnes, ut violentiam faciant, venient, omnes facies eorum ventus urens; et congregabunt quasi arenam captivos.
35O||1||10||229800	Et ipsa reges subsannabit, tyrannis illudet; ipsa super omnem munitionem ridebit et comportabit aggerem et capiet eam.
35O||1||11||229810	Tunc ultra progrediens quasi ventus pertransibit et constituet fortitudinem suam deum suum ”.
35O||1||12||229820	Numquid non tu a principio, Domine, Deus meus, sanctus meus, qui non morieris? Domine, ad iudicium posuisti eam; petra mea, ad corripiendum fundasti eam.
35O||1||13||229830	Mundi sunt oculi tui, ne videas malum; et respicere ad iniquitatem non poteris. Quare respicis super inique agentes et taces, devorante impio iustiorem se?
35O||1||14||229840	Fecisti homines quasi pisces maris, quasi reptile non habens principem super se.
35O||1||15||229850	Omnes in hamo sublevat, trahit eos in sagena sua et congregat in rete suo; super hoc laetatur et exsultat.
35O||1||16||229860	Propterea immolat sagenae suae et sacrificat reti suo, quia in ipsis incrassata est portio eius, et cibus eius pinguis.
35O||1||17||229870	Propter hoc ergo evaginabit gladium suum semper, ut interficiat gentes sine misericordia?
35O||2||1||229880	Super custodiam meam stabo et consistam super speculam et contemplabor, ut videam quid dicat mihi et quid respondeat ad querelam meam.
35O||2||2||229890	Et respondit mihi Dominus et dixit: “ Scribe visum et explana eum super tabulas, ut percurrat, qui legerit eum.
35O||2||3||229900	Quia adhuc visus ad tempus constitutum, sed anhelat in finem et non mentietur; si moram fecerit, exspecta illum, quia veniens veniet et non tardabit.
35O||2||4||229910	Ecce languidus, in quo non est anima recta; iustus autem in fide sua vivet ”.
35O||2||5||229920	Et profecto divitiae decipiunt virum superbum, et non perveniet ad finem; qui dilatat quasi infernus fauces suas et ipse quasi mors et non adimpletur: et congregat ad se omnes gentes et coacervat ad se omnes populos.
35O||2||6||229930	Numquid non omnes isti super eum parabolam sument et loquelam aenigmatum dicentes: “ Vae ei, qui multiplicat non sua — usquequo? C et aggravat pignora super se! ”.
35O||2||7||229940	Numquid non repente consurgent, qui mordeant te, et evigilabunt agitantes te, et eris in rapinam eis?
35O||2||8||229950	Quia tu spoliasti gentes multas, spoliabunt te omnes, qui reliqui fuerint de populis; propter sanguinem hominum et oppressionem terrae, civitatum et omnium habitantium in eis.
35O||2||9||229960	Vae, qui congregat lucrum iniustum in malum domui suae, ut ponat in excelso nidum suum et salvet se de manu mali!
35O||2||10||229970	Consilium cepisti in confusionem domui tuae concidendi populos multos et peccasti in animam tuam.
35O||2||11||229980	Quia lapis de pariete clamabit, et trabes de contignatione respondebit ei.
35O||2||12||229990	Vae, qui aedificat civitatem in sanguinibus et condit urbem in iniquitate!
35O||2||13||230000	Numquid non haec a Domino sunt exercituum, ut laborent populi pro igne, et gentes in vacuum fatigentur?
35O||2||14||230010	Quia replebitur terra cognitione gloriae Domini, sicut aquae operiunt mare.
35O||2||15||230020	Vae, qui potum dat amico suo mittens venenum suum et inebrians eum, ut aspiciat nuditatem eius!
35O||2||16||230030	Repleris ignominia pro gloria; bibe tu quoque et denudare! Transibit ad te calix dexterae Domini, et veniet ignominia super gloriam tuam.
35O||2||17||230040	Quia vastitas Libani operiet te, et miseria animalium deterrebit te propter sanguinem hominum et oppressionem terrae, civitatum et omnium habitantium in eis.
35O||2||18||230050	Quid prodest sculptile, quia sculpsit illud fictor suus; conflatile et oraculum mendax, quia speravit in figmento fictor eius, ut faceret simulacra muta?
35O||2||19||230060	Vae, qui dicit ligno: “ Expergiscere! ”, “ Surge! ” lapidi tacenti! Numquid ipse docere poterit? Ecce iste coopertus est auro et argento, et omnis spiritus non est in visceribus eius.
35O||2||20||230070	Dominus autem in templo sancto suo; sileat a facie eius omnis terra.
35O||3||1||230080	Oratio Habacuc prophetae. Secundum melodiam lamentationum.
35O||3||2||230090	Domine, audivi auditionem tuam et timui, Domine, opus tuum. In medio annorum vivifica illud, in medio annorum notum facies. Cum iratus fueris, misericordiae recordaberis.
35O||3||3||230100	Deus a Theman veniet, et Sanctus de monte Pharan. — Selah. Operit caelos gloria eius, et laudis eius plena est terra.
35O||3||4||230110	Splendor eius ut lux erit, radii ex manibus eius: ibi abscondita est fortitudo eius.
35O||3||5||230120	Ante faciem eius ibit mors, et egredietur pestis post pedes eius. 
35O||3||6||230130	Stetit et concussit terram, aspexit et dissolvit gentes. Et contriti sunt montes saeculi, incurvati sunt colles antiqui ab itineribus aeternitatis eius.
35O||3||7||230140	In afflictione vidi tentoria Chusan; turbantur pelles terrae Madian.
35O||3||8||230150	Numquid in fluminibus iratus es, Domine, aut in fluminibus furor tuus vel in mari indignatio tua? Quia ascendes super equos tuos, quadrigas tuas victrices.
35O||3||9||230160	Suscitans suscitabis arcum tuum, sagittis replevisti pharetram tuam. — Selah. In fluvios scindes terram,
35O||3||10||230170	viderunt te et doluerunt montes. Effuderunt aquas nubes, dedit abyssus vocem suam, in altum levavit manus suas.
35O||3||11||230180	Sol et luna steterunt in habitaculo suo, prae luce sagittarum tuarum discedunt, prae splendore fulgurantis hastae tuae.
35O||3||12||230190	In fremitu calcabis terram, in furore conteres gentes.
35O||3||13||230200	Egressus es in salutem populi tui, in salutem cum christo tuo. Percussisti caput de domo impii, denudasti fundamentum usque ad petram. — Selah.
35O||3||14||230210	Confodisti iaculis tuis caput bellatorum eius, venientium ut turbo ad dispergendum me; exsultatio eorum, sicut eius, qui devorat pauperem in abscondito. 
35O||3||15||230220	Viam fecisti in mari equis tuis, in luto aquarum multarum.
35O||3||16||230230	Audivi, et conturbatus est venter meus, ad vocem contremuerunt labia mea. Ingreditur putredo in ossibus meis, et subter me vacillant gressus mei. Conquiescam in die tribulationis, ut ascendat super populum, qui invadit nos.
35O||3||17||230240	Ficus enim non florebit, et non erit fructus in vineis; mentietur opus olivae, et arva non afferent cibum; abscissum est de ovili pecus, et non est armentum in praesepibus.
35O||3||18||230250	Ego autem in Domino gaudebo et exsultabo in Deo salvatore meo. 
35O||3||19||230260	Dominus Deus fortitudo mea et ponet pedes meos quasi cervorum et super excelsa mea deducet me. Magistro chori. Ad sonitum chordarum.
36O||1||1||230270	Verbum Domini, quod factum est ad Sophoniam filium Chusi filii Godoliae filii Amariae filii Ezechiae, in diebus Iosiae filii Amon regis Iudae.
36O||1||2||230280	“ Auferens auferam omnia a facie terrae, dicit Dominus,
36O||1||3||230290	auferam hominem et pecus, auferam volatile caeli et pisces maris. Et ruinae impiorum erunt; et disperdam homines a facie terrae, dicit Dominus.
36O||1||4||230300	Et extendam manum meam super Iudam et super omnes habitantes Ierusalem; et disperdam de loco hoc reliquias Baal et nomina aedituorum cum sacerdotibus
36O||1||5||230310	et eos, qui adorant super tecta militiam caeli et adorant et iurant in Domino et iurant in Melchom,
36O||1||6||230320	et qui avertuntur de post tergum Domini, et qui non quaerunt Dominum nec investigant eum ”.
36O||1||7||230330	Silete a facie Domini Dei, quia iuxta est dies Domini; quia praeparavit Dominus hostiam, sanctificavit vocatos suos.
36O||1||8||230340	“ Et erit in die hostiae Domini: visitabo super principes et super filios regis et super omnes, qui induti sunt veste peregrina;
36O||1||9||230350	et visitabo super omnem, qui arroganter ingreditur super limen in die illa, qui complent domum domini sui iniquitate et dolo.
36O||1||10||230360	Et erit in die illa, dicit Dominus, vox clamoris a porta Piscium, et ululatus ab urbe Nova, et contritio magna a collibus.
36O||1||11||230370	Ululate, habitatores Pilae, quia interiit omnis populus Chanaan, disperierunt omnes involuti argento.
36O||1||12||230380	Et erit in tempore illo: scrutabor Ierusalem in lucernis et visitabo super viros defixos in faecibus suis, qui dicunt in cordibus suis: “Non faciet bene Dominus et non faciet male”.
36O||1||13||230390	Et erunt opes eorum in direptionem, et domus eorum in desertum; et aedificabunt domos et non habitabunt, et plantabunt vineas et non bibent vinum earum ”.
36O||1||14||230400	Iuxta est dies Domini magnus, iuxta et velox nimis; vox diei Domini amara, tribulabitur ibi fortis.
36O||1||15||230410	Dies irae dies illa, dies tribulationis et angustiae, dies vastitatis et desolationis, dies tenebrarum et caliginis, dies nebulae et turbinis,
36O||1||16||230420	dies tubae et clangoris super civitates munitas et super angulos excelsos.
36O||1||17||230430	Et tribulabo homines, et ambulabunt ut caeci, quia Domino peccaverunt; et effundetur sanguis eorum sicut humus, et viscera eorum sicut stercora.
36O||1||18||230440	Sed et argentum eorum et aurum eorum non poterit liberare eos in die irae Domini; in igne zeli eius devorabitur omnis terra, quia consummationem cum festinatione faciet cunctis habitantibus terram.
36O||2||1||230450	Convenite, congregamini, gens non amabilis,
36O||2||2||230460	priusquam dispergamini quasi pulvis transeuntes, antequam veniat super vos ira furoris Domini, antequam veniat super vos dies furoris Domini.
36O||2||3||230470	Quaerite Dominum, omnes mansueti terrae, qui iudicium eius estis operati; quaerite iustitiam, quaerite mansuetudinem, si quomodo abscondamini in die furoris Domini.
36O||2||4||230480	Quia Gaza deserta erit, et Ascalon desolata, Azotum in meridie eicient, et Accaron eradicabitur.
36O||2||5||230490	Vae, qui habitatis funiculum maris, gens Cretensium! Verbum Domini super vos, Chanaan, terra Philisthinorum: “ Disperdam te, ita ut non sit inhabitator ”.
36O||2||6||230500	Et erit funiculus maris requies pastorum et caulae pecorum.
36O||2||7||230510	Et erit funiculus maris reliquiis domus Iudae: ibi pascentur, in domibus Ascalonis ad vesperam requiescent, quia visitabit eos Dominus Deus eorum et convertet sortem eorum.
36O||2||8||230520	“ Audivi opprobrium Moab et blasphemias filiorum Ammon, qui exprobraverunt populo meo et magnificati sunt super terminos eorum.
36O||2||9||230530	Propterea vivo ego, dicit Dominus exercituum, Deus Israel, quia Moab ut Sodoma erit, et filii Ammon quasi Gomorra, possessio spinarum et acervi salis et desertum usque in aeternum; reliquiae populi mei diripient eos, et residui gentis meae possidebunt illos ”.
36O||2||10||230540	Hoc eis eveniet pro superbia sua, quia blasphemaverunt et magnificati sunt super populum Domini exercituum.
36O||2||11||230550	Horribilis Dominus super eos, quia attenuabit omnes deos terrae; et adorabunt eum, singuli de loco suo, omnes insulae gentium.
36O||2||12||230560	“ Sed et vos, Aethiopes, interfecti gladio meo eritis ”.
36O||2||13||230570	Et extendet manum suam super aquilonem et perdet Assyriam; et ponet Nineven in solitudinem et in aridam, quasi desertum.
36O||2||14||230580	Et accubabunt in medio eius greges, omne genus animalium. Et onocrotalus et ulula in capitellis eius morabuntur; vox cantat in fenestra, corvus in limine, quoniam tabulatum cedrinum sublatum est.
36O||2||15||230590	Haec est civitas exsultans, habitans in confidentia, quae dicebat in corde suo: “ Ego sum, et extra me non est alia amplius! ”. Quomodo facta est in desertum, cubile bestiae? Omnis, qui transit per eam, sibilabit et movebit manum suam.
36O||3||1||230600	Vae, provocatrix et inquinata, civitas violenta!
36O||3||2||230610	Non audivit vocem, non suscepit disciplinam; in Domino non est confisa, ad Deum suum non appropiavit.
36O||3||3||230620	Principes eius in medio eius leones rugientes; iudices eius lupi deserti, ossa non relinquunt in mane.
36O||3||4||230630	Prophetae eius vaniloqui, viri fallaces; sacerdotes eius polluerunt sanctum, iniuste egerunt contra legem.
36O||3||5||230640	Dominus iustus in medio eius non faciet iniquitatem; mane, mane iudicium suum dabit, sicut lucem, quae non deficit; nescivit autem iniquus confusionem.
36O||3||6||230650	“ Disperdidi gentes, dissipati sunt anguli earum; desertas feci vias eorum, dum non est qui transeat; desolatae sunt civitates eorum, non remanente viro nec ullo habitatore.
36O||3||7||230660	Dixi: Nunc timebis me, suscipies disciplinam! Et non evanescent ab oculis eius omnia, in quibus visitavi eam. Verumtamen acceleraverunt corrumpere omnes actiones suas.
36O||3||8||230670	Quapropter exspecta me, dicit Dominus, in die qua surgam ut testis; quia iudicium meum, ut congregem gentes et colligam regna, ut effundam super eas indignationem meam, omnem iram furoris mei; in igne enim zeli mei devorabitur omnis terra.
36O||3||9||230680	Quia tunc reddam populis labium purum, ut invocent omnes in nomine Domini et serviant ei umero uno.
36O||3||10||230690	Ultra flumina Aethiopiae, inde supplices mei, filii dispersorum meorum deferent munus mihi.
36O||3||11||230700	In die illa non confunderis super cunctis actionibus tuis, quibus praevaricata es in me; quia tunc auferam de medio tui magniloquos superbos tuos, et non adicies exaltari amplius in monte sancto meo.
36O||3||12||230710	Et derelinquam in medio tui populum pauperem et egenum ”. Et sperabunt in nomine Domini reliquiae Israel.
36O||3||13||230720	Non facient iniquitatem nec loquentur mendacium; et non invenietur in ore eorum lingua dolosa, quoniam ipsi pascentur et accubabunt, et non erit qui exterreat.
36O||3||14||230730	Lauda, filia Sion; iubilate, Israel! Laetare et exsulta in omni corde, filia Ierusalem!
36O||3||15||230740	Abstulit Dominus iudicium tuum, avertit inimicos tuos; rex Israel, Dominus, in medio tui, non timebis malum ultra.
36O||3||16||230750	In die illa dicetur Ierusalem: “ Noli timere, Sion; ne dissolvantur manus tuae!
36O||3||17||230760	Dominus Deus tuus in medio tui, fortis ipse salvabit; gaudebit super te in laetitia, commotus in dilectione sua; exsultabit super te in laude
36O||3||18||230770	sicut in die conventus ”. “ Auferam a te calamitatem, ut non ultra habeas super ea opprobrium.
36O||3||19||230780	Ecce ego interficiam omnes, qui afflixerunt te in tempore illo; et salvabo claudicantem et eam, quae eiecta fuerat, congregabo; et ponam eos in laudem et in nomen in omni terra confusionis eorum,
36O||3||20||230790	in tempore illo, quo adducam vos, et in tempore, quo congregabo vos. Dabo enim vos in nomen et in laudem omnibus populis terrae, cum convertero sortem vestram coram oculis vestris ”, dicit Dominus.
37O||1||1||230800	In anno secundo Darii regis, in mense sexto, in die prima men sis, factum est verbum Domini in manu Aggaei prophetae ad Zorobabel filium Salathiel ducem Iudae et ad Iesua filium Iosedec sacerdotem magnum dicens: 
37O||1||2||230810	“ Haec ait Dominus exercituum dicens: Populus iste dicit: “Nondum venit tempus domus Domini aedificandae” ”. 
37O||1||3||230820	Et factum est verbum Domini in manu Aggaei prophetae dicens: 
37O||1||4||230830	“ Numquid tempus vobis est, ut habitetis in domibus laqueatis, et domus ista deserta? 
37O||1||5||230840	Et nunc haec dicit Dominus exercituum: Ponite corda vestra super vias vestras: 
37O||1||6||230850	seminastis multum et intulistis parum, comedistis et non estis satiati, bibistis et non estis inebriati, operuistis vos et non estis calefacti, et, qui pro mercede operatus est, misit eam in sacculum pertusum. 
37O||1||7||230860	Haec dicit Dominus exercituum: Ponite corda vestra super vias vestras. 
37O||1||8||230870	Ascendite in montem, portate lignum et aedificate domum, et acceptabilis mihi erit et glorificabor, dicit Dominus. 
37O||1||9||230880	Respexistis ad amplius, et ecce factum est minus; et intulistis in domum, et exsufflavi illud. Quam ob causam?, dicit Dominus exercituum. Quia domus mea deserta est, et vos festinatis unusquisque in domum suam. 
37O||1||10||230890	Propter hoc super vos prohibiti sunt caeli, ne darent rorem, et terra prohibita est, ne daret fructum suum. 
37O||1||11||230900	Et vocavi siccitatem super terram et super montes et super triticum et super vinum et super oleum et, quaecumque profert humus, et super homines et super iumenta et super omnem laborem manuum ”.
37O||1||12||230910	Et audivit Zorobabel filius Salathiel et Iesua filius Iosedec sacerdos magnus et omnes reliquiae populi vocem Domini Dei sui et verba Aggaei prophetae, sicut misit eum Dominus Deus eorum ad ipsos; et timuit populus a facie Domini.
37O||1||13||230920	Et dixit Aggaeus nuntius Domini secundum mandatum Domini populo dicens: “ Ego vobiscum, dicit Dominus ”. 
37O||1||14||230930	Et suscitavit Dominus spiritum Zorobabel filii Salathiel ducis Iudae et spiritum Iesua filii Iosedec sacerdotis magni et spiritum reliquorum omnium de populo; et ingressi sunt et faciebant opus in domo Domini exercituum Dei sui. 
37O||1||15||230940	In die vicesima et quarta mensis, in sexto mense, in anno secundo Darii regis.
37O||2||1||230950	In septimo mense, vicesima et prima mensis, factum est ver bum Domini in manu Aggaei prophetae dicens: 
37O||2||2||230960	“ Loquere ad Zorobabel filium Salathiel ducem Iudae et ad Iesua filium Iosedec sacerdotem magnum et ad reliquos populi dicens: 
37O||2||3||230970	Quis in vobis est derelictus, qui vidit domum istam in gloria sua prima? Et quid vos videtis eam nunc? Numquid non ita est quasi non sit in oculis vestris? 
37O||2||4||230980	Sed et nunc confortare, Zorobabel, dicit Dominus, et confortare, Iesua fili Iosedec sacerdos magne, et confortare, omnis popule terrae, dicit Dominus exercituum; et facite, quoniam ego vobiscum sum, dicit Dominus exercituum. 
37O||2||5||230990	Verbum quod pepigi vobiscum, cum egrederemini de terra Aegypti, et spiritus meus stat in medio vestrum; nolite timere. 
37O||2||6||231000	Quia haec dicit Dominus exercituum: Adhuc unum modicum est, et ego commovebo caelum et terram et mare et aridam. 
37O||2||7||231010	Et movebo omnes gentes, et venient thesauri cunctarum gentium, et implebo domum istam gloria, dicit Dominus exercituum. 
37O||2||8||231020	Meum est argentum et meum est aurum, dicit Dominus exercituum. 
37O||2||9||231030	Maior erit gloria domus istius novissima plus quam prima, dicit Dominus exercituum; et in loco isto dabo pacem, dicit Dominus exercituum ”.
37O||2||10||231040	In vicesima et quarta noni mensis, in anno secundo Darii, factum est verbum Domini ad Aggaeum prophetam dicens: 
37O||2||11||231050	“ Haec dicit Dominus exercituum: Interroga sacerdotes legem dicens: 
37O||2||12||231060	Si tulerit homo carnem sanctificatam in ora vestimenti sui et tetigerit de summitate eius panem aut pulmentum aut vinum aut oleum aut omnem cibum, numquid sanctificabitur? ”. Respondentes autem sacerdotes dixerunt: “ Non ”. 
37O||2||13||231070	Et dixit Aggaeus: “ Si tetigerit pollutus cadavere omnia haec, numquid contaminabuntur? ”. Et responderunt sacerdotes et dixerunt: “ Contaminabuntur ”. 
37O||2||14||231080	Et respondit Aggaeus et dixit: “ Sic populus iste et sic gens ista ante faciem meam, dicit Dominus, et sic omne opus manuum eorum et omnia, quae offerunt ibi, contaminata sunt.
37O||2||15||231090	Et nunc ponite corda vestra a die hac et supra: Antequam poneretur lapis super lapidem in templo Domini, 
37O||2||16||231100	quid fuistis? Cum accederetis ad acervum viginti modiorum, erant decem; cum intraretis ad torcular, ut hauriretis quinquaginta lagenas, erant viginti. 
37O||2||17||231110	Percussi vos ariditate et rubigine et grandine omnia opera manuum vestrarum, et non fuit in vobis qui reverteretur ad me, dicit Dominus. 
37O||2||18||231120	Ponite corda vestra ex die ista et in futurum, a die vicesima et quarta noni mensis, a die, qua fundamenta iacta sunt templi Domini, ponite super cor vestrum. 
37O||2||19||231130	Numquid adhuc semen in horreo est, et adhuc vinea et ficus et malogranatum et lignum olivae non portavit fructum? Ex die hac benedicam ”.
37O||2||20||231140	Et factum est verbum Domini secundo ad Aggaeum in vicesima et quarta mensis dicens: 
37O||2||21||231150	“ Loquere ad Zorobabel ducem Iudae dicens: Ego movebo caelum pariter et terram 
37O||2||22||231160	et subvertam solium regnorum et conteram fortitudinem regnorum gentium et subvertam quadrigam et ascensores eius; et descendent equi et ascensores eorum, unusquisque percussus gladio fratris sui. 
37O||2||23||231170	In die illo, dicit Dominus exercituum, assumam te, Zorobabel fili Salathiel, serve meus, dicit Dominus, et ponam te quasi signaculum, quia te elegi ”, dicit Dominus exercituum.
38O||1||1||231180	In mense octavo, in anno se cundo Darii, factum est verbum Domini ad Zachariam filium Barachiae filii Addo prophetam dicens: 
38O||1||2||231190	“ Iratus est Dominus super patres vestros iracundia. 
38O||1||3||231200	Et dices ad eos: Haec dicit Dominus exercituum: Convertimini ad me, ait Dominus exercituum; et convertar ad vos, dicit Dominus exercituum. 
38O||1||4||231210	Ne sitis sicut patres vestri, ad quos clamabant prophetae priores dicentes: Haec dicit Dominus exercituum: Convertimini de viis vestris malis et de cogitationibus vestris malis; et non audierunt neque attenderunt ad me, dicit Dominus. 
38O||1||5||231220	Patres vestri ubi sunt? Et prophetae numquid in sempiternum vivent? 
38O||1||6||231230	Verumtamen verba mea et praecepta mea, quae mandavi servis meis prophetis, numquid non attigerunt patres vestros? Et conversi sunt et dixerunt: “Sicut cogitavit Dominus exercituum facere nobis, secundum vias nostras et secundum adinventiones nostras fecit nobis” ”.
38O||1||7||231240	In die vicesima et quarta undecimi mensis, qui est mensis Sabath, in anno secundo Darii, factum est verbum Domini ad Zachariam filium Barachiae filii Addo prophetam dicens: 
38O||1||8||231250	“ Vidi per noctem, et ecce vir sedens super equum rufum et ipse stabat inter myrteta, quae erant in profundo; et post eum equi rufi, fulvi et albi. 
38O||1||9||231260	Et dixi: “Quid sunt isti, domine mi?”. Et dixit ad me angelus, qui loquebatur in me: “Ego ostendam tibi quid sint isti”. 
38O||1||10||231270	Et respondit vir, qui stabat inter myrteta, et dixit: “Isti sunt quos misit Dominus, ut perambularent terram”. 
38O||1||11||231280	Et responderunt angelo Domini, qui stabat inter myrteta, et dixerunt: “Perambulavimus terram, et ecce omnis terra habitatur et quiescit”.
38O||1||12||231290	Et respondit angelus Domini et dixit: “Domine exercituum, usquequo tu non misereberis Ierusalem et urbium Iudae, quibus iratus es? Iste septuagesimus annus est!”. 
38O||1||13||231300	Et respondit Dominus angelo, qui loquebatur in me verba bona, verba consolatoria. 
38O||1||14||231310	Et dixit ad me angelus, qui loquebatur in me: “Clama dicens: Haec dixit Dominus exercituum: Zelatus sum Ierusalem et Sion zelo magno, 
38O||1||15||231320	sed ira magna ego irascor super gentes opulentas, quia ego iratus sum parum, ipsi vero adiuverunt in malum. 
38O||1||16||231330	Propterea haec dicit Dominus: Revertar ad Ierusalem in misericordiis. Domus mea aedificabitur in ea, ait Dominus exercituum, et perpendiculum extendetur super Ierusalem. 
38O||1||17||231340	Adhuc clama dicens: Haec dicit Dominus exercituum: Adhuc affluent civitates meae bonis, et consolabitur adhuc Dominus Sion et eliget adhuc Ierusalem”.
38O||2||1||231350	Et levavi oculos meos et vidi, et ecce quattuor cornua; 
38O||2||2||231360	et dixi ad angelum, qui loquebatur in me: “Quid sunt haec?”. Et dixit ad me: “Haec sunt cornua, quae ventilaverunt Iudam et Israel et Ierusalem”. 
38O||2||3||231370	Et ostendit mihi Dominus quattuor fabros; 
38O||2||4||231380	et dixi: “Quid isti veniunt facere?”. Qui respondit dicens: “Haec sunt cornua, quae ventilaverunt Iudam per singulos viros, ut nemo eorum levaret caput suum; et venerunt isti deterrere ea, ut deiciant cornua gentium, quae levaverunt cornu super terram Iudae, ut dispergerent eam”.
38O||2||5||231390	Et levavi oculos meos et vidi; et ecce vir, et in manu eius funiculus mensorum. 
38O||2||6||231400	Et dixi: “Quo tu vadis?”. Et dixit ad me: “Ut metiar Ierusalem et videam, quanta sit latitudo eius et quanta longitudo eius”.
38O||2||7||231410	Et ecce angelus, qui loquebatur in me, egrediebatur, et angelus alius egrediebatur in occursum eius; 
38O||2||8||231420	et dixit ad eum: “Curre, loquere ad puerum istum dicens: Absque muris habitabitur Ierusalem prae multitudine hominum et iumentorum in medio eius. 
38O||2||9||231430	Et ego ero ei, ait Dominus, murus ignis in circuitu et in gloria ero in medio eius.
38O||2||10||231440	Heu, heu! Fugite de terra aquilonis, dicit Dominus, quoniam in quattuor ventos caeli dispersi vos, dicit Dominus. 
38O||2||11||231450	Heu, Sion, fuge, quae habitas apud filiam Babylonis! 
38O||2||12||231460	Quia haec dicit Dominus exercituum, cuius gloria misit me ad gentes, quae spoliaverunt vos: Qui tetigerit vos, tangit pupillam oculi mei. 
38O||2||13||231470	Quia ecce ego levo manum meam super eos, et erunt praeda servorum suorum; et cognoscetis quia Dominus exercituum misit me.
38O||2||14||231480	Iubila et laetare, filia Sion, quia ecce ego venio et habitabo in medio tui, ait Dominus.
38O||2||15||231490	Et applicabuntur gentes multae ad Dominum in die illa et erunt ei in populum. Et habitabo in medio tui, et scies quia Dominus exercituum misit me ad te.
38O||2||16||231500	Et possidebit Dominus Iudam partem suam super terram sanctam et eliget adhuc Ierusalem.
38O||2||17||231510	Sileat omnis caro a facie Domini, quia consurrexit de habitaculo sancto suo”.
38O||3||1||231520	Et ostendit mihi Iesua sacer dotem magnum stantem coram angelo Domini; et Satan stabat a dextris eius, ut adversaretur ei.
38O||3||2||231530	Et dixit angelus Domini ad Satan: “Increpet Dominus in te, Satan! Et increpet Dominus in te, qui elegit Ierusalem! Numquid non iste torris est erutus de igne?”. 
38O||3||3||231540	Et Iesua erat indutus vestibus sordidis et stabat ante faciem angeli. 
38O||3||4||231550	Qui respondit et ait ad eos, qui stabant coram se, dicens: “Auferte vestimenta sordida ab eo”. Et dixit ad eum: “Ecce, abstuli a te iniquitatem tuam; induam te mutatoriis”. 
38O||3||5||231560	Et dixit: “Ponite cidarim mundam super caput eius”. Et posuerunt cidarim mundam super caput eius et induerunt eum vestibus; et angelus Domini stabat.
38O||3||6||231570	Et contestabatur angelus Domini Iesua dicens: 
38O||3||7||231580	“Haec dicit Dominus exercituum: Si in viis meis ambulaveris et ministerium meum custodieris, tu quoque iudicabis domum meam et custodies atria mea; et dabo tibi accessum inter eos, qui nunc hic assistunt.
38O||3||8||231590	Audi, Iesua sacerdos magne, tu et amici tui, qui sedent coram te, quia viri portendentes sunt: Ecce enim ego adduco servum meum Germen. 
38O||3||9||231600	Quia ecce lapis, quem dedi coram Iesua: super lapidem unum septem oculi sunt; ecce ego caelabo sculpturam eius, ait Dominus exercituum, et auferam iniquitatem terrae illius in die una. 
38O||3||10||231610	In die illa, oraculum Domini exercituum, vocabit vir amicum suum subter vitem et subter ficum”.
38O||4||1||231620	Et reversus est angelus, qui loquebatur in me, et excitavit me quasi virum, qui excitatur de somno suo. 
38O||4||2||231630	Et dixit ad me: “Quid tu vides?”. Et dixi: “Vidi: et ecce candelabrum aureum totum, et ampulla super caput ipsius, et septem lucernae eius super illud, et septena infusoria lucernis, quae erant super caput eius. 
38O||4||3||231640	Et duae olivae super illud, una a dextris ampullae et una a sinistris eius”.
38O||4||4||231650	Et respondi et aio ad angelum, qui loquebatur in me, dicens: “Quid sunt haec, domine mi?”. 
38O||4||5||231660	Et respondit angelus, qui loquebatur in me, et dixit ad me: “Numquid nescis quid sunt haec?”. Et dixi: “Non, domine mi”.
38O||4||6||231670	Et respondit et ait ad me dicens: “Hoc est verbum Domini ad Zorobabel dicens: Non in exercitu nec in robore sed in spiritu meo, dicit Dominus exercituum. 
38O||4||7||231680	Quis tu, mons magne, coram Zorobabel? Eris in planum. Et educet lapidem primarium inter clamores: Quam venustus! 
38O||4||8||231690	Et factum est verbum Domini ad me dicens: 
38O||4||9||231700	Manus Zorobabel fundaverunt domum istam et manus eius perficient eam, et scietis quia Dominus exercituum misit me ad vos. 
38O||4||10||231710	Quis enim despexit diem initiorum parvorum? Et laetabuntur et videbunt lapidem stanneum in manu Zorobabel. Septem illae oculi sunt Domini, qui discurrunt in universa terra”.
38O||4||11||231720	Et respondi et dixi ad eum: “Quid sunt duae olivae istae ad dexteram candelabri et ad sinistram eius?”. 
38O||4||12||231730	Et respondi secundo et dixi ad eum: “Quid sunt duo rami olivarum, qui duabus fistulis aureis effundunt ex se aurum?”. 
38O||4||13||231740	Et ait ad me dicens: “Numquid nescis quid sunt haec?”. Et dixi: “Non, domine mi”. 
38O||4||14||231750	Et dixit: “Isti sunt duo filii olei, qui assistunt Dominatori universae terrae”.
38O||5||1||231760	Et conversus sum et levavi ocu los meos et vidi: et ecce volu men volans. 
38O||5||2||231770	Et dixit ad me: “Quid tu vides?”. Et dixi: “Ego video volumen volans; longitudo eius viginti cubitorum et latitudo eius decem cubitorum”. 
38O||5||3||231780	Et dixit ad me: “Haec est maledictio, quae egreditur super faciem omnis terrae; quia omnis fur hinc iuxta illud expurgatur, et omnis periurus illinc iuxta illud expurgatur. 
38O||5||4||231790	Educo illud, dicit Dominus exercituum, et veniet ad domum furis et ad domum iurantis in nomine meo mendaciter; et commorabitur in medio domus eius, et consumet eam et ligna eius et lapides eius”.
38O||5||5||231800	Et egressus est angelus, qui loquebatur in me, et dixit ad me: “Leva, quaeso, oculos tuos et vide. Quid est hoc, quod egreditur?”. 
38O||5||6||231810	Et dixi: “Quidnam est?”. Et ait: “Haec est epha egrediens”. Et dixit: “Hoc est peccatum eorum in universa terra”. 
38O||5||7||231820	Et ecce operculum plumbi elevatum est, et ecce mulier una sedens in medio ephae. 
38O||5||8||231830	Et dixit: “Haec est impietas”. Et proiecit eam in epham et misit massam plumbeam in os eius.
38O||5||9||231840	Et levavi oculos meos et vidi: et ecce duae mulieres egredientes, et ventus in alis earum, et habebant alas quasi alas milvi; et levaverunt epham inter terram et caelum. 
38O||5||10||231850	Et dixi ad angelum, qui loquebatur in me: “Quo istae deferunt epham?”. 
38O||5||11||231860	Et dixit ad me: “Ut aedificetur ei domus in terra Sennaar; et, postquam constructa fuerit, ponetur ibi super basem suam”.
38O||6||1||231870	Et rursus levavi oculos meos et vidi: et ecce quattuor quadrigae egredientes de medio duorum montium; et montes, montes aerei. 
38O||6||2||231880	In quadriga prima equi rufi, et in quadriga secunda equi nigri, 
38O||6||3||231890	et in quadriga tertia equi albi, et in quadriga quarta equi varii. 
38O||6||4||231900	Et respondi et dixi ad angelum, qui loquebatur in me: “Quid sunt haec, domine mi?”. 
38O||6||5||231910	Et respondit angelus et ait ad me: “Isti sunt quattuor venti caeli, qui egrediuntur, postquam steterunt coram Dominatore omnis terrae”. 
38O||6||6||231920	In qua erant equi nigri, egrediebantur in terram aquilonis, et albi egressi sunt post eos, et varii egressi sunt ad terram austri. 
38O||6||7||231930	Et equi fortes exierunt et quaerebant ire et discurrere per terram. Et dixit: “Ite, perambulate terram”. Et perambulaverunt terram. 
38O||6||8||231940	Et vocavit me et locutus est ad me dicens: “Ecce, qui egrediuntur in terram aquilonis requiescere fecerunt spiritum meum in terra aquilonis”.
38O||6||9||231950	Et factum est verbum Domini ad me dicens: 
38O||6||10||231960	“Sume ab his, qui de captivitate sunt, ab Holdai et a Thobia et ab Iedaia, et venies tu in die illa et intrabis domum Iosiae filii Sophoniae, qui venerunt de Babylone. 
38O||6||11||231970	Et sumes argentum et aurum et facies coronam et pones in capite Iesua filii Iosedec, sacerdotis magni, 
38O||6||12||231980	et loqueris ad eum dicens: Haec ait Dominus exercituum dicens: Ecce vir, Germen nomen eius; et in loco suo aliquid germinabit et aedificabit templum Domini. 
38O||6||13||231990	Et ipse exstruet templum Domini; et ipse portabit gloriam et sedebit et dominabitur super solio suo; et erit sacerdos ad dexteram eius, et consilium pacis erit inter illos duos. 
38O||6||14||232000	Et corona erit Helem et Thobiae et Iedaiae et Hen filio Sophoniae memoriale in templo Domini. 
38O||6||15||232010	Et qui procul sunt, venient et aedificabunt in templo Domini; et scietis quia Dominus exercituum misit me ad vos. Erit autem hoc, si oboedieritis voci Domini Dei vestri” ”.
38O||7||1||232020	Et factum est in anno quarto Darii regis, factum est verbum Domini ad Zachariam in quarta mensis noni, qui est Casleu. 
38O||7||2||232030	Et Bethel miserat Sarasar et Regemmelech et viros, qui erant cum eo, ad deprecandam faciem Domini, 
38O||7||3||232040	ut dicerent sacerdotibus domus Domini exercituum et prophetis loquentes: “ Numquid flendum est mihi in quinto mense vel ieiunandum, sicut iam feci multis annis? ”.
38O||7||4||232050	Et factum est verbum Domini exercituum ad me dicens: 
38O||7||5||232060	“ Loquere ad omnem populum terrae et ad sacerdotes dicens: Cum ieiunaretis et plangeretis in quinto et septimo mense per hos septuaginta annos, numquid revera ieiunastis mihi? 
38O||7||6||232070	Et cum comedistis et bibistis, numquid non vobis comedistis et vobismetipsis bibistis? 
38O||7||7||232080	Numquid non sunt verba, quae locutus est Dominus in manu prophetarum priorum, cum adhuc Ierusalem habitaretur et esset opulenta, ipsa et urbes in circuitu eius, et Nageb habitaretur simul cum Sephela? ”.
38O||7||8||232090	Et factum est verbum Domini ad Zachariam dicens: 
38O||7||9||232100	“ Haec ait Dominus exercituum dicens: Iudicium verum iudicate et misericordiam et miserationes facite unusquisque cum fratre suo; 
38O||7||10||232110	et viduam et pupillum et advenam et pauperem nolite calumniari, et malum unusquisque contra fratrem suum nolite cogitare in corde vestro. 
38O||7||11||232120	Et noluerunt attendere; et opposuerunt dorsum rebelle et aures suas aggravaverunt, ne audirent. 
38O||7||12||232130	Et cor suum posuerunt adamantem, ne audirent legem et verba, quae misit Dominus exercituum in spiritu suo per manum prophetarum priorum, et facta est indignatio magna a Domino exercituum. 
38O||7||13||232140	Et factum est, sicut cum clamaret, et ipsi non audierunt, sic clamabunt, et non exaudiam, dicit Dominus exercituum. 
38O||7||14||232150	Et disperdam eos per omnes gentes, quas nesciunt; et terra desolata est post eos, ita ut non esset transiens et revertens. Et posuerunt terram desiderabilem in desertum ”.
38O||8||1||232160	Et factum est verbum Domini exercituum dicens: 
38O||8||2||232170	“ Haec dicit Dominus exercituum: Zelatus sum Sion zelo magno et ardore magno zelatus sum eam.
38O||8||3||232180	Haec dicit Dominus: Reversus sum ad Sion et habitabo in medio Ierusalem; et vocabitur Ierusalem civitas Veritatis, et mons Domini exercituum mons Sanctitatis.
38O||8||4||232190	Haec dicit Dominus exercituum: Adhuc sedebunt senes et anus in plateis Ierusalem et unusquisque cum baculo suo in manu sua prae multitudine dierum; 
38O||8||5||232200	et plateae civitatis complebuntur pueris et puellis ludentibus in plateis eius.
38O||8||6||232210	Haec dicit Dominus exercituum: Si videbitur difficile in oculis reliquiarum populi huius in diebus illis, numquid etiam in oculis meis difficile erit?, dicit Dominus exercituum.
38O||8||7||232220	Haec dicit Dominus exercituum: Ecce ego salvabo populum meum de terra orientis et de terra occasus solis:
38O||8||8||232230	et adducam eos, et habitabunt in medio Ierusalem; et erunt mihi in populum, et ego ero eis in Deum in veritate et iustitia.
38O||8||9||232240	Haec dicit Dominus exercituum: Confortentur manus vestrae, qui auditis in his diebus sermones istos per os prophetarum in die, qua fundata est domus Domini exercituum, ut templum aedificaretur.
38O||8||10||232250	Siquidem ante dies istos merces hominis non erat, nec merces iumenti erat, neque introeunti neque exeunti erat pax prae tribulatione; et dimisi omnes homines, unumquemque contra proximum suum.
38O||8||11||232260	Nunc autem non iuxta dies priores ego sum reliquiis populi huius, dicit Dominus exercituum;
38O||8||12||232270	sed semen pacis erit: vinea dabit fructum suum, et terra dabit proventum suum, et possidere faciam reliquias populi huius universa haec.
38O||8||13||232280	Et erit: sicut eratis maledictio in gentibus, domus Iudae et domus Israel, sic salvabo vos, et eritis benedictio. Nolite timere; confortentur manus vestrae. 
38O||8||14||232290	Quia haec dicit Dominus exercituum: Sicut cogitavi, ut affligerem vos, cum ad iracundiam provocassent patres vestri me, dicit Dominus exercituum, 
38O||8||15||232300	et non sum misertus, sic conversus cogitavi in diebus istis, ut benefaciam Ierusalem et domui Iudae; nolite timere.
38O||8||16||232310	Haec sunt ergo, quae facietis: Loquimini veritatem unusquisque cum proximo suo et iudicium pacis iudicate in portis vestris, 
38O||8||17||232320	et unusquisque malum contra amicum suum ne cogitetis in cordibus vestris et iuramentum mendax ne diligatis: omnia enim haec sunt quae odi ”, dicit Dominus.
38O||8||18||232330	Et factum est verbum Domini exercituum ad me dicens: 
38O||8||19||232340	“ Haec dicit Dominus exercituum: Ieiunium quarti et ieiunium quinti et ieiunium septimi et ieiunium decimi erit domui Iudae in gaudium et laetitiam et in sollemnitates praeclaras; veritatem tantum et pacem diligite. 
38O||8||20||232350	Haec dicit Dominus exercituum: Adhuc venient populi et habitatores civitatum magnarum, 
38O||8||21||232360	et ibunt habitatores unius ad alteram dicentes: “Eamus, ut deprecemur faciem Domini et quaeramus Dominum exercituum; vadam etiam ego”. 
38O||8||22||232370	Et venient populi multi et gentes robustae ad quaerendum Dominum exercituum in Ierusalem et deprecandam faciem Domini.
38O||8||23||232380	Haec dicit Dominus exercituum: In diebus illis apprehendent decem homines ex omnibus linguis gentium, apprehendent fimbriam viri Iudaei dicentes: “Ibimus vobiscum; audivimus enim quoniam Deus vobiscum est” ”.
38O||9||1||232390	Oraculum. “ Verbum Domini in terra Ha drach et Damasci requiei eius, quia Domini est oculus Aram sicut omnes tribus Israel.
38O||9||2||232400	Emath quoque in terminis eius et Tyrus et Sidon, quae sapiens est valde.
38O||9||3||232410	Et aedificavit Tyrus munitionem suam et coacervavit argentum quasi pulverem et aurum ut lutum platearum.
38O||9||4||232420	Ecce Dominus possidebit eam et percutiet in mari fortitudinem eius; et haec igni devorabitur.
38O||9||5||232430	Videbit Ascalon et timebit, et Gaza dolore torquetur nimis, et Accaron, quoniam confusa est spes eius; et peribit rex de Gaza, et Ascalon non habitabitur.
38O||9||6||232440	Et habitabit spurius in Azoto, et disperdam superbiam Philisthim.
38O||9||7||232450	Et auferam sanguinem eius de ore eius et abominationes eius de medio dentium eius, et relinquetur etiam ipse Deo nostro, et erit quasi dux in Iuda, et Accaron quasi Iebusaeus.
38O||9||8||232460	Et circumdabo domum meam ut praesidium contra euntes et revertentes; et non transibit super eos ultra exactor, quia nunc vidi in oculis meis.
38O||9||9||232470	Exsulta satis, filia Sion; iubila, filia Ierusalem. Ecce rex tuus venit tibi iustus et salvator ipse, pauper et sedens super asinum et super pullum filium asinae.
38O||9||10||232480	Et disperdam currum ex Ephraim et equum de Ierusalem; et confringetur arcus belli, et loquetur pacem gentibus. Et imperium eius a mari usque ad mare et a flumine usque ad fines terrae.
38O||9||11||232490	Tu quoque: in sanguine testamenti tui extraho vinctos tuos de lacu, in quo non est aqua.
38O||9||12||232500	Convertimini ad munitionem, vincti spei; hodie quoque annuntians: Duplicia reddam tibi.
38O||9||13||232510	Nam extendi mihi Iudam quasi arcum, implevi Ephraim; et suscitabo filios tuos, Sion, super filios tuos, Graecia, et ponam te quasi gladium fortium.
38O||9||14||232520	Et Dominus super eos videbitur, et exibit ut fulgur iaculum eius; et Dominus Deus in tuba canet et vadet in procellis austri.
38O||9||15||232530	Dominus exercituum proteget eos; et devorabunt et conculcabunt lapides fundae et bibent, agitabuntur quasi vino et replebuntur ut phialae et quasi cornua altaris.
38O||9||16||232540	Et salvabit eos Dominus Deus eorum in die illa ut gregem populi sui, quia lapides coronae fulgebunt super terram eius.
38O||9||17||232550	Quid enim bonum eius est, et quid pulchrum eius! Frumentum succrescere facit iuvenes, et mustum virgines.
38O||10||1||232560	Petite a Domino pluviam in tempore pluviae serotinae. Dominus facit fulgura et pluviam imbris dabit eis, singulis herbam in agro.
38O||10||2||232570	Quia theraphim loquuntur inania, et divini vident mendacium, et somnia loquuntur vana, vane consolantur; idcirco migrant quasi grex, affliguntur, quia non est eis pastor. 
38O||10||3||232580	Super pastores iratus est furor meus, et super hircos visitabo: certe visitat Dominus exercituum gregem suum, domum Iudae, et faciet eos quasi equum gloriae suae in bello.
38O||10||4||232590	Ex ipso angulus, ex ipso paxillus, ex ipso arcus proelii, ex ipso egredietur omnis exactor simul.
38O||10||5||232600	Et erunt quasi fortes conculcantes lutum viarum in proelio et bellabunt, quia Dominus cum eis; et confundentur ascensores equorum.
38O||10||6||232610	Et confortabo domum Iudae et domum Ioseph salvabo et reducam eos, quia miserebor eorum; et erunt, sicut non proiecissem eos: ego enim Dominus Deus eorum et exaudiam eos.
38O||10||7||232620	Et erunt quasi fortes Ephraim, et laetabitur cor eorum quasi a vino, et filii eorum videbunt et laetabuntur, et exsultabit cor eorum in Domino.
38O||10||8||232630	Sibilabo eis et congregabo illos, quia redemi eos, et multi erunt, sicut multi ante fuerant.
38O||10||9||232640	Et seminabo eos in populis, et de longe recordabuntur mei; et alent filios suos et revertentur.
38O||10||10||232650	Et reducam eos de terra Aegypti et de Assyria congregabo eos et ad terram Galaad et Libani adducam eos, et non invenietur eis locus.
38O||10||11||232660	Et transibunt per mare angustiae, et percutiet in mari fluctus, et exiccabuntur omnia profunda fluminis; et humiliabitur superbia Assyriae, et sceptrum Aegypti recedet.
38O||10||12||232670	Confortabo eos in Domino, et in nomine eius ambulabunt ”, dicit Dominus.
38O||11||1||232680	Aperi, Libane, portas tuas, et comedat ignis cedros tuas.
38O||11||2||232690	Ulula, abies, quia cecidit cedrus, quoniam magnifici vastati sunt; ululate, quercus Basan, quoniam corruit saltus impervius.
38O||11||3||232700	Vox ululatus pastorum, quia vastata est magnificentia eorum; vox rugitus leonum, quoniam vastata est superbia Iordanis.
38O||11||4||232710	Haec dicit Dominus Deus meus: “ Pasce pecora occisionis. 
38O||11||5||232720	Quae, qui emunt, occidunt et non dolent; et, qui vendunt ea, dicunt: “Benedictus Dominus! Dives factus sum”. Et pastores eorum non miserentur eorum.
38O||11||6||232730	Et ego non miserebor ultra super habitantes terram, dicit Dominus; ecce ego tradam homines, unumquemque in manu proximi sui et in manu regis sui; et concident terram, et non eruam de manu eorum ”.
38O||11||7||232740	Et ego pavi pecus occisionis pro mercatoribus gregis. Et assumpsi mihi duas virgas: unam vocavi Gratiam et alteram vocavi Funiculum; et pavi gregem. 
38O||11||8||232750	Et succidi tres pastores in mense uno, et taeduit eorum animam meam; siquidem et animam eorum taeduit mei. 
38O||11||9||232760	Et dixi: “ Non pascam vos. Quae moritura est, moriatur; et, quae succidenda est, succidatur; et reliquae devorent unaquaeque carnem proximae suae ”. 
38O||11||10||232770	Et tuli virgam meam, quae vocabatur Gratia, et abscidi eam, ut irritum facerem foedus meum, quod percussi cum omnibus populis. 
38O||11||11||232780	Et irritum factum est in die illa; et cognoverunt mercatores gregis, qui observabant me, quia verbum Domini est. 
38O||11||12||232790	Et dixi ad eos: “ Si bonum est in oculis vestris, afferte mercedem meam et, si non, quiescite ”. Et appenderunt mercedem meam triginta siclos argenteos. 
38O||11||13||232800	Et dixit Dominus ad me: “ Proice illud in thesaurum, decorum pretium, quo appretiatus sum ab eis ”. Et tuli triginta siclos argenteos et proieci illos in domum Domini in thesaurum. 
38O||11||14||232810	Et praecidi virgam meam secundam, quae appellabatur Funiculus, ut dissolverem germanitatem inter Iudam et Israel.
38O||11||15||232820	Et dixit Dominus ad me: “ Adhuc sume tibi vasa pastoris stulti;
38O||11||16||232830	quia ecce ego suscitabo pastorem in terra, qui perituram ovem non visitabit, dispersam non quaeret et contritam non sanabit et stantem non sustinebit et carnes pinguium comedet et ungulas earum confringet.
38O||11||17||232840	Vae stulto meo pastori derelinquenti gregem! Gladius super brachium eius et super oculum dextrum eius; brachium eius ariditate siccetur, et oculus dexter eius tenebrescens obscuretur ”.
38O||12||1||232850	Oraculum. Verbum Domini super Israel et super Iudam. Oraculum Domini, qui extendit caelum et fundat terram et fingit spiritum hominis in eo: 
38O||12||2||232860	“ Ecce ego pono Ierusalem pateram crapulae omnibus populis in circuitu. Hoc erit in obsidione contra Ierusalem. 
38O||12||3||232870	Et erit: in die illa ponam Ierusalem lapidem portandum cunctis populis; omnes portantes eam concisione lacerabuntur, et colligentur adversus eam omnes gentes terrae. 
38O||12||4||232880	In die illa, dicit Dominus, percutiam omnem equum in stuporem et ascensorem eius in amentiam; et super domum Iudae aperiam oculos meos et omnem equum populorum percutiam caecitate. 
38O||12||5||232890	Et dicent duces Iudae in corde suo: “Robur habitantium Ierusalem est in Domino exercituum, Deo eorum”. 
38O||12||6||232900	In die illa ponam duces Iudae sicut ollam ignis super ligna et sicut facem ignis super fenum; et devorabunt ad dexteram et ad sinistram omnes populos in circuitu, et habitabitur Ierusalem rursus in loco suo. 
38O||12||7||232910	Et salvabit Dominus prius tabernacula Iudae, ut non elevetur gloria domus David et gloria habitantium Ierusalem contra Iudam. 
38O||12||8||232920	In die illa proteget Dominus habitatores Ierusalem; et erit, qui offenderit ex eis in die illa quasi David, et domus David quasi Deus, sicut angelus Domini in conspectu eorum.
38O||12||9||232930	Et erit: in die illa quaeram conterere omnes gentes, quae veniunt contra Ierusalem, 
38O||12||10||232940	et effundam super domum David et super habitatores Ierusalem spiritum gratiae et precum; et aspicient ad me. Quem confixerunt, plangent quasi planctu super unigenitum et dolebunt super eum, ut doleri solet super primogenitum. 
38O||12||11||232950	In die illa magnus erit planctus in Ierusalem sicut planctus Adadremmon in campo Mageddo; 
38O||12||12||232960	et planget terra, singulae familiae seorsum: familia domus David seorsum et mulieres eorum seorsum; familia domus Nathan seorsum et mulieres eorum seorsum;
38O||12||13||232970	familia domus Levi seorsum et mulieres eorum seorsum; familia Semei seorsum et mulieres eorum seorsum;
38O||12||14||232980	omnes reliquae familiae, singulae familiae seorsum et mulieres eorum seorsum.
38O||13||1||232990	In die illa erit fons patens domui David et habitantibus Ierusalem pro peccatis et immunditia. 
38O||13||2||233000	Et erit in die illa, dicit Dominus exercituum, disperdam nomina idolorum de terra, et non memorabuntur ultra; et pseudoprophetas et spiritum immundum auferam de terra. 
38O||13||3||233010	Et erit: cum prophetaverit quispiam ultra, dicent ei pater eius et mater eius, qui genuerunt eum: “Non vives, quia mendacium locutus es in nomine Domini”; et configent eum pater eius et mater eius, qui genuerunt eum, cum prophetaverit. 
38O||13||4||233020	Et erit: in die illa confundentur prophetae, unusquisque ex visione sua, cum prophetaverit; nec operientur pallio saccino, ut mentiantur, 
38O||13||5||233030	sed dicet: “Non sum propheta; homo operans terram ego sum, quoniam terra est possessio mea ab adulescentia mea”. 
38O||13||6||233040	Et dicetur ei: “Quid sunt plagae istae in medio manuum tuarum?”. Et dicet: “His plagatus sum in domo eorum, qui diligebant me”.
38O||13||7||233050	Framea, suscitare super pastorem meum et super virum cohaerentem mihi, dicit Dominus exercituum. Percute pastorem, et dispergentur oves, et convertam manum meam contra parvulos.
38O||13||8||233060	Et erit in omni terra, dicit Dominus: partes duae in ea dispergentur et deficient, et tertia pars relinquetur in ea;
38O||13||9||233070	et ducam tertiam partem per ignem et purgabo eos, sicut purgatur argentum, et probabo eos, sicut probatur aurum: ipse vocabit nomen meum, et ego exaudiam eum. Dicam: Populus meus est ille; et ipse dicet: “Dominus est Deus meus”.
38O||14||1||233080	Ecce venit dies Domino, et dividentur spolia tua in me dio tui, 
38O||14||2||233090	et congregabo omnes gentes ad Ierusalem in proelium, et capietur civitas, et vastabuntur domus, et mulieres violabuntur; et egredietur media pars civitatis in captivitatem, et reliquum populi non auferetur ex urbe. 
38O||14||3||233100	Et egredietur Dominus et proeliabitur contra gentes illas, sicut proeliatus est in die certaminis. 
38O||14||4||233110	Et stabunt pedes eius in die illa super montem Olivarum, qui est contra Ierusalem ad orientem; et scindetur mons Olivarum ex media parte sui ad orientem et ad occidentem, praerupto grandi valde, et separabitur medium montis ad aquilonem et medium eius ad meridiem. 
38O||14||5||233120	Et fugietis ad vallem montium eorum, quoniam vallis montium pertinget usque ad Iasol; et fugietis, sicut fugistis a facie terraemotus in diebus Oziae regis Iudae, et veniet Dominus Deus meus, omnesque sancti cum eo.
38O||14||6||233130	Erit: in die illa non erit lux sed frigus et gelu; 
38O||14||7||233140	et erit dies una, quae nota est Domino, non dies neque nox; et in tempore vesperi erit lux. 
38O||14||8||233150	Et erit: in die illa exibunt aquae vivae de Ierusalem, medium earum ad mare orientale, et medium earum ad mare occidentale: in aestate et in hieme erunt. 
38O||14||9||233160	Et erit Dominus rex super omnem terram: in die illa erit Dominus unus, et erit nomen eius unum.
38O||14||10||233170	Et revertetur omnis terra in desertum, a Gabaa usque ad Remmon ad austrum Ierusalem, quae exaltabitur et habitabitur in loco suo, a porta Beniamin usque ad locum portae Prioris, et usque ad portam Angulorum, et a turre Hananeel usque ad Torcularia regis. 
38O||14||11||233180	Et habitabunt in ea, et anathema non erit amplius; sed habitabitur Ierusalem secura.
38O||14||12||233190	Et haec erit plaga, qua percutiet Dominus omnes gentes, quae pugnaverunt adversus Ierusalem: tabescet caro uniuscuiusque stantis super pedes suos, et oculi eius contabescent in foraminibus suis, et lingua eius contabescet in ore suo. 
38O||14||13||233200	In die illa erit tumultus Domini magnus in eis, et apprehendet vir manum proximi sui, et elevabitur manus eius super manum proximi sui. 
38O||14||14||233210	Sed et Iudas pugnabit in Ierusalem, et congregabuntur divitiae omnium gentium in circuitu, aurum et argentum et vestes multae nimis. 
38O||14||15||233220	Et sic erit ruina equi, muli, cameli et asini et omnium iumentorum, quae fuerint in castris illis, sicut ruina haec.
38O||14||16||233230	Et omnes, qui reliqui fuerint de universis gentibus, quae venerunt contra Ierusalem, ascendent ab anno in annum, ut adorent Regem, Dominum exercituum, et celebrent festivitatem Tabernaculorum. 
38O||14||17||233240	Et erit: qui non ascenderit de familiis terrae ad Ierusalem, ut adoret Regem, Dominum exercituum, non erit super eos imber. 
38O||14||18||233250	Quod et si familia Aegypti non ascenderit et non venerit, super eos erit plaga, qua percutit Dominus gentes, quae non ascenderint ad celebrandam festivitatem Tabernaculorum. 
38O||14||19||233260	Haec erit poena Aegypti, et haec poena omnium gentium, quae non ascenderint ad celebrandam festivitatem Tabernaculorum. 
38O||14||20||233270	In die illa erit super tintinnabula equorum; “Sanctum Domino”; et erunt lebetes in domo Domini quasi phialae coram altari. 
38O||14||21||233280	Et erit omnis lebes in Ierusalem et in Iuda sanctificatus Domino exercituum; et venient omnes immolantes et sument ex eis et coquent in eis, et non erit mercator ultra in domo Domini exercituum in die illo ”.
39O||1||1||233290	Oraculum. Verbum Domini ad Israel in manu Malachiae.
39O||1||2||233300	“ Dilexi vos, dicit Dominus, et dixistis: “In quo dilexisti nos?”. Nonne frater erat Esau Iacob?, dicit Dominus; et dilexi Iacob, 
39O||1||3||233310	Esau autem odio habui et posui montes eius in solitudinem et hereditatem eius thoibus deserti. 
39O||1||4||233320	Quod si dixerit Edom: “Destructi sumus, sed revertentes aedificabimus, quae destructa sunt”, haec dicit Dominus exercituum: Isti aedificabunt, et ego destruam; et vocabuntur 'Termini impietatis' et 'Populus, cui iratus est Dominus usque in aeternum'. 
39O||1||5||233330	Et oculi vestri videbunt, et vos dicetis: “Magnificatus est Dominus ultra terminos Israel”.
39O||1||6||233340	Filius honorat patrem, et servus dominum suum. Si ergo pater ego sum, ubi est honor meus? Et si Dominus ego sum, ubi est timor meus?, dicit Dominus exercituum ad vos, o sacerdotes, qui despicitis nomen meum et dicitis: “In quo despeximus nomen tuum?”. 
39O||1||7||233350	Offertis super altare meum panem pollutum et dicitis: “In quo polluimus te?”. In eo quod dicitis: “Mensa Domini contemptibilis est”. 
39O||1||8||233360	Si offeratis caecum ad immolandum, nonne malum est? Et si offeratis claudum et languidum, nonne malum est? Offer illud duci tuo, si placuerit ei, aut si susceperit faciem tuam!, dicit Dominus exercituum. 
39O||1||9||233370	Sed nunc deprecamini vultum Dei, ut misereatur vestri! De manu enim vestra factum est hoc. Num suscipiet facies vestras?, dicit Dominus exercituum. 
39O||1||10||233380	Quis est in vobis, qui claudat ostia, ne incendatis altare meum gratuito? Non est mihi voluntas in vobis, dicit Dominus exercituum; et munus non suscipiam de manu vestra. 
39O||1||11||233390	Ab ortu enim solis usque ad occasum magnum est nomen meum in gentibus, et in omni loco sacrificatur et offertur nomini meo oblatio munda, quia magnum nomen meum in gentibus, dicit Dominus exercituum. 
39O||1||12||233400	Vos autem polluistis illud in eo quod dicitis: “Mensa Domini contaminata est, et contemptibilis esca eius”. 
39O||1||13||233410	Et dicitis: “Quantus labor!”, et despicitis illam, dicit Dominus exercituum. Et infertis de rapinis claudum et languidum et infertis sicut munus. Numquid suscipiam illud de manu vestra?, dicit Dominus. 
39O||1||14||233420	Maledictus dolosus, qui habet in grege suo masculum et votum faciens immolat debile Domino. Quia Rex magnus ego, dicit Dominus exercituum, et nomen meum horribile in gentibus.
39O||2||1||233430	Et nunc ad vos mandatum hoc, o sacerdotes. 
39O||2||2||233440	Si nolueritis audi re et si nolueritis ponere super cor, ut detis gloriam nomini meo, ait Dominus exercituum, mittam in vos maledictionem et maledicam benedictionibus vestris; et maledicam illis, quoniam non posuistis super cor.
39O||2||3||233450	Ecce ego abscindam vobis brachium et dispergam stercus super vultum vestrum, stercus sollemnitatum vestrarum, et assumet vos secum;
39O||2||4||233460	et scietis quia misi ad vos mandatum istud, ut esset pactum meum cum Levi, dicit Dominus exercituum.
39O||2||5||233470	Pactum meum fuit cum eo vitae et pacis, et dedi haec ei simul cum timore, et timuit me et a facie nominis mei pavebat.
39O||2||6||233480	Lex veritatis fuit in ore eius, et iniquitas non est inventa in labiis eius; in pace et in aequitate ambulavit mecum et multos avertit ab iniquitate.
39O||2||7||233490	Labia enim sacerdotis custodiunt scientiam, et legem requirunt ex ore eius, quia angelus Domini exercituum est.
39O||2||8||233500	Vos autem recessistis de via et scandalizastis plurimos in lege; irritum fecistis pactum Levi, dicit Dominus exercituum;
39O||2||9||233510	propter quod et ego dedi vos contemptibiles et humiles omnibus populis, sicut non servastis vias meas et accepistis personam in lege.
39O||2||10||233520	Numquid non pater unus omnium nostrum? Numquid non Deus unus creavit nos? Quare ergo dolum facit unusquisque nostrum cum fratre suo, violans pactum patrum nostrorum? 
39O||2||11||233530	Dolum fecit Iuda, et abominatio facta est in Israel et in Ierusalem, quia contaminavit Iuda sanctuarium Domini, quod diligit, et accepit uxorem filiam dei alieni. 
39O||2||12||233540	Disperdet Dominus virum, qui fecerit hoc, filium et nepotem, de tabernaculis Iacob et de offerentibus munus Domino exercituum.
39O||2||13||233550	Et hoc rursum facitis: operitis lacrimis altare Domini, fletu et mugitu, ita ut non respiciam ultra ad sacrificium nec accipiam placabile quid de manu vestra; 
39O||2||14||233560	et dicitis: “Quam ob causam?”. Quia Dominus testificatus est inter te et uxorem adulescentiae tuae, cui tu factus es infidelis; et haec particeps tua et uxor foederis tui. 
39O||2||15||233570	Nonne unitatem fecit carnis et spiritus? Et quid unitas quaerit nisi semen a Deo? Custodite ergo spiritum vestrum; et uxori adulescentiae tuae noli esse infidelis. 
39O||2||16||233580	Si quis odio dimittit, dicit Dominus, Deus Israel, operit iniquitas vestimentum eius, dicit Dominus exercituum. Custodite spiritum vestrum et nolite esse infideles. 
39O||2||17||233590	Laborare facitis Dominum in sermonibus vestris et dicitis: “In quo eum facimus laborare?”. In eo quod dicitis: “Omnis, qui facit malum, bonus est in conspectu Domini, et tales ei placent” aut: “Ubi est Deus iudicii?”.
39O||3||1||233600	Ecce ego mittam angelum meum, et praeparabit viam an te faciem meam; et statim veniet ad templum suum Dominator, quem vos quaeritis, et angelus testamenti, quem vos vultis. Ecce venit, dicit Dominus exercituum; 
39O||3||2||233610	et quis poterit sustinere diem adventus eius, et quis stabit, cum apparebit? Ipse enim quasi ignis conflans et quasi herba fullonum; 
39O||3||3||233620	et sedebit conflans et emundans argentum et purgabit filios Levi et colabit eos quasi aurum et quasi argentum, et erunt Domino offerentes sacrificia in iustitia. 
39O||3||4||233630	Et placebit Domino sacrificium Iudae et Ierusalem sicut diebus pristinis et sicut annis antiquis. 
39O||3||5||233640	Et accedam ad vos in iudicio; et ero testis velox maleficis et adulteris et periuris et, qui opprimunt mercennarios, viduas et pupillos et flectunt ius peregrinorum nec timuerunt me, dicit Dominus exercituum.
39O||3||6||233650	Ego enim Dominus et non mutatus sum; sed vos, filii lacob, nondum ad finem pervenistis.
39O||3||7||233660	A diebus enim patrum vestrorum recessistis a praeceptis legitimis meis et non custodistis ea. Revertimini ad me, et revertar ad vos, dicit Dominus exercituum. Et dicitis: “In quo revertemur?”.
39O||3||8||233670	Numquid homo potest defraudare Deum? Sed vos defraudatis me. Et dicitis: “In quo defraudavimus te?”. In decimis et in primitiis.
39O||3||9||233680	Maledictione vos maledicti estis, quia me vos defraudatis, gens tota.
39O||3||10||233690	Inferte omnem decimam in horreum, et sit cibus in domo mea; et probate me super hoc, dicit Dominus exercituum: si non aperuero vobis cataractas caeli et effudero vobis benedictionem usque ad abundantiam
39O||3||11||233700	et increpabo pro vobis devorantem, et non corrumpet fructum terrae, nec erit sterilis vobis vinea in agro, dicit Dominus exercituum.
39O||3||12||233710	Et beatos vos dicent omnes gentes; eritis enim vos terra desiderabilis, dicit Dominus exercituum.
39O||3||13||233720	Invaluerunt super me verba vestra, dicit Dominus; 
39O||3||14||233730	et dicitis: “Quid locuti sumus contra te?”. Dicitis: “Vanum est servire Deo; et, quod emolumentum, quia custodivimus praecepta eius et quia ambulavimus tristes coram Domino exercituum? 
39O||3||15||233740	Ergo nunc beatos dicimus arrogantes; siquidem aedificati sunt facientes impietatem et tentaverunt Deum et salvi facti sunt”. 
39O||3||16||233750	Tunc locuti sunt timentes Dominum, unusquisque cum proximo suo. Et attendit Dominus et audivit; et scriptus est liber memorabilium coram eo timentibus Dominum et cogitantibus nomen eius. 
39O||3||17||233760	Erunt mihi, ait Dominus exercituum, in die, qua ego facio in peculium; et parcam eis, sicut parcit vir filio suo servienti sibi. 
39O||3||18||233770	Rursum videbitis quid sit inter iustum et impium, inter servientem Deo et non servientem ei.
39O||3||19||233780	Ecce enim dies veniet succensa quasi caminus; et erunt omnes superbi et omnes facientes impietatem stipula; et inflammabit eos dies veniens, dicit Dominus exercituum, quae non derelinquet eis radicem et ramum. 
39O||3||20||233790	Et orietur vobis timentibus nomen meum sol iustitiae et sanitas in pennis eius; et egrediemini et salietis sicut vituli saginati 
39O||3||21||233800	et calcabitis impios, cum fuerint cinis sub planta pedum vestrorum in die, quam ego facio, dicit Dominus exercituum.
39O||3||22||233810	Mementote legis Moysi servi mei, cui mandavi in Horeb ad omnem Israel praecepta et iudicia.
39O||3||23||233820	Ecce ego mittam vobis Eliam prophetam, antequam veniat dies Domini magnus et horribilis;
39O||3||24||233830	et convertet cor patrum ad filios et cor filiorum ad patres eorum, ne veniam et percutiam terram anathemate ”.
40N||1||1||233840	Liber generationis Iesu Christi filii David filii Abraham.
40N||1||2||233850	Abraham genuit Isaac, Isaac autem genuit Iacob, Iacob autem genuit Iudam et fratres eius, 
40N||1||3||233860	Iudas autem genuit Phares et Zara de Thamar, Phares autem genuit Esrom, Esrom autem genuit Aram, 
40N||1||4||233870	Aram autem genuit Aminadab, Aminadab autem genuit Naasson, Naasson autem genuit Salmon, 
40N||1||5||233880	Salmon autem genuit Booz de Rahab, Booz autem genuit Obed ex Ruth, Obed autem genuit Iesse, 
40N||1||6||233890	Iesse autem genuit David regem. David autem genuit Salomonem ex ea, quae fuit Uriae, 
40N||1||7||233900	Salomon autem genuit Roboam, Roboam autem genuit Abiam, Abia autem genuit Asa, 
40N||1||8||233910	Asa autem genuit Iosaphat, Iosaphat autem genuit Ioram, Ioram autem genuit Oziam, 
40N||1||9||233920	Ozias autem genuit Ioatham, Ioatham autem genuit Achaz, Achaz autem genuit Ezechiam, 
40N||1||10||233930	Ezechias autem genuit Manassen, Manasses autem genuit Amon, Amon autem genuit Iosiam, 
40N||1||11||233940	Iosias autem genuit Iechoniam et fratres eius in transmigratione Babylonis.
40N||1||12||233950	Et post transmigrationem Babylonis Iechonias genuit Salathiel, Salathiel autem genuit Zorobabel, 
40N||1||13||233960	Zorobabel autem genuit Abiud, Abiud autem genuit Eliachim, Eliachim autem genuit Azor, 
40N||1||14||233970	Azor autem genuit Sadoc, Sadoc autem genuit Achim, Achim autem genuit Eliud, 
40N||1||15||233980	Eliud autem genuit Eleazar, Eleazar autem genuit Matthan, Matthan autem genuit Iacob, 
40N||1||16||233990	Iacob autem genuit Ioseph virum Mariae, de qua natus est Iesus, qui vocatur Christus.
40N||1||17||234000	Omnes ergo generationes ab Abraham usque ad David generationes quattuordecim; et a David usque ad transmigrationem Babylonis generationes quattuordecim; et a transmigratione Babylonis usque ad Christum generationes quattuordecim.
40N||1||18||234010	Iesu Christi autem generatio sic erat. Cum esset desponsata mater eius Maria Ioseph, antequam convenirent inventa est in utero habens de Spiritu Sancto.
40N||1||19||234020	Ioseph autem vir eius, cum esset iustus et nollet eam traducere, voluit occulte dimittere eam. 
40N||1||20||234030	Haec autem eo cogitante, ecce angelus Domini in somnis apparuit ei dicens: “ Ioseph fili David, noli timere accipere Mariam coniugem tuam. Quod enim in ea natum est, de Spiritu Sancto est; 
40N||1||21||234040	pariet autem filium, et vocabis nomen eius Iesum: ipse enim salvum faciet populum suum a peccatis eorum ”.
40N||1||22||234050	Hoc autem totum factum est, ut adimpleretur id, quod dictum est a Domino per prophetam dicentem: 
40N||1||23||234060	“ Ecce, virgo in utero habebit et pariet filium, et vocabunt nomen eius Emmanuel ”, quod est interpretatum Nobiscum Deus.
40N||1||24||234070	Exsurgens autem Ioseph a somno fecit, sicut praecepit ei angelus Domini, et accepit coniugem suam; 
40N||1||25||234080	et non cognoscebat eam, donec peperit filium, et vocavit nomen eius Iesum.
40N||2||1||234090	Cum autem natus esset Iesus in Bethlehem Iudaeae in diebus Herodis regis, ecce Magi ab oriente venerunt Hierosolymam 
40N||2||2||234100	dicentes: “ Ubi est, qui natus est, rex Iudaeorum? Vidimus enim stellam eius in oriente et venimus adorare eum ”. 
40N||2||3||234110	Audiens autem Herodes rex turbatus est et omnis Hierosolyma cum illo; 
40N||2||4||234120	et congregans omnes principes sacerdotum et scribas populi, sciscitabatur ab eis ubi Christus nasceretur. 
40N||2||5||234130	At illi dixerunt ei: “ In Bethlehem Iudaeae. Sic enim scriptum est per prophetam:
40N||2||6||234140	"Et tu, Bethlehem terra Iudae, nequaquam minima es in principibus Iudae; ex te enim exiet dux, qui reget populum meum Israel" ”.
40N||2||7||234150	Tunc Herodes, clam vocatis Magis, diligenter didicit ab eis tempus stellae, quae apparuit eis; 
40N||2||8||234160	et mittens illos in Bethlehem dixit: “ Ite et interrogate diligenter de puero; et cum inveneritis, renuntiate mihi, ut et ego veniens adorem eum ”.
40N||2||9||234170	Qui cum audissent regem, abierunt. Et ecce stella, quam viderant in oriente, antecedebat eos, usque dum veniens staret supra, ubi erat puer. 
40N||2||10||234180	Videntes autem stellam gavisi sunt gaudio magno valde. 
40N||2||11||234190	Et intrantes domum viderunt puerum cum Maria matre eius, et procidentes adoraverunt eum; et apertis thesauris suis, obtulerunt ei munera, aurum et tus et myrrham. 
40N||2||12||234200	Et responso accepto in somnis, ne redirent ad Herodem, per aliam viam reversi sunt in regionem suam.
40N||2||13||234210	Qui cum recessissent, ecce angelus Domini apparet in somnis Ioseph dicens: “ Surge et accipe puerum et matrem eius et fuge in Aegyptum et esto ibi, usque dum dicam tibi; futurum est enim ut Herodes quaerat puerum ad perdendum eum ”.
40N||2||14||234220	Qui consurgens accepit puerum et matrem eius nocte et recessit in Aegyptum 
40N||2||15||234230	et erat ibi usque ad obitum Herodis, ut adimpleretur, quod dictum est a Domino per prophetam dicentem: “ Ex Aegypto vocavi filium meum ”.
40N||2||16||234240	Tunc Herodes videns quoniam illusus esset a Magis, iratus est valde et mittens occidit omnes pueros, qui erant in Bethlehem et in omnibus finibus eius, a bimatu et infra, secundum tempus, quod exquisierat a Magis. 
40N||2||17||234250	Tunc adimpletum est, quod dictum est per Ieremiam prophetam dicentem:
40N||2||18||234260	“ Vox in Rama audita est, ploratus et ululatus multus: Rachel plorans filios suos, et noluit consolari, quia non sunt ”.
40N||2||19||234270	Defuncto autem Herode, ecce apparet angelus Domini in somnis Ioseph in Aegypto 
40N||2||20||234280	dicens: “ Surge et accipe puerum et matrem eius et vade in terram Israel; defuncti sunt enim, qui quaerebant animam pueri ”. 
40N||2||21||234290	Qui surgens accepit puerum et matrem eius et venit in terram Israel.
40N||2||22||234300	Audiens autem quia Archelaus regnaret in Iudaea pro Herode patre suo, timuit illuc ire; et admonitus in somnis, secessit in partes Galilaeae 
40N||2||23||234310	et veniens habitavit in civitate, quae vocatur Nazareth, ut adimpleretur, quod dictum est per Prophetas: “ Nazaraeus vocabitur ”.
40N||3||1||234320	In diebus autem illis venit Ioannes Baptista praedicans in deserto Iudaeae 
40N||3||2||234330	et dicens: “ Paenitentiam agite; appropinquavit enim regnum caelorum ”.
40N||3||3||234340	Hic est enim, qui dictus est per Isaiam prophetam dicentem: “ Vox clamantis in deserto: "Parate viam Domini, rectas facite semitas eius!" ”.
40N||3||4||234350	Ipse autem Ioannes habebat vestimentum de pilis cameli et zonam pelliceam circa lumbos suos; esca autem eius erat locustae et mel silvestre.
40N||3||5||234360	Tunc exibat ad eum Hierosolyma et omnis Iudaea et omnis regio circa Iordanem, 
40N||3||6||234370	et baptizabantur in Iordane flumine ab eo, confitentes peccata sua.
40N||3||7||234380	Videns autem multos pharisaeorum et sadducaeorum venientes ad baptismum suum, dixit eis: “ Progenies viperarum, quis demonstravit vobis fugere a futura ira? 
40N||3||8||234390	Facite ergo fructum dignum paenitentiae 
40N||3||9||234400	et ne velitis dicere intra vos: “Patrem habemus Abraham”; dico enim vobis quoniam potest Deus de lapidibus istis suscitare Abrahae filios. 
40N||3||10||234410	Iam enim securis ad radicem arborum posita est; omnis ergo arbor, quae non facit fructum bonum, exciditur et in ignem mittitur. 
40N||3||11||234420	Ego quidem vos baptizo in aqua in paenitentiam; qui autem post me venturus est, fortior me est, cuius non sum dignus calceamenta portare; ipse vos baptizabit in Spiritu Sancto et igni, 
40N||3||12||234430	cuius ventilabrum in manu sua, et permundabit aream suam et congregabit triticum suum in horreum, paleas autem comburet igni inexstinguibili ”.
40N||3||13||234440	Tunc venit Iesus a Galilaea in Iordanem ad Ioannem, ut baptizaretur ab eo. 
40N||3||14||234450	Ioannes autem prohibebat eum dicens: “ Ego a te debeo baptizari, et tu venis ad me? ”. 
40N||3||15||234460	Respondens autem Iesus dixit ei: “ Sine modo, sic enim decet nos implere omnem iustitiam ”. Tunc dimittit eum. 
40N||3||16||234470	Baptizatus autem Iesus, confestim ascendit de aqua; et ecce aperti sunt ei caeli, et vidit Spiritum Dei descendentem sicut columbam et venientem super se. 
40N||3||17||234480	Et ecce vox de caelis dicens: “Hic est Filius meus dilectus, in quo mihi complacui ”. 
40N||4||1||234490	Tunc Iesus ductus est in de sertum a Spiritu, ut tentaretur a Diabolo. 
40N||4||2||234500	Et cum ieiunasset quadraginta diebus et quadraginta noctibus, postea esuriit. 
40N||4||3||234510	Et accedens tentator dixit ei: “ Si Filius Dei es, dic, ut lapides isti panes fiant ”. 
40N||4||4||234520	Qui respondens dixit: “ Scriptum est: "Non in pane solo vivet homo, sed in omni verbo, quod procedit de ore Dei" ”.
40N||4||5||234530	Tunc assumit eum Diabolus in sanctam civitatem et statuit eum supra pinnaculum templi 
40N||4||6||234540	et dicit ei: “ Si Filius Dei es, mitte te deorsum. Scriptum est enim: "Angelis suis mandabit de te, et in manibus tollent te, ne forte offendas ad lapidem pedem tuum" ”.
40N||4||7||234550	Ait illi Iesus: “ Rursum scriptum est: "Non tentabis Dominum Deum tuum" ”.
40N||4||8||234560	Iterum assumit eum Diabolus in montem excelsum valde et ostendit ei omnia regna mundi et gloriam eorum 
40N||4||9||234570	et dicit illi: “ Haec tibi omnia dabo, si cadens adoraveris me”. 
40N||4||10||234580	Tunc dicit ei Iesus: “ Vade, Satanas! Scriptum est enim: "Dominum Deum tuum adorabis et illi soli servies" ”.
40N||4||11||234590	Tunc reliquit eum Diabolus, et ecce angeli accesserunt et ministrabant ei.
40N||4||12||234600	Cum autem audisset quod Ioannes traditus esset, secessit in Galilaeam. 
40N||4||13||234610	Et relicta Nazareth, venit et habitavit in Capharnaum maritimam 
40N||4||14||234620	in finibus Zabulon et Nephthali, ut impleretur, quod dictum est per Isaiam prophetam dicentem:
40N||4||15||234630	“ Terra Zabulon et terra Nephthali, ad viam maris, trans Iordanem, Galilaea gentium;
40N||4||16||234640	populus, qui sedebat in tenebris, lucem vidit magnam, et sedentibus in regione et umbra mortis lux orta est eis ”.
40N||4||17||234650	Exinde coepit Iesus praedicare et dicere: “ Paenitentiam agite; appropinquavit enim regnum caelorum ”.
40N||4||18||234660	Ambulans autem iuxta mare Galilaeae, vidit duos fratres, Simonem, qui vocatur Petrus, et Andream fratrem eius, mittentes rete in mare; erant enim piscatores. 
40N||4||19||234670	Et ait illis: “ Venite post me, et faciam vos piscatores hominum ”. 
40N||4||20||234680	At illi continuo, relictis retibus, secuti sunt eum.
40N||4||21||234690	Et procedens inde vidit alios duos fratres, Iacobum Zebedaei et Ioannem fratrem eius, in navi cum Zebedaeo patre eorum reficientes retia sua; et vocavit eos. 
40N||4||22||234700	Illi autem statim, relicta navi et patre suo, secuti sunt eum.
40N||4||23||234710	Et circumibat Iesus totam Galilaeam, docens in synagogis eorum et praedicans evangelium regni et sanans omnem languorem et omnem infirmitatem in populo. 
40N||4||24||234720	Et abiit opinio eius in totam Syriam; et obtulerunt ei omnes male habentes, variis languoribus et tormentis comprehensos, et qui daemonia habebant, et lunaticos et paralyticos, et curavit eos. 
40N||4||25||234730	Et secutae sunt eum turbae multae de Galilaea et Decapoli et Hierosolymis et Iudaea et de trans Iordanem.
40N||5||1||234740	Videns autem turbas, ascendit in montem; et cum sedisset, ac cesserunt ad eum discipuli eius; 
40N||5||2||234750	et aperiens os suum docebat eos dicens:
40N||5||3||234760	“ Beati pauperes spiritu, quoniam ipsorum est regnum caelorum.
40N||5||4||234770	Beati, qui lugent, quoniam ipsi consolabuntur.
40N||5||5||234780	Beati mites, quoniam ipsi possidebunt terram.
40N||5||6||234790	Beati, qui esuriunt et sitiunt iustitiam, quoniam ipsi saturabuntur.
40N||5||7||234800	Beati misericordes, quia ipsi misericordiam consequentur.
40N||5||8||234810	Beati mundo corde, quoniam ipsi Deum videbunt.
40N||5||9||234820	Beati pacifici, quoniam filii Dei vocabuntur.
40N||5||10||234830	Beati, qui persecutionem patiuntur propter iustitiam, quoniam ipsorum est regnum caelorum.
40N||5||11||234840	Beati estis cum maledixerint vobis et persecuti vos fuerint et dixerint omne malum adversum vos, mentientes, propter me. 
40N||5||12||234850	Gaudete et exsultate, quoniam merces vestra copiosa est in caelis; sic enim persecuti sunt prophetas, qui fuerunt ante vos.
40N||5||13||234860	Vos estis sal terrae; quod si sal evanuerit, in quo salietur? Ad nihilum valet ultra, nisi ut mittatur foras et conculcetur ab hominibus.
40N||5||14||234870	Vos estis lux mundi. Non potest civitas abscondi supra montem posita; 
40N||5||15||234880	neque accendunt lucernam et ponunt eam sub modio, sed super candelabrum, ut luceat omnibus, qui in domo sunt. 
40N||5||16||234890	Sic luceat lux vestra coram hominibus, ut videant vestra bona opera et glorificent Patrem vestrum, qui in caelis est.
40N||5||17||234900	Nolite putare quoniam veni solvere Legem aut Prophetas; non veni solvere, sed adimplere. 
40N||5||18||234910	Amen quippe dico vobis: Donec transeat caelum et terra, iota unum aut unus apex non praeteribit a Lege, donec omnia fiant. 
40N||5||19||234920	Qui ergo solverit unum de mandatis istis minimis et docuerit sic homines, minimus vocabitur in regno caelorum; qui autem fecerit et docuerit, hic magnus vocabitur in regno caelorum.
40N||5||20||234930	Dico enim vobis: Nisi abundaverit iustitia vestra plus quam scribarum et pharisaeorum, non intrabitis in regnum caelorum.
40N||5||21||234940	Audistis quia dictum est antiquis: “Non occides; qui autem occiderit, reus erit iudicio”. 
40N||5||22||234950	Ego autem dico vobis: Omnis, qui irascitur fratri suo, reus erit iudicio; qui autem dixerit fratri suo: “Racha”, reus erit concilio; qui autem dixerit: “Fatue”, reus erit gehennae ignis. 
40N||5||23||234960	Si ergo offeres munus tuum ad altare, et ibi recordatus fueris quia frater tuus habet aliquid adversum te, 
40N||5||24||234970	relinque ibi munus tuum ante altare et vade, prius, reconciliare fratri tuo et tunc veniens offer munus tuum. 
40N||5||25||234980	Esto consentiens adversario tuo cito, dum es in via cum eo, ne forte tradat te adversarius iudici, et iudex tradat te ministro, et in carcerem mittaris. 
40N||5||26||234990	Amen dico tibi: Non exies inde, donec reddas novissimum quadrantem.
40N||5||27||235000	Audistis quia dictum est: "Non moechaberis". 
40N||5||28||235010	Ego autem dico vobis: Omnis, qui viderit mulierem ad concupiscendum eam, iam moechatus est eam in corde suo. 
40N||5||29||235020	Quod si oculus tuus dexter scandalizat te, erue eum et proice abs te; expedit enim tibi, ut pereat unum membrorum tuorum, quam totum corpus tuum mittatur in gehennam. 
40N||5||30||235030	Et si dextera manus tua scandalizat te, abscide eam et proice abs te; expedit enim tibi, ut pereat unum membrorum tuorum, quam totum corpus tuum abeat in gehennam.
40N||5||31||235040	Dictum est autem: “Quicumque dimiserit uxorem suam, det illi libellum repudii”. 
40N||5||32||235050	Ego autem dico vobis: Omnis, qui dimiserit uxorem suam, excepta fornicationis causa, facit eam moechari; et, qui dimissam duxerit, adulterat.
40N||5||33||235060	Iterum audistis quia dictum est antiquis: "Non periurabis; reddes autem Domino iuramenta tua". 
40N||5||34||235070	Ego autem dico vobis: Non iurare omnino, neque per caelum, quia thronus Dei est, 
40N||5||35||235080	neque per terram, quia scabellum est pedum eius, neque per Hierosolymam, quia civitas est magni Regis; 
40N||5||36||235090	neque per caput tuum iuraveris, quia non potes unum capillum album facere aut nigrum. 
40N||5||37||235100	Sit autem sermo vester: “Est, est”, “Non, non”; quod autem his abundantius est, a Malo est.
40N||5||38||235110	Audistis quia dictum est: "Oculum pro oculo et dentem pro dente". 
40N||5||39||235120	Ego autem dico vobis: Non resistere malo; sed si quis te percusserit in dextera maxilla tua, praebe illi et alteram; 
40N||5||40||235130	et ei, qui vult tecum iudicio contendere et tunicam tuam tollere, remitte ei et pallium; 
40N||5||41||235140	et quicumque te angariaverit mille passus, vade cum illo duo. 
40N||5||42||235150	Qui petit a te, da ei; et volenti mutuari a te, ne avertaris.
40N||5||43||235160	Audistis quia dictum est: "Diliges proximum tuum et odio habebis inimicum tuum". 
40N||5||44||235170	Ego autem dico vobis: Diligite inimicos vestros et orate pro persequentibus vos, 
40N||5||45||235180	ut sitis filii Patris vestri, qui in caelis est, quia solem suum oriri facit super malos et bonos et pluit super iustos et iniustos. 
40N||5||46||235190	Si enim dilexeritis eos, qui vos diligunt, quam mercedem habetis? Nonne et publicani hoc faciunt? 
40N||5||47||235200	Et si salutaveritis fratres vestros tantum, quid amplius facitis? Nonne et ethnici hoc faciunt? 
40N||5||48||235210	Estote ergo vos perfecti, sicut Pater vester caelestis perfectus est.
40N||6||1||235220	Attendite, ne iustitiam vestram faciatis coram hominibus, ut vi deamini ab eis; alioquin mercedem non habetis apud Patrem vestrum, qui in caelis est. 
40N||6||2||235230	Cum ergo facies eleemosynam, noli tuba canere ante te, sicut hypocritae faciunt in synagogis et in vicis, ut honorificentur ab hominibus. Amen dico vobis: Receperunt mercedem suam.
40N||6||3||235240	Te autem faciente eleemosynam, nesciat sinistra tua quid faciat dextera tua, 
40N||6||4||235250	ut sit eleemosyna tua in abscondito, et Pater tuus, qui videt in abscondito, reddet tibi.
40N||6||5||235260	Et cum oratis, non eritis sicut hypocritae, qui amant in synagogis et in angulis platearum stantes orare, ut videantur ab hominibus. Amen dico vobis: Receperunt mercedem suam. 
40N||6||6||235270	Tu autem cum orabis, intra in cubiculum tuum et, clauso ostio tuo, ora Patrem tuum, qui est in abscondito; et Pater tuus, qui videt in abscondito, reddet tibi. 
40N||6||7||235280	Orantes autem nolite multum loqui sicut ethnici; putant enim quia in multiloquio suo exaudiantur. 
40N||6||8||235290	Nolite ergo assimilari eis; scit enim Pater vester, quibus opus sit vobis, antequam petatis eum.
40N||6||9||235300	Sic ergo vos orabitis: Pater noster, qui es in caelis, sanctificetur nomen tuum,
40N||6||10||235310	adveniat regnum tuum, fiat voluntas tua, sicut in caelo, et in terra.
40N||6||11||235320	Panem nostrum supersubstantialem da nobis hodie;
40N||6||12||235330	et dimitte nobis debita nostra, sicut et nos dimittimus debitoribus nostris;
40N||6||13||235340	et ne inducas nos in tentationem, sed libera nos a Malo.
40N||6||14||235350	Si enim dimiseritis hominibus peccata eorum, dimittet et vobis Pater vester caelestis; 
40N||6||15||235360	si autem non dimiseritis hominibus, nec Pater vester dimittet peccata vestra.
40N||6||16||235370	Cum autem ieiunatis, nolite fieri sicut hypocritae tristes; demoliuntur enim facies suas, ut pareant hominibus ieiunantes. Amen dico vobis: Receperunt mercedem suam. 
40N||6||17||235380	Tu autem cum ieiunas, unge caput tuum et faciem tuam lava, 
40N||6||18||235390	ne videaris hominibus ieiunans sed Patri tuo, qui est in abscondito; et Pater tuus, qui videt in abscondito, reddet tibi.
40N||6||19||235400	Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur; 
40N||6||20||235410	thesaurizate autem vobis thesauros in caelo, ubi neque aerugo neque tinea demolitur, et ubi fures non effodiunt nec furantur; 
40N||6||21||235420	ubi enim est thesaurus tuus, ibi erit et cor tuum.
40N||6||22||235430	Lucerna corporis est oculus. Si ergo fuerit oculus tuus simplex, totum corpus tuum lucidum erit; 
40N||6||23||235440	si autem oculus tuus nequam fuerit, totum corpus tuum tenebrosum erit. Si ergo lumen, quod in te est, tene brae sunt, tenebrae quantae erunt! 
40N||6||24||235450	Nemo potest duobus dominis servire: aut enim unum odio habebit et alterum diliget, aut unum sustinebit et alterum contemnet; non potestis Deo servire et mammonae.
40N||6||25||235460	Ideo dico vobis: Ne solliciti sitis animae vestrae quid manducetis, neque corpori vestro quid induamini. Nonne anima plus est quam esca, et corpus quam vestimentum? 
40N||6||26||235470	Respicite volatilia caeli, quoniam non serunt neque metunt neque congregant in horrea, et Pater vester caelestis pascit illa. Nonne vos magis pluris estis illis? 
40N||6||27||235480	Quis autem vestrum cogitans potest adicere ad aetatem suam cubitum unum? 
40N||6||28||235490	Et de vestimento quid solliciti estis? Considerate lilia agri quomodo crescunt: non laborant neque nent. 
40N||6||29||235500	Dico autem vobis quoniam nec Salomon in omni gloria sua coopertus est sicut unum ex istis. 
40N||6||30||235510	Si autem fenum agri, quod hodie est et cras in clibanum mittitur, Deus sic vestit, quanto magis vos, modicae fidei? 
40N||6||31||235520	Nolite ergo solliciti esse dicentes: “Quid manducabimus?”, aut: “Quid bibemus?”, aut: “Quo operiemur?”. 
40N||6||32||235530	Haec enim omnia gentes inquirunt; scit enim Pater vester caelestis quia his omnibus indigetis. 
40N||6||33||235540	Quaerite autem primum regnum Dei et iustitiam eius, et haec omnia adicientur vobis. 
40N||6||34||235550	Nolite ergo esse solliciti in crastinum; crastinus enim dies sollicitus erit sibi ipse. Sufficit diei malitia sua.
40N||7||1||235560	Nolite iudicare, ut non iudice mini; 
40N||7||2||235570	in quo enim iudicio iudi caveritis, iudicabimini, et in qua mensura mensi fueritis, metietur vobis. 
40N||7||3||235580	Quid autem vides festucam in oculo fratris tui, et trabem in oculo tuo non vides? 
40N||7||4||235590	Aut quomodo dices fratri tuo: “Sine, eiciam festucam de oculo tuo”, et ecce trabes est in oculo tuo? 
40N||7||5||235600	Hypocrita, eice primum trabem de oculo tuo, et tunc videbis eicere festucam de oculo fratris tui.
40N||7||6||235610	Nolite dare sanctum canibus neque mittatis margaritas vestras ante porcos, ne forte conculcent eas pedibus suis et conversi dirumpant vos.
40N||7||7||235620	Petite, et dabitur vobis; quaerite et invenietis; pulsate, et aperietur vobis. 
40N||7||8||235630	Omnis enim qui petit, accipit; et, qui quaerit, invenit; et pulsanti aperietur. 
40N||7||9||235640	Aut quis est ex vobis homo, quem si petierit filius suus panem, numquid lapidem porriget ei? 
40N||7||10||235650	Aut si piscem petierit, numquid serpentem porriget ei? 
40N||7||11||235660	Si ergo vos, cum sitis mali, nostis dona bona dare filiis vestris, quanto magis Pater vester, qui in caelis est, dabit bona petentibus se.
40N||7||12||235670	Omnia ergo, quaecumque vultis ut faciant vobis homines, ita et vos facite eis; haec est enim Lex et Prophetae.
40N||7||13||235680	Intrate per angustam portam, quia lata porta et spatiosa via, quae ducit ad perditionem, et multi sunt, qui intrant per eam; 
40N||7||14||235690	quam angusta porta et arta via, quae ducit ad vitam, et pauci sunt, qui inveniunt eam!
40N||7||15||235700	Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces. 
40N||7||16||235710	A fructibus eorum cognoscetis eos; numquid colligunt de spinis uvas aut de tribulis ficus? 
40N||7||17||235720	Sic omnis arbor bona fructus bonos facit, mala autem arbor fructus malos facit; 
40N||7||18||235730	non potest arbor bona fructus malos facere, neque arbor mala fructus bonos facere. 
40N||7||19||235740	Omnis arbor, quae non facit fructum bonum, exciditur et in ignem mittitur. 
40N||7||20||235750	Igitur ex fructibus eorum cognoscetis eos.
40N||7||21||235760	Non omnis, qui dicit mihi: “Domine, Domine”, intrabit in regnum caelorum, sed qui facit voluntatem Patris mei, qui in caelis est. 
40N||7||22||235770	Multi dicent mihi in illa die: “Domine, Domine, nonne in tuo nomine prophetavimus, et in tuo nomine daemonia eiecimus, et in tuo nomine virtutes multas fecimus?”. 
40N||7||23||235780	Et tunc confitebor illis: Numquam novi vos; discedite a me, qui operamini iniquitatem.
40N||7||24||235790	Omnis ergo, qui audit verba mea haec et facit ea, assimilabitur viro sapienti, qui aedificavit domum suam supra petram. 
40N||7||25||235800	Et descendit pluvia, et venerunt flumina, et flaverunt venti et irruerunt in domum illam, et non cecidit; fundata enim erat supra petram.
40N||7||26||235810	Et omnis, qui audit verba mea haec et non facit ea, similis erit viro stulto, qui aedificavit domum suam supra arenam. 
40N||7||27||235820	Et descendit pluvia, et venerunt flumina, et flaverunt venti et irruerunt in domum illam, et cecidit, et fuit ruina eius magna ”.
40N||7||28||235830	Et factum est, cum consummasset Iesus verba haec, admirabantur turbae super doctrinam eius; 
40N||7||29||235840	erat enim docens eos sicut potestatem habens, et non sicut scribae eorum.
40N||8||1||235850	Cum autem descendisset de monte, secutae sunt eum turbae multae.
40N||8||2||235860	Et ecce leprosus veniens adorabat eum dicens: “ Domine, si vis, potes me mundare ”. 
40N||8||3||235870	Et extendens manum, tetigit eum dicens: “ Volo, mundare! ”; et confestim mundata est lepra eius. 
40N||8||4||235880	Et ait illi Iesus: “ Vide, nemini dixeris; sed vade, ostende te sacerdoti et offer munus, quod praecepit Moyses, in testimonium illis ”.
40N||8||5||235890	Cum autem introisset Capharnaum, accessit ad eum centurio rogans eum 
40N||8||6||235900	et dicens: “ Domine, puer meus iacet in domo paralyticus et male torquetur ”. 
40N||8||7||235910	Et ait illi: “ Ego veniam et curabo eum ”. 
40N||8||8||235920	Et respondens centurio ait: “ Domine, non sum dignus, ut intres sub tectum meum, sed tantum dic verbo, et sanabitur puer meus. 
40N||8||9||235930	Nam et ego homo sum sub potestate, habens sub me milites, et dico huic: “Vade”, et vadit; et alii: “Veni”, et venit; et servo meo: “Fac hoc”, et facit”.
40N||8||10||235940	Audiens autem Iesus, miratus est et sequentibus se dixit: “Amen dico vobis: Apud nullum inveni tantam fidem in Israel! 
40N||8||11||235950	Dico autem vobis quod multi ab oriente et occidente venient et recumbent cum Abraham et Isaac et Iacob in regno caelorum; 
40N||8||12||235960	filii autem regni eicientur in tenebras exteriores: ibi erit fletus et stridor dentium ”. 
40N||8||13||235970	Et dixit Iesus centurioni: “ Vade; sicut credidisti, fiat tibi ”. Et sanatus est puer in hora illa.
40N||8||14||235980	Et cum venisset Iesus in domum Petri, vidit socrum eius iacentem et febricitantem; 
40N||8||15||235990	et tetigit manum eius, et dimisit eam febris; et surrexit et ministrabat ei.
40N||8||16||236000	Vespere autem facto, obtulerunt ei multos daemonia habentes; et eiciebat spiritus verbo et omnes male habentes curavit, 
40N||8||17||236010	ut adimpleretur, quod dictum est per Isaiam prophetam dicentem: “ Ipse infirmitates nostras accepit et aegrotationes portavit ”.
40N||8||18||236020	Videns autem Iesus turbas multas circum se, iussit ire trans fretum. 
40N||8||19||236030	Et accedens unus scriba ait illi: “ Magister, sequar te, quocumque ieris ”. 
40N||8||20||236040	Et dicit ei Iesus: “ Vulpes foveas habent, et volucres caeli tabernacula, Filius autem hominis non habet, ubi caput reclinet ”.
40N||8||21||236050	Alius autem de discipulis eius ait illi: “Domine, permitte me primum ire et sepelire patrem meum ”. 
40N||8||22||236060	Iesus autem ait illi: “ Sequere me et dimitte mortuos sepelire mortuos suos ”.
40N||8||23||236070	Et ascendente eo in naviculam, secuti sunt eum discipuli eius. 
40N||8||24||236080	Et ecce motus magnus factus est in mari, ita ut navicula operiretur fluctibus; ipse vero dormiebat. 
40N||8||25||236090	Et accesserunt et suscitaverunt eum dicentes: “ Domine, salva nos, perimus! ”. 
40N||8||26||236100	Et dicit eis: “ Quid timidi estis, modicae fidei? ”. Tunc surgens increpavit ventis et mari, et facta est tranquillitas magna. 
40N||8||27||236110	Porro homines mirati sunt dicentes: “ Qualis est hic, quia et venti et mare oboediunt ei? ”. 
40N||8||28||236120	Et cum venisset trans fretum in regionem Gadarenorum, occurrerunt ei duo habentes daemonia, de monumentis exeuntes, saevi nimis, ita ut nemo posset transire per viam illam. 
40N||8||29||236130	Et ecce clamaverunt dicentes: “ Quid nobis et tibi, Fili Dei? Venisti huc ante tempus torquere nos? ”. 
40N||8||30||236140	Erat autem longe ab illis grex porcorum multorum pascens. 
40N||8||31||236150	Daemones autem rogabant eum dicentes: “ Si eicis nos, mitte nos in gregem porcorum ”. 
40N||8||32||236160	Et ait illis: “ Ite ”. Et illi exeuntes abierunt in porcos; et ecce impetu abiit totus grex per praeceps in mare, et mortui sunt in aquis. 
40N||8||33||236170	Pastores autem fugerunt et venientes in civitatem nuntiaverunt omnia et de his, qui daemonia habuerant. 
40N||8||34||236180	Et ecce tota civitas exiit obviam Iesu, et viso eo rogabant, ut transiret a finibus eorum.
40N||9||1||236190	Et ascendens in naviculam transfretavit et venit in civita tem suam. 
40N||9||2||236200	Et ecce offerebant ei paralyticum iacentem in lecto. Et videns Iesus fidem illorum, dixit paralytico: “ Confide, fili; remittuntur peccata tua ”. 
40N||9||3||236210	Et ecce quidam de scribis dixerunt intra se: “ Hic blasphemat ”. 
40N||9||4||236220	Et cum vidisset Iesus cogitationes eorum, dixit: “ Ut quid cogitatis mala in cordibus vestris? 
40N||9||5||236230	Quid enim est facilius, dicere: “Dimittuntur peccata tua”, aut dicere: “Surge et ambula”? 
40N||9||6||236240	Ut sciatis autem quoniam Filius hominis habet potestatem in terra dimittendi peccata — tunc ait paralytico - : Surge, tolle lectum tuum et vade in domum tuam ”. 
40N||9||7||236250	Et surrexit et abiit in domum suam. 
40N||9||8||236260	Videntes autem turbae timuerunt et glorificaverunt Deum, qui dedit potestatem talem hominibus.
40N||9||9||236270	Et cum transiret inde Iesus, vidit hominem sedentem in teloneo, Matthaeum nomine, et ait illi: “Sequere me”. Et surgens secutus est eum.
40N||9||10||236280	Et factum est, discumbente eo in domo, ecce multi publicani et peccatores venientes simul discumbebant cum Iesu et discipulis eius. 
40N||9||11||236290	Et videntes pharisaei dicebant discipulis eius: “ Quare cum publicanis et peccatoribus manducat magister vester? ”. 
40N||9||12||236300	At ille audiens ait: “ Non est opus valentibus medico sed male habentibus.
40N||9||13||236310	Euntes autem discite quid est: “Misericordiam volo et non sacrificium”. Non enim veni vocare iustos sed peccatores ”.
40N||9||14||236320	Tunc accedunt ad eum discipuli Ioannis dicentes: “ Quare nos et pharisaei ieiunamus frequenter, discipuli autem tui non ieiunant? ”. 
40N||9||15||236330	Et ait illis Iesus: “ Numquid possunt convivae nuptiarum lugere, quamdiu cum illis est sponsus? Venient autem dies, cum auferetur ab eis sponsus, et tunc ieiunabunt. 
40N||9||16||236340	Nemo autem immittit commissuram panni rudis in vestimentum vetus; tollit enim supplementum eius a vestimento, et peior scissura fit. 
40N||9||17||236350	Neque mittunt vinum novum in utres veteres, alioquin rumpuntur utres, et vinum effunditur, et utres pereunt; sed vinum novum in utres novos mittunt, et ambo conservantur ”.
40N||9||18||236360	Haec illo loquente ad eos, ecce princeps unus accessit et adorabat eum dicens: “ Filia mea modo defuncta est; sed veni, impone manum tuam super eam, et vivet ”. 
40N||9||19||236370	Et surgens Iesus sequebatur eum et discipuli eius.
40N||9||20||236380	Et ecce mulier, quae sanguinis fluxum patiebatur duodecim annis, accessit retro et tetigit fimbriam vestimenti eius. 
40N||9||21||236390	Dicebat enim intra se: “ Si tetigero tantum vestimentum eius, salva ero ”. 
40N||9||22||236400	At Iesus conversus et videns eam dixit: “ Confide, filia; fides tua te salvam fecit ”. Et salva facta est mulier ex illa hora.
40N||9||23||236410	Et cum venisset Iesus in domum principis et vidisset tibicines et turbam tumultuantem, 
40N||9||24||236420	dicebat: “ Recedite; non est enim mortua puella, sed dormit ”. Et deridebant eum. 
40N||9||25||236430	At cum eiecta esset turba, intravit et tenuit manum eius, et surrexit puella. 
40N||9||26||236440	Et exiit fama haec in universam terram illam.
40N||9||27||236450	Et transeunte inde Iesu, secuti sunt eum duo caeci clamantes et dicentes: “ Miserere nostri, fili David! ”. 
40N||9||28||236460	Cum autem venisset domum, accesserunt ad eum caeci, et dicit eis Iesus: “ Creditis quia possum hoc facere? ”. Dicunt ei: “Utique, Domine”. 
40N||9||29||236470	Tunc tetigit oculos eorum dicens: “Secundum fidem vestram fiat vobis”. 
40N||9||30||236480	Et aperti sunt oculi illorum. Et comminatus est illis Iesus dicens: “ Videte, ne quis sciat ”. 
40N||9||31||236490	Illi autem exeuntes diffamaverunt eum in universa terra illa.
40N||9||32||236500	Egressis autem illis, ecce obtulerunt ei hominem mutum, daemonium habentem. 
40N||9||33||236510	Et eiecto daemone, locutus est mutus. Et miratae sunt turbae dicentes: “ Numquam apparuit sic in Israel! ”. 
40N||9||34||236520	Pharisaei autem dicebant: “ In principe daemoniorum eicit daemones ”.
40N||9||35||236530	Et circumibat Iesus civitates omnes et castella, docens in synagogis eorum et praedicans evangelium regni et curans omnem languorem et omnem infirmitatem. 
40N||9||36||236540	Videns autem turbas, misertus est eis, quia erant vexati et iacentes sicut oves non habentes pastorem. 
40N||9||37||236550	Tunc dicit discipulis suis: “ Messis quidem multa, operarii autem pauci; 
40N||9||38||236560	rogate ergo Dominum messis, ut mittat operarios in messem suam ”.
40N||10||1||236570	Et convocatis Duodecim di scipulis suis, dedit illis pote statem spirituum immundorum, ut eicerent eos et curarent omnem languorem et omnem infirmitatem.
40N||10||2||236580	Duodecim autem apostolorum nomina sunt haec: primus Simon, qui dicitur Petrus, et Andreas frater eius, et Iacobus Zebedaei et Ioannes frater eius, 
40N||10||3||236590	Philippus et Bartholomaeus, Thomas et Matthaeus publicanus, Iacobus Alphaei et Thaddaeus, 
40N||10||4||236600	Simon Chananaeus et Iudas Iscariotes, qui et tradidit eum.
40N||10||5||236610	Hos Duodecim misit Iesus praecipiens eis et dicens: “ In viam gentium ne abieritis et in civitates Samaritanorum ne intraveritis; 
40N||10||6||236620	sed potius ite ad oves, quae perierunt domus Israel. 
40N||10||7||236630	Euntes autem praedicate dicentes: “Appropinquavit regnum caelorum”.
40N||10||8||236640	Infirmos curate, mortuos suscitate, leprosos mundate, daemones eicite; gratis accepistis, gratis date. 
40N||10||9||236650	Nolite possidere aurum neque argentum neque pecuniam in zonis vestris, 
40N||10||10||236660	non peram in via neque duas tunicas neque calceamenta neque virgam; dignus enim est operarius cibo suo.
40N||10||11||236670	In quamcumque civitatem aut castellum intraveritis, interrogate quis in ea dignus sit; et ibi manete donec exeatis. 
40N||10||12||236680	Intrantes autem in domum, salutate eam; 
40N||10||13||236690	et si quidem fuerit domus digna, veniat pax vestra super eam; si autem non fuerit digna, pax vestra ad vos revertatur. 
40N||10||14||236700	Et quicumque non receperit vos neque audierit sermones vestros, exeuntes foras de domo vel de civitate illa, excutite pulverem de pedibus vestris. 
40N||10||15||236710	Amen dico vobis: Tolerabilius erit terrae Sodomorum et Gomorraeorum in die iudicii quam illi civitati.
40N||10||16||236720	Ecce ego mitto vos sicut oves in medio luporum; estote ergo prudentes sicut serpentes et simplices sicut columbae. 
40N||10||17||236730	Cavete autem ab hominibus; tradent enim vos in conciliis, et in synagogis suis flagellabunt vos; 
40N||10||18||236740	et ad praesides et ad reges ducemini propter me in testimonium illis et gentibus. 
40N||10||19||236750	Cum autem tradent vos, nolite cogitare quomodo aut quid loquamini; dabitur enim vobis in illa hora quid loquamini. 
40N||10||20||236760	Non enim vos estis, qui loquimini, sed Spiritus Patris vestri, qui loquitur in vobis.
40N||10||21||236770	Tradet autem frater fratrem in mortem, et pater filium; et insurgent filii in parentes et morte eos afficient. 
40N||10||22||236780	Et eritis odio omnibus propter nomen meum; qui autem perseveraverit in finem, hic salvus erit. 
40N||10||23||236790	Cum autem persequentur vos in civitate ista, fugite in aliam; amen enim dico vobis: Non consummabitis civitates Israel, donec veniat Filius hominis.
40N||10||24||236800	Non est discipulus super magistrum nec servus super dominum suum. 
40N||10||25||236810	Sufficit discipulo, ut sit sicut magister eius, et servus sicut dominus eius. Si patrem familias Beelzebul vocaverunt, quanto magis domesticos eius!
40N||10||26||236820	Ne ergo timueritis eos. Nihil enim est opertum, quod non revelabitur, et occultum, quod non scietur. 
40N||10||27||236830	Quod dico vobis in tenebris, dicite in lumine; et, quod in aure auditis, praedicate super tecta. 
40N||10||28||236840	Et nolite timere eos, qui occidunt corpus, animam autem non possunt occidere; sed potius eum timete, qui potest et animam et corpus perdere in gehenna. 
40N||10||29||236850	Nonne duo passeres asse veneunt? Et unus ex illis non cadet super terram sine Patre vestro.
40N||10||30||236860	Vestri autem et capilli capitis omnes numerati sunt. 
40N||10||31||236870	Nolite ergo timere; multis passeribus meliores estis vos.
40N||10||32||236880	Omnis ergo qui confitebitur me coram hominibus, confitebor et ego eum coram Patre meo, qui est in caelis; 
40N||10||33||236890	qui autem negaverit me coram hominibus, negabo et ego eum coram Patre meo, qui est in caelis.
40N||10||34||236900	Nolite arbitrari quia venerim mittere pacem in terram; non veni pacem mittere sed gladium. 
40N||10||35||236910	Veni enim separare hominem adversus patrem suum et filiam adversus matrem suam et nurum adversus socrum suam:
40N||10||36||236920	et inimici hominis domestici eius.
40N||10||37||236930	Qui amat patrem aut matrem plus quam me, non est me dignus; et, qui amat filium aut filiam super me, non est me dignus; 
40N||10||38||236940	et, qui non accipit crucem suam et sequitur me, non est me dignus. 
40N||10||39||236950	Qui invenerit animam suam, perdet illam; et, qui perdiderit animam suam propter me, inveniet eam.
40N||10||40||236960	Qui recipit vos, me recipit; et, qui me recipit, recipit eum, qui me misit. 
40N||10||41||236970	Qui recipit prophetam in nomine prophetae, mercedem prophetae accipiet; et, qui recipit iustum in nomine iusti, mercedem iusti accipiet. 
40N||10||42||236980	Et, quicumque potum dederit uni ex minimis istis calicem aquae frigidae tantum in nomine discipuli, amen dico vobis: Non perdet mercedem suam ”.
40N||11||1||236990	Et factum est, cum consum masset Iesus praecipiens Duodecim discipulis suis, transiit inde, ut doceret et praedicaret in civitatibus eorum.
40N||11||2||237000	Ioannes autem, cum audisset in vinculis opera Christi, mittens per discipulos suos 
40N||11||3||237010	ait illi: “ Tu es qui venturus es, an alium exspectamus? ”. 
40N||11||4||237020	Et respondens Iesus ait illis: “ Euntes renuntiate Ioanni, quae auditis et videtis: 
40N||11||5||237030	caeci vident et claudi ambulant, leprosi mundantur et surdi audiunt et mortui resurgunt et pauperes evangelizantur; 
40N||11||6||237040	et beatus est, qui non fuerit scandalizatus in me ”. 
40N||11||7||237050	Illis autem abeuntibus, coepit Iesus dicere ad turbas de Ioanne: “ Quid existis in desertum videre? Arundinem vento agitatam? 
40N||11||8||237060	Sed quid existis videre? Hominem mollibus vestitum? Ecce, qui mollibus vestiuntur, in domibus regum sunt. 
40N||11||9||237070	Sed quid existis videre? Prophetam? Etiam, dico vobis, et plus quam prophetam.
40N||11||10||237080	Hic est, de quo scriptum est: "Ecce ego mitto angelum meum ante faciem tuam, qui praeparabit viam tuam ante te".
40N||11||11||237090	Amen dico vobis: Non surrexit inter natos mulierum maior Ioanne Baptista; qui autem minor est in regno caelorum, maior est illo. 
40N||11||12||237100	A diebus autem Ioannis Baptistae usque nunc regnum caelorum vim patitur, et violenti rapiunt illud. 
40N||11||13||237110	Omnes enim Prophetae et Lex usque ad Ioannem prophetaverunt; 
40N||11||14||237120	et si vultis recipere, ipse est Elias, qui venturus est. 
40N||11||15||237130	Qui habet aures, audiat.
40N||11||16||237140	Cui autem similem aestimabo generationem istam? Similis est pueris sedentibus in foro, qui clamantes coaequalibus 
40N||11||17||237150	dicunt: “Cecinimus vobis, et non saltastis; lamentavimus, et non planxistis”.
40N||11||18||237160	Venit enim Ioannes neque manducans neque bibens, et dicunt: “Daemonium habet!”; 
40N||11||19||237170	venit Filius hominis manducans et bibens, et dicunt: “Ecce homo vorax et potator vini, publicanorum amicus et peccatorum!”. Et iustificata est sapientia ab operibus suis ”.
40N||11||20||237180	Tunc coepit exprobrare civitatibus, in quibus factae sunt plurimae virtutes eius, quia non egissent paenitentiam: 
40N||11||21||237190	“ Vae tibi, Chorazin! Vae tibi, Bethsaida! Quia si in Tyro et Sidone factae essent virtutes, quae factae sunt in vobis, olim in cilicio et cinere paenitentiam egissent. 
40N||11||22||237200	Verumtamen dico vobis: Tyro et Sidoni remissius erit in die iudicii quam vobis. 
40N||11||23||237210	Et tu, Capharnaum, numquid usque in caelum exaltaberis? Usque in infernum descendes! Quia si in Sodomis factae fuissent virtutes, quae factae sunt in te, mansissent usque in hunc diem. 
40N||11||24||237220	Verumtamen dico vobis: Terrae Sodomorum remissius erit in die iudicii quam tibi ”.
40N||11||25||237230	In illo tempore respondens Iesus dixit: “ Confiteor tibi, Pater, Domine caeli et terrae, quia abscondisti haec a sapientibus et prudentibus et revelasti ea parvulis. 
40N||11||26||237240	Ita, Pater, quoniam sic fuit placitum ante te. 
40N||11||27||237250	Omnia mihi tradita sunt a Patre meo; et nemo novit Filium nisi Pater, neque Patrem quis novit nisi Filius et cui voluerit Filius revelare.
40N||11||28||237260	Venite ad me, omnes, qui laboratis et onerati estis, et ego reficiam vos. 
40N||11||29||237270	Tollite iugum meum super vos et discite a me, quia mitis sum et humilis corde, et invenietis requiem animabus vestris. 
40N||11||30||237280	Iugum enim meum suave, et onus meum leve est ”.
40N||12||1||237290	In illo tempore abiit Iesus sabbatis per sata; discipuli autem eius esurierunt et coeperunt vellere spicas et manducare. 
40N||12||2||237300	Pharisaei autem videntes dixerunt ei: “ Ecce discipuli tui faciunt, quod non licet facere sabbato ”. 
40N||12||3||237310	At ille dixit eis: “ Non legistis quid fecerit David, quando esuriit, et qui cum eo erant? 
40N||12||4||237320	Quomodo intravit in domum Dei et panes propositionis comedit, quod non licebat ei edere neque his, qui cum eo erant, nisi solis sacerdotibus? 
40N||12||5||237330	Aut non legistis in Lege quia sabbatis sacerdotes in templo sabbatum violant et sine crimine sunt? 
40N||12||6||237340	Dico autem vobis quia templo maior est hic. 
40N||12||7||237350	Si autem sciretis quid est: “Misericordiam volo et non sacrificium”, numquam condemnassetis innocentes. 
40N||12||8||237360	Dominus est enim Filius hominis sabbati ”.
40N||12||9||237370	Et cum inde transisset, venit in synagogam eorum; 
40N||12||10||237380	et ecce homo manum habens aridam. Et interrogabant eum dicentes: “ Licet sabbatis curare? ”, ut accusarent eum. 
40N||12||11||237390	Ipse autem dixit illis: “ Quis erit ex vobis homo, qui habeat ovem unam et, si ceciderit haec sabbatis in foveam, nonne tenebit et levabit eam? 
40N||12||12||237400	Quanto igitur melior est homo ove! Itaque licet sabbatis bene facere ”. 
40N||12||13||237410	Tunc ait homini: “ Extende manum tuam ”. Et extendit, et restituta est sana sicut altera. 
40N||12||14||237420	Exeuntes autem pharisaei consilium faciebant adversus eum, quomodo eum perderent.
40N||12||15||237430	Iesus autem sciens secessit inde. Et secuti sunt eum multi, et curavit eos omnes 
40N||12||16||237440	et comminatus est eis, ne manifestum eum facerent, 
40N||12||17||237450	ut adimpleretur, quod dictum est per Isaiam prophetam dicentem:
40N||12||18||237460	“ Ecce puer meus, quem elegi, dilectus meus, in quo bene placuit animae meae; ponam Spiritum meum super eum, et iudicium gentibus nuntiabit.
40N||12||19||237470	Non contendet neque clamabit, neque audiet aliquis in plateis vocem eius.
40N||12||20||237480	Arundinem quassatam non confringet et linum fumigans non exstinguet, donec eiciat ad victoriam iudicium;
40N||12||21||237490	et in nomine eius gentes sperabunt ”.
40N||12||22||237500	Tunc oblatus est ei daemonium habens, caecus et mutus, et curavit eum, ita ut mutus loqueretur et videret. 
40N||12||23||237510	Et stupebant omnes turbae et dicebant: “ Numquid hic est filius David? ”. 
40N||12||24||237520	Pharisaei autem audientes dixerunt: “ Hic non eicit daemones nisi in Beelzebul, principe daemonum ”.
40N||12||25||237530	Sciens autem cogitationes eorum dixit eis: “ Omne regnum divisum contra se desolatur, et omnis civitas vel domus divisa contra se non stabit. 
40N||12||26||237540	Et si Satanas Satanam eicit, adversus se divisus est; quomodo ergo stabit regnum eius? 
40N||12||27||237550	Et si ego in Beelzebul eicio daemones, filii vestri in quo eiciunt? Ideo ipsi iudices erunt vestri. 
40N||12||28||237560	Si autem in Spiritu Dei ego eicio daemones, igitur pervenit in vos regnum Dei. 
40N||12||29||237570	Aut quomodo potest quisquam intrare in domum fortis et vasa eius diripere, nisi prius alligaverit fortem? Et tunc domum illius diripiet. 
40N||12||30||237580	Qui non est mecum, contra me est; et, qui non congregat mecum, spargit.
40N||12||31||237590	Ideo dico vobis: Omne peccatum et blasphemia remittetur hominibus, Spiritus autem blasphemia non remittetur. 
40N||12||32||237600	Et quicumque dixerit verbum contra Filium hominis, remittetur ei; qui autem dixerit contra Spiritum Sanctum, non remittetur ei neque in hoc saeculo neque in futuro.
40N||12||33||237610	Aut facite arborem bonam et fructum eius bonum, aut facite arborem malam et fructum eius malum: si quidem ex fructu arbor agnoscitur. 
40N||12||34||237620	Progenies viperarum, quomodo potestis bona loqui, cum sitis mali? Ex abundantia enim cordis os loquitur. 
40N||12||35||237630	Bonus homo de bono thesauro profert bona, et malus homo de malo thesauro profert mala. 
40N||12||36||237640	Dico autem vobis: Omne verbum otiosum, quod locuti fuerint homines, reddent rationem de eo in die iudicii: 
40N||12||37||237650	ex verbis enim tuis iustificaberis, et ex verbis tuis condemnaberis ”.
40N||12||38||237660	Tunc responderunt ei quidam de scribis et pharisaeis dicentes: “ Magister, volumus a te signum videre ”. 
40N||12||39||237670	Qui respondens ait illis: “ Generatio mala et adultera signum requirit; et signum non dabitur ei, nisi signum Ionae prophetae. 
40N||12||40||237680	Sicut enim fuit Ionas in ventre ceti tribus diebus et tribus noctibus, sic erit Filius hominis in corde terrae tribus diebus et tribus noctibus. 
40N||12||41||237690	Viri Ninevitae surgent in iudicio cum generatione ista et condemnabunt eam, quia paenitentiam egerunt in praedicatione Ionae; et ecce plus quam Iona hic! 
40N||12||42||237700	Regina austri surget in iudicio cum generatione ista et condemnabit eam, quia venit a finibus terrae audire sapientiam Salomonis; et ecce plus quam Salomon hic!
40N||12||43||237710	Cum autem immundus spiritus exierit ab homine, ambulat per loca arida quaerens requiem et non invenit. 
40N||12||44||237720	Tunc dicit: “Revertar in domum meam unde exivi”; et veniens invenit vacantem, scopis mundatam et ornatam. 
40N||12||45||237730	Tunc vadit et assumit secum septem alios spiritus nequiores se, et intrantes habitant ibi; et fiunt novissima hominis illius peiora prioribus. Sic erit et generationi huic pessimae ”.
40N||12||46||237740	Adhuc eo loquente ad turbas, ecce mater et fratres eius stabant foris quaerentes loqui ei. 
40N||12||47||237750	Dixit autem ei quidam: “ Ecce mater tua et fratres tui foris stant quaerentes loqui tecum ”. 
40N||12||48||237760	At ille respondens dicenti sibi ait: “ Quae est mater mea, et qui sunt fratres mei? ”. 
40N||12||49||237770	Et extendens manum suam in discipulos suos dixit: “ Ecce mater mea et fratres mei. 
40N||12||50||237780	Quicumque enim fecerit voluntatem Patris mei, qui in caelis est, ipse meus frater et soror et mater est ”.
40N||13||1||237790	In illo die exiens Iesus de domo sedebat secus mare; 
40N||13||2||237800	et congregatae sunt ad eum turbae multae, ita ut in naviculam ascendens sederet, et omnis turba stabat in litore.
40N||13||3||237810	Et locutus est eis multa in parabolis dicens: “ Ecce exiit, qui seminat, seminare. 
40N||13||4||237820	Et dum seminat, quaedam ceciderunt secus viam, et venerunt volucres et comederunt ea. 
40N||13||5||237830	Alia autem ceciderunt in petrosa, ubi non habebant terram multam, et continuo exorta sunt, quia non habebant altitudinem terrae; 
40N||13||6||237840	sole autem orto, aestuaverunt et, quia non habebant radicem, aruerunt. 
40N||13||7||237850	Alia autem ceciderunt in spinas, et creverunt spinae et suffocaverunt ea. 
40N||13||8||237860	Alia vero ceciderunt in terram bonam et dabant fructum: aliud centesimum, aliud sexagesimum, aliud tricesimum. 
40N||13||9||237870	Qui habet aures, audiat ”. 
40N||13||10||237880	Et accedentes discipuli dixerunt ei: “ Quare in parabolis loqueris eis? ”. 
40N||13||11||237890	Qui respondens ait illis: “ Quia vobis datum est nosse mysteria regni caelorum, illis autem non est datum. 
40N||13||12||237900	Qui enim habet, dabitur ei, et abundabit; qui autem non habet, et quod habet, auferetur ab eo. 
40N||13||13||237910	Ideo in parabolis loquor eis, quia videntes non vident et audientes non audiunt neque intellegunt; 
40N||13||14||237920	et adimpletur eis prophetia Isaiae dicens: "Auditu audietis et non intellegetis et videntes videbitis et non videbitis.
40N||13||15||237930	Incrassatum est enim cor populi huius, et auribus graviter audierunt et oculos suos clauserunt, ne quando oculis videant et auribus audiant et corde intellegant et convertantur, et sanem eos".
40N||13||16||237940	Vestri autem beati oculi, quia vident, et aures vestrae, quia audiunt. 
40N||13||17||237950	Amen quippe dico vobis: Multi prophetae et iusti cupierunt videre, quae videtis, et non viderunt, et audire, quae auditis, et non audierunt!
40N||13||18||237960	Vos ergo audite parabolam seminantis. 
40N||13||19||237970	Omnis, qui audit verbum regni et non intellegit, venit Malus et rapit, quod seminatum est in corde eius; hic est, qui secus viam seminatus est. 
40N||13||20||237980	Qui autem supra petrosa seminatus est, hic est, qui verbum audit et continuo cum gaudio accipit illud, 
40N||13||21||237990	non habet autem in se radicem, sed est temporalis; facta autem tribulatione vel persecutione propter verbum, continuo scandalizatur. 
40N||13||22||238000	Qui autem est seminatus in spinis, hic est, qui verbum audit, et sollicitudo saeculi et fallacia divitiarum suffocat verbum, et sine fructu efficitur. 
40N||13||23||238010	Qui vero in terra bona seminatus est, hic est, qui audit verbum et intellegit et fructum affert et facit aliud quidem centum, aliud autem sexaginta, porro aliud triginta ”.
40N||13||24||238020	Aliam parabolam proposuit illis dicens: “ Simile factum est regnum caelorum homini, qui seminavit bonum semen in agro suo. 
40N||13||25||238030	Cum autem dormirent homines, venit inimicus eius et superseminavit zizania in medio tritici et abiit. 
40N||13||26||238040	Cum autem crevisset herba et fructum fecisset, tunc apparuerunt et zizania. 
40N||13||27||238050	Accedentes autem servi patris familias dixerunt ei: “Domine, nonne bonum semen seminasti in agro tuo? Unde ergo habet zizania?”. 
40N||13||28||238060	Et ait illis: “Inimicus homo hoc fecit”. Servi autem dicunt ei: “Vis, imus et colligimus ea?”. 
40N||13||29||238070	Et ait: “Non; ne forte colligentes zizania eradicetis simul cum eis triticum, 
40N||13||30||238080	sinite utraque crescere usque ad messem. Et in tempore messis dicam messoribus: Colligite primum zizania et alligate ea in fasciculos ad comburendum ea, triticum autem congregate in horreum meum” ”.
40N||13||31||238090	Aliam parabolam proposuit eis dicens: “ Simile est regnum caelorum grano sinapis, quod accipiens homo seminavit in agro suo. 
40N||13||32||238100	Quod minimum quidem est omnibus seminibus; cum autem creverit, maius est holeribus et fit arbor, ita ut volucres caeli veniant et habitent in ramis eius ”.
40N||13||33||238110	Aliam parabolam locutus est eis: “ Simile est regnum caelorum fermento, quod acceptum mulier abscondit in farinae satis tribus, donec fermentatum est totum ”.
40N||13||34||238120	Haec omnia locutus est Iesus in parabolis ad turbas; et sine parabola nihil loquebatur eis, 
40N||13||35||238130	ut adimpleretur, quod dictum erat per prophetam dicentem: “ Aperiam in parabolis os meum, eructabo abscondita a constitutione mundi ”.
40N||13||36||238140	Tunc, dimissis turbis, venit in domum, et accesserunt ad eum discipuli eius dicentes: “ Dissere nobis parabolam zizaniorum agri ”. 
40N||13||37||238150	Qui respondens ait: “ Qui seminat bonum semen, est Filius hominis; 
40N||13||38||238160	ager autem est mundus; bonum vero semen, hi sunt filii regni; zizania autem filii sunt Mali; 
40N||13||39||238170	inimicus autem, qui seminavit ea, est Diabolus; messis vero consummatio saeculi est; messores autem angeli sunt. 
40N||13||40||238180	Sicut ergo colliguntur zizania et igni comburuntur, sic erit in consummatione saeculi: 
40N||13||41||238190	mittet Filius hominis angelos suos, et colligent de regno eius omnia scandala et eos, qui faciunt iniquitatem, 
40N||13||42||238200	et mittent eos in caminum ignis; ibi erit fletus et stridor dentium. 
40N||13||43||238210	Tunc iusti fulgebunt sicut sol in regno Pa tris eorum. Qui habet aures, audiat. 
40N||13||44||238220	Simile est regnum caelorum thesauro abscondito in agro; quem qui invenit homo abscondit et prae gaudio illius vadit et vendit universa, quae habet, et emit agrum illum.
40N||13||45||238230	Iterum simile est regnum caelorum homini negotiatori quaerenti bonas margaritas. 
40N||13||46||238240	Inventa autem una pretiosa margarita, abiit et vendidit omnia, quae habuit, et emit eam.
40N||13||47||238250	Iterum simile est regnum caelorum sagenae missae in mare et ex omni genere congreganti; 
40N||13||48||238260	quam, cum impleta esset, educentes secus litus et sedentes collegerunt bonos in vasa, malos autem foras miserunt. 
40N||13||49||238270	Sic erit in consummatione saeculi: exibunt angeli et separabunt malos de medio iustorum 
40N||13||50||238280	et mittent eos in caminum ignis; ibi erit fletus et stridor dentium.
40N||13||51||238290	Intellexistis haec omnia? ”. Dicunt ei: “ Etiam ”. 
40N||13||52||238300	Ait autem illis: “ Ideo omnis scriba doctus in regno caelorum similis est homini patri familias, qui profert de thesauro suo nova et vetera ”.
40N||13||53||238310	Et factum est, cum consummasset Iesus parabolas istas, transiit inde. 
40N||13||54||238320	Et veniens in patriam suam, docebat eos in synagoga eorum, ita ut mirarentur et dicerent: “ Unde huic sapientia haec et virtutes? 
40N||13||55||238330	Nonne hic est fabri filius? Nonne mater eius dicitur Maria, et fratres eius Iacobus et Ioseph et Simon et Iudas? 
40N||13||56||238340	Et sorores eius nonne omnes apud nos sunt? Unde ergo huic omnia ista? ”. 
40N||13||57||238350	Et scandalizabantur in eo. Iesus autem dixit eis: “ Non est propheta sine honore nisi in patria et in domo sua ”. 
40N||13||58||238360	Et non fecit ibi virtutes multas propter incredulitatem illorum.
40N||14||1||238370	In illo tempore audivit He rodes tetrarcha famam Iesu 
40N||14||2||238380	et ait pueris suis: “ Hic est Ioannes Baptista; ipse surrexit a mortuis, et ideo virtutes operantur in eo ”. 
40N||14||3||238390	Herodes enim tenuit Ioannem et alligavit eum et posuit in carcere propter Herodiadem uxorem Philippi fratris sui. 
40N||14||4||238400	Dicebat enim illi Ioannes: “ Non licet tibi habere eam ”. 
40N||14||5||238410	Et volens illum occidere, timuit populum, quia sicut prophetam eum habebant.
40N||14||6||238420	Die autem natalis Herodis saltavit filia Herodiadis in medio et placuit Herodi, 
40N||14||7||238430	unde cum iuramento pollicitus est ei dare, quodcumque postulasset. 
40N||14||8||238440	At illa, praemonita a matre sua: “ Da mihi, inquit, hic in disco caput Ioannis Baptistae ”. 
40N||14||9||238450	Et contristatus rex propter iuramentum et eos, qui pariter recumbebant, iussit dari 
40N||14||10||238460	misitque et decollavit Ioannem in carcere; 
40N||14||11||238470	et allatum est caput eius in disco et datum est puellae, et tulit matri suae. 
40N||14||12||238480	Et accedentes discipuli eius tulerunt corpus et sepelierunt illud et venientes nuntiaverunt Iesu.
40N||14||13||238490	Quod cum audisset Iesus, secessit inde in navicula in locum desertum seorsum; et cum audissent, turbae secutae sunt eum pedestres de civitatibus. 
40N||14||14||238500	Et exiens vidit turbam multam et misertus est eorum et curavit languidos eorum. 
40N||14||15||238510	Vespere autem facto, accesserunt ad eum discipuli dicentes: “ Desertus est locus, et hora iam praeteriit; dimitte turbas, ut euntes in castella emant sibi escas ”. 
40N||14||16||238520	Iesus autem dixit eis: “ Non habent necesse ire; date illis vos manducare ”. 
40N||14||17||238530	Illi autem dicunt ei: “ Non habemus hic nisi quinque panes et duos pisces ”. 
40N||14||18||238540	Qui ait: “ Afferte illos mihi huc ”. 
40N||14||19||238550	Et cum iussisset turbas discumbere supra fenum, acceptis quinque panibus et duobus piscibus, aspiciens in caelum benedixit et fregit et dedit discipulis panes, discipuli autem turbis. 
40N||14||20||238560	Et manducaverunt omnes et saturati sunt; et tulerunt reliquias fragmentorum duodecim cophinos plenos. 
40N||14||21||238570	Manducantium autem fuit numerus fere quinque milia virorum, exceptis mulieribus et parvulis.
40N||14||22||238580	Et statim iussit discipulos ascendere in naviculam et praecedere eum trans fretum, donec dimitteret turbas. 
40N||14||23||238590	Et dimissis turbis, ascendit in montem solus orare. Vespere autem facto, solus erat ibi.
40N||14||24||238600	Navicula autem iam multis stadiis a terra distabat, fluctibus iactata; erat enim contrarius ventus. 
40N||14||25||238610	Quarta autem vigilia noctis venit ad eos ambulans supra mare. 
40N||14||26||238620	Discipuli autem, videntes eum supra mare ambulantem, turbati sunt dicentes: “ Phantasma est ”, et prae timore clamaverunt. 
40N||14||27||238630	Statimque Iesus locutus est eis dicens: “ Habete fiduciam, ego sum; nolite timere! ”. 
40N||14||28||238640	Respondens autem ei Petrus dixit: “ Domine, si tu es, iube me venire ad te super aquas ”. 
40N||14||29||238650	At ipse ait: “ Veni! ”. Et descendens Petrus de navicula ambulavit super aquas et venit ad Iesum. 
40N||14||30||238660	Videns vero ventum validum timuit et, cum coepisset mergi, clamavit dicens: “ Domine, salvum me fac! ”. 
40N||14||31||238670	Continuo autem Iesus extendens manum apprehendit eum et ait illi: “ Modicae fidei, quare dubitasti? ”. 
40N||14||32||238680	Et cum ascendissent in naviculam, cessavit ventus. 
40N||14||33||238690	Qui autem in navicula erant, adoraverunt eum dicentes: “ Vere Filius Dei es! ”.
40N||14||34||238700	Et cum transfretassent, venerunt in terram Gennesaret. 
40N||14||35||238710	Et cum cognovissent eum viri loci illius, miserunt in universam regionem illam et obtulerunt ei omnes male habentes, 
40N||14||36||238720	et rogabant eum, ut vel fimbriam vestimenti eius tangerent; et, quicumque tetigerunt, salvi facti sunt.
40N||15||1||238730	Tunc accedunt ad Iesum ab Hierosolymis pharisaei et scribae dicentes: 
40N||15||2||238740	“ Quare discipuli tui transgrediuntur traditionem seniorum? Non enim lavant manus suas, cum panem manducant ”. 
40N||15||3||238750	Ipse autem respondens ait illis: “ Quare et vos transgredimini mandatum Dei propter traditionem vestram? 
40N||15||4||238760	Nam Deus dixit: "Honora patrem tuum et matrem" et: "Qui maledixerit patri vel matri, morte moriatur". 
40N||15||5||238770	Vos autem dicitis: “Quicumque dixerit patri vel matri: Munus est, quodcumque ex me profuerit, 
40N||15||6||238780	non honorificabit patrem suum”; et irritum fecistis verbum Dei propter traditionem vestram. 
40N||15||7||238790	Hypocritae! Bene prophetavit de vobis Isaias dicens: 
40N||15||8||238800	"Populus hic labiis me honorat, cor autem eorum longe est a me;
40N||15||9||238810	sine causa autem colunt me docentes doctrinas mandata homi num" ”.
40N||15||10||238820	Et convocata ad se turba, dixit eis: “ Audite et intellegite: 
40N||15||11||238830	Non quod intrat in os, coinquinat hominem; sed quod procedit ex ore, hoc coinquinat hominem! ”.
40N||15||12||238840	Tunc accedentes discipuli dicunt ei: “ Scis quia pharisaei, audito verbo, scandalizati sunt? ”. 
40N||15||13||238850	At ille respondens ait: “ Omnis plantatio, quam non plantavit Pater meus caelestis, eradicabitur. 
40N||15||14||238860	Sinite illos: caeci sunt, duces caecorum. Caecus autem si caeco ducatum praestet, ambo in foveam cadent ”. 
40N||15||15||238870	Respondens autem Petrus dixit ei: “ Edissere nobis parabolam istam ”. 
40N||15||16||238880	At ille dixit: “ Adhuc et vos sine intellectu estis? 
40N||15||17||238890	Non intellegitis quia omne quod in os intrat, in ventrem vadit et in secessum emittitur? 
40N||15||18||238900	Quae autem procedunt de ore, de corde exeunt, et ea coinquinant hominem. 
40N||15||19||238910	De corde enim exeunt cogitationes malae, homicidia, adulteria, fornicationes, furta, falsa testimonia, blasphemiae. 
40N||15||20||238920	Haec sunt, quae coinquinant hominem; non lotis autem manibus manducare non coinquinat hominem ”.
40N||15||21||238930	Et egressus inde Iesus, secessit in partes Tyri et Sidonis. 
40N||15||22||238940	Et ecce mulier Chananaea a finibus illis egressa clamavit dicens: “ Miserere mei, Domine, fili David! Filia mea male a daemonio vexatur ”. 
40N||15||23||238950	Qui non respondit ei verbum. Et accedentes discipuli eius rogabant eum dicentes: “ Dimitte eam, quia clamat post nos ”. 
40N||15||24||238960	Ipse autem respondens ait: “ Non sum missus nisi ad oves, quae perierunt domus Israel ”. 
40N||15||25||238970	At illa venit et adoravit eum dicens: “ Domine, adiuva me! ”. 
40N||15||26||238980	Qui respondens ait: “ Non est bonum sumere panem filiorum et mittere catellis ”. 
40N||15||27||238990	At illa dixit: “ Etiam, Domine, nam et catelli edunt de micis, quae cadunt de mensa dominorum suorum ”. 
40N||15||28||239000	Tunc respondens Iesus ait illi: “ O mulier, magna est fides tua! Fiat tibi, sicut vis ”. Et sanata est filia illius ex illa hora.
40N||15||29||239010	Et cum transisset inde, Iesus venit secus mare Galilaeae et ascendens in montem sedebat ibi. 
40N||15||30||239020	Et accesserunt ad eum turbae multae habentes secum claudos, caecos, debiles, mutos et alios multos et proiecerunt eos ad pedes eius, et curavit eos, 
40N||15||31||239030	ita ut turba miraretur videntes mutos loquentes, debiles sanos et claudos ambulantes et caecos videntes. Et magnificabant Deum Israel. 
40N||15||32||239040	Iesus autem convocatis discipulis suis dixit: “ Misereor turbae, quia triduo iam perseverant mecum et non habent, quod manducent; et dimittere eos ieiunos nolo, ne forte deficiant in via ”. 
40N||15||33||239050	Et dicunt ei discipuli: “ Unde nobis in deserto panes tantos, ut saturemus turbam tantam? ”. 
40N||15||34||239060	Et ait illis Iesus: “ Quot panes habetis? ”. At illi dixerunt: “ Septem et paucos pisciculos ”. 
40N||15||35||239070	Et praecepit turbae, ut discumberet super terram; 
40N||15||36||239080	et accipiens septem panes et pisces et gratias agens fregit et dedit discipulis, discipuli autem turbis. 
40N||15||37||239090	Et comederunt omnes et saturati sunt; et, quod superfuit de fragmentis, tulerunt septem sportas plenas. 
40N||15||38||239100	Erant autem, qui manducaverant, quattuor milia hominum extra mulieres et parvulos. 
40N||15||39||239110	Et dimissis turbis, ascendit in naviculam et venit in fines Magadan.
40N||16||1||239120	Et accesserunt ad eum pharisaei et sadducaei tentantes et rogaverunt eum, ut signum de caelo ostenderet eis. 
40N||16||2||239130	At ille respondens ait eis: “ Facto vespere dicitis: “Serenum erit, rubicundum est enim caelum”; 
40N||16||3||239140	et mane: “Hodie tempestas, rutilat enim triste caelum”. Faciem quidem caeli diiudicare nostis, signa autem temporum non potestis. 
40N||16||4||239150	Generatio mala et adultera signum quaerit, et signum non dabitur ei, nisi signum Ionae ”. Et, relictis illis, abiit.
40N||16||5||239160	Et cum venissent discipuli trans fretum, obliti sunt panes accipere. 
40N||16||6||239170	Iesus autem dixit illis: “ Intuemini et cavete a fermento pharisaeorum et sadducaeorum ”. 
40N||16||7||239180	At illi cogitabant inter se dicentes: “ Panes non accepimus!”. 
40N||16||8||239190	Sciens autem Iesus dixit: “ Quid cogitatis inter vos, modicae fidei, quia panes non habetis? 
40N||16||9||239200	Nondum intellegitis neque recordamini quinque panum quinque milium hominum, et quot cophinos sumpsistis? 
40N||16||10||239210	Neque septem panum quattuor milium hominum, et quot sportas sumpsistis? 
40N||16||11||239220	Quomodo non intellegitis quia non de panibus dixi vobis? Sed cavete a fermento pharisaeorum et sadducaeorum ”. 
40N||16||12||239230	Tunc intellexerunt quia non dixerit cavendum a fermento panum sed a doctrina pharisaeorum et sadducaeorum.
40N||16||13||239240	Venit autem Iesus in partes Caesareae Philippi et interrogabat discipulos suos dicens: “ Quem dicunt homines esse Filium hominis?”. 
40N||16||14||239250	At illi dixerunt: “ Alii Ioannem Baptistam, alii autem Eliam, alii vero Ieremiam, aut unum ex prophetis ”. 
40N||16||15||239260	Dicit illis: “ Vos autem quem me esse dicitis? ”. 
40N||16||16||239270	Respondens Simon Petrus dixit: “ Tu es Christus, Filius Dei vivi ”. 
40N||16||17||239280	Respondens autem Iesus dixit ei: “ Beatus es, Simon Bariona, quia caro et sanguis non revelavit tibi sed Pater meus, qui in caelis est. 
40N||16||18||239290	Et ego dico tibi: Tu es Petrus, et super hanc petram aedificabo Ecclesiam meam; et portae inferi non praevalebunt adversum eam. 
40N||16||19||239300	Tibi dabo claves regni caelorum; et quodcumque ligaveris super terram, erit ligatum in caelis, et quodcumque solveris super terram, erit solutum in caelis ”. 
40N||16||20||239310	Tunc praecepit discipulis, ut nemini dicerent quia ipse esset Christus.
40N||16||21||239320	Exinde coepit Iesus ostendere discipulis suis quia oporteret eum ire Hierosolymam et multa pati a senioribus et principibus sacerdotum et scribis et occidi et tertia die resurgere. 
40N||16||22||239330	Et assumens eum Petrus coepit increpare illum dicens: “ Absit a te, Domine; non erit tibi hoc ”. 
40N||16||23||239340	Qui conversus dixit Petro: “ Vade post me, Satana! Scandalum es mihi, quia non sapis ea, quae Dei sunt, sed ea, quae hominum! ”.
40N||16||24||239350	Tunc Iesus dixit discipulis suis: “ Si quis vult post me venire, abneget semetipsum et tollat crucem suam et sequatur me. 
40N||16||25||239360	Qui enim voluerit animam suam salvam facere, perdet eam; qui autem perdiderit animam suam propter me, inveniet eam. 
40N||16||26||239370	Quid enim prodest homini, si mundum universum lucretur, animae vero suae detrimentum patiatur? Aut quam dabit homo commutationem pro anima sua? 
40N||16||27||239380	Filius enim hominis venturus est in gloria Patris sui cum angelis suis, et tunc reddet unicuique secundum opus eius. 
40N||16||28||239390	Amen dico vobis: Sunt quidam de hic stantibus, qui non gustabunt mortem, donec videant Filium hominis venientem in regno suo ”.
40N||17||1||239400	Et post dies sex assumit Iesus Petrum et Iacobum et Ioan nem fratrem eius et ducit illos in montem excelsum seorsum. 
40N||17||2||239410	Et transfiguratus est ante eos; et resplenduit facies eius sicut sol, vestimenta autem eius facta sunt alba sicut lux. 
40N||17||3||239420	Et ecce apparuit illis Moyses et Elias cum eo loquentes. 
40N||17||4||239430	Respondens autem Petrus dixit ad Iesum: “ Domine, bonum est nos hic esse. Si vis, faciam hic tria tabernacula: tibi unum et Moysi unum et Eliae unum ”. 
40N||17||5||239440	Adhuc eo loquente, ecce nubes lucida obumbravit eos; et ecce vox de nube dicens: “ Hic est Filius meus dilectus, in quo mihi bene complacui; ipsum audite ”. 
40N||17||6||239450	Et audientes discipuli ceciderunt in faciem suam et timuerunt valde. 
40N||17||7||239460	Et accessit Iesus et tetigit eos dixitque eis: “ Surgite et nolite timere ”. 
40N||17||8||239470	Levantes autem oculos suos, neminem viderunt nisi solum Iesum.
40N||17||9||239480	Et descendentibus illis de monte, praecepit eis Iesus dicens: “ Nemini dixeritis visionem, donec Filius hominis a mortuis resurgat ”.
40N||17||10||239490	Et interrogaverunt eum discipuli dicentes: “ Quid ergo scribae dicunt quod Eliam oporteat primum venire? ”. 
40N||17||11||239500	At ille respondens ait: “ Elias quidem venturus est et restituet omnia. 
40N||17||12||239510	Dico autem vobis quia Elias iam venit, et non cognoverunt eum, sed fecerunt in eo, quaecumque voluerunt; sic et Filius hominis passurus est ab eis ”. 
40N||17||13||239520	Tunc intellexerunt discipuli quia de Ioanne Baptista dixisset eis.
40N||17||14||239530	Et cum venissent ad turbam, accessit ad eum homo genibus provolutus ante eum 
40N||17||15||239540	et dicens: “ Domine, miserere filii mei, quia lunaticus est et male patitur; nam saepe cadit in ignem et crebro in aquam. 
40N||17||16||239550	Et obtuli eum discipulis tuis, et non potuerunt curare eum ”. 
40N||17||17||239560	Respondens autem Iesus ait: “ O generatio incredula et perversa, quousque ero vobiscum? Usquequo patiar vos? Afferte huc illum ad me ”. 
40N||17||18||239570	Et increpavit eum Iesus, et exiit ab eo daemonium, et curatus est puer ex illa hora. 
40N||17||19||239580	Tunc accesserunt discipuli ad Iesum secreto et dixerunt: “ Quare nos non potuimus eicere illum? ”. 
40N||17||20||239590	Ille autem dicit illis: “ Propter modicam fidem vestram. Amen quippe dico vobis: Si habueritis fidem sicut granum sinapis, dicetis monti huic: “Transi hinc illuc!”, et transibit, et nihil impossibile erit vobis ”.
40N||17||21||239600	
40N||17||22||239610	Conversantibus autem eis in Galilaea, dixit illis Iesus: “ Filius hominis tradendus est in manus hominum, 
40N||17||23||239620	et occident eum, et tertio die resurget ”. Et contristati sunt vehementer.
40N||17||24||239630	Et cum venissent Capharnaum, accesserunt, qui didrachma accipiebant, ad Petrum et dixerunt: “ Magister vester non solvit didrachma? ”. 
40N||17||25||239640	Ait: “ Etiam”. Et cum intrasset domum, praevenit eum Iesus dicens: “ Quid tibi videtur, Simon? Reges terrae a quibus accipiunt tributum vel censum? A filiis suis an ab alienis? ”. 
40N||17||26||239650	Cum autem ille dixisset: “ Ab alienis ”, dixit illi Iesus: “ Ergo liberi sunt filii. 
40N||17||27||239660	Ut autem non scandalizemus eos, vade ad mare et mitte hamum; et eum piscem, qui primus ascenderit, tolle; et, aperto ore, eius invenies staterem. Illum sumens, da eis pro me et te ”.
40N||18||1||239670	In illa hora accesserunt di scipuli ad Iesum dicentes: “ Quis putas maior est in regno caelorum? ”. 
40N||18||2||239680	Et advocans parvulum, statuit eum in medio eorum 
40N||18||3||239690	et dixit: “ Amen dico vobis: Nisi conversi fueritis et efiiciamini sicut parvuli, non intrabitis in regnum caelorum. 
40N||18||4||239700	Quicumque ergo humiliaverit se sicut parvulus iste, hic est maior in regno caelorum. 
40N||18||5||239710	Et, qui susceperit unum parvulum talem in nomine meo, me suscipit.
40N||18||6||239720	Qui autem scandalizaverit unum de pusillis istis, qui in me credunt, expedit ei, ut suspendatur mola asinaria in collo eius et demergatur in profundum maris. 
40N||18||7||239730	Vae mundo ab scandalis! Necesse est enim ut veniant scandala; verumtamen vae homini, per quem scandalum venit!
40N||18||8||239740	Si autem manus tua vel pes tuus scandalizat te, abscide eum et proice abs te: bonum tibi est ad vitam ingredi debilem vel claudum, quam duas manus vel duos pedes habentem mitti in ignem aeternum. 
40N||18||9||239750	Et si oculus tuus scandalizat te, erue eum et proice abs te: bonum tibi est unoculum in vitam intrare, quam duos oculos habentem mitti in gehennam ignis.
40N||18||10||239760	Videte, ne contemnatis unum ex his pusillis; dico enim vobis quia angeli eorum in caelis semper vident faciem Patris mei, qui in caelis est. 
40N||18||11||239770	
40N||18||12||239780	Quid vobis videtur? Si fuerint alicui centum oves, et erraverit una ex eis, nonne relinquet nonaginta novem in montibus et vadit quaerere eam, quae erravit? 
40N||18||13||239790	Et si contigerit ut inveniat eam, amen dico vobis quia gaudebit super eam magis quam super nonaginta novem, quae non erraverunt. 
40N||18||14||239800	Sic non est voluntas ante Patrem vestrum, qui in caelis est, ut pereat unus de pusillis istis.
40N||18||15||239810	Si autem peccaverit in te frater tuus, vade, corripe eum inter te et ipsum solum. Si te audierit, lucratus es fratrem tuum; 
40N||18||16||239820	si autem non audierit, adhibe tecum adhuc unum vel duos, ut in ore duorum testium vel trium stet omne verbum; 
40N||18||17||239830	quod si noluerit audire eos, dic ecclesiae; si autem et ecclesiam noluerit audire, sit tibi sicut ethnicus et publicanus. 
40N||18||18||239840	Amen dico vobis: Quaecumque alligaveritis super terram, erunt ligata in caelo; et, quaecumque solveritis super terram, erunt soluta in caelo.
40N||18||19||239850	Iterum dico vobis: Si duo ex vobis consenserint super terram de omni re, quamcumque petierint, fiet illis a Patre meo, qui in caelis est. 
40N||18||20||239860	Ubi enim sunt duo vel tres congregati in nomine meo, ibi sum in medio eorum ”.
40N||18||21||239870	Tunc accedens Petrus dixit ei: “ Domine, quotiens peccabit in me frater meus, et dimittam ei? Usque septies? ”. 
40N||18||22||239880	Dicit illi Iesus: “ Non dico tibi usque septies sed usque septuagies septies.
40N||18||23||239890	Ideo assimilatum est regnum caelorum homini regi, qui voluit rationem ponere cum servis suis. 
40N||18||24||239900	Et cum coepisset rationem ponere, oblatus est ei unus, qui debebat decem milia talenta. 
40N||18||25||239910	Cum autem non haberet, unde redderet, iussit eum dominus venumdari et uxorem et filios et omnia, quae habebat, et reddi. 
40N||18||26||239920	Procidens igitur servus ille adorabat eum dicens: “Patientiam habe in me, et omnia reddam tibi”. 
40N||18||27||239930	Misertus autem dominus servi illius dimisit eum et debitum dimisit ei. 
40N||18||28||239940	Egressus autem servus ille invenit unum de conservis suis, qui debebat ei centum denarios, et tenens suffocabat eum dicens: “Redde, quod debes!”. 
40N||18||29||239950	Procidens igitur conservus eius rogabat eum dicens: “Patientiam habe in me, et reddam tibi”. 
40N||18||30||239960	Ille autem noluit, sed abiit et misit eum in carcerem, donec redderet debitum.
40N||18||31||239970	Videntes autem conservi eius, quae fiebant, contristati sunt valde et venerunt et narraverunt domino suo omnia, quae facta erant. 
40N||18||32||239980	Tunc vocavit illum dominus suus et ait illi: “Serve nequam, omne debitum illud dimisi tibi, quoniam rogasti me; 
40N||18||33||239990	non oportuit et te misereri conservi tui, sicut et ego tui misertus sum?”. 
40N||18||34||240000	Et iratus dominus eius tradidit eum tortoribus, quoadusque redderet universum debitum. 
40N||18||35||240010	Sic et Pater meus caelestis faciet vobis, si non remiseritis unusquisque fratri suo de cordibus vestris ”.
40N||19||1||240020	Et factum est, cum consum masset Iesus sermones istos, migravit a Galilaea et venit in fines Iudaeae trans Iordanem. 
40N||19||2||240030	Et secutae sunt eum turbae multae, et curavit eos ibi.
40N||19||3||240040	Et accesserunt ad eum pharisaei tentantes eum et dicentes: “ Licet homini dimittere uxorem suam quacumque ex causa? ”. 
40N||19||4||240050	Qui respondens ait: “ Non legistis quia, qui creavit ab initio, masculum et feminam fecit eos 
40N||19||5||240060	et dixit: "Propter hoc dimittet homo patrem et matrem et adhaerebit uxori suae, et erunt duo in carne una?". 
40N||19||6||240070	Itaque iam non sunt duo sed una caro. Quod ergo Deus coniunxit, homo non separet ”. 
40N||19||7||240080	Dicunt illi: “ Quid ergo Moyses mandavit dari libellum repudii et dimittere? ”. 
40N||19||8||240090	Ait illis: “ Moyses ad duritiam cordis vestri permisit vobis dimittere uxores vestras; ab initio autem non sic fuit. 
40N||19||9||240100	Dico autem vobis quia quicumque dimiserit uxorem suam, nisi ob fornicationem, et aliam duxerit, moechatur ”.
40N||19||10||240110	Dicunt ei discipuli eius: “ Si ita est causa hominis cum uxore, non expedit nubere ”. 
40N||19||11||240120	Qui dixit eis: “ Non omnes capiunt verbum istud, sed quibus datum est. 
40N||19||12||240130	Sunt enim eunuchi, qui de matris utero sic nati sunt; et sunt eunuchi, qui facti sunt ab hominibus; et sunt eunuchi, qui seipsos castraverunt propter regnum caelorum. Qui potest capere, capiat ”.
40N||19||13||240140	Tunc oblati sunt ei parvuli, ut manus eis imponeret et oraret; discipuli autem increpabant eis. 
40N||19||14||240150	Iesus vero ait: “ Sinite parvulos et nolite eos prohibere ad me venire; talium est enim regnum caelorum ”. 
40N||19||15||240160	Et cum imposuisset eis manus, abiit inde.
40N||19||16||240170	Et ecce unus accedens ait illi: “ Magister, quid boni faciam, ut habeam vitam aeternam? ”. Qui dixit ei: 
40N||19||17||240180	“ Quid me interrogas de bono? Unus est bonus. Si autem vis ad vitam ingredi, serva mandata ”.
40N||19||18||240190	Dicit illi: “ Quae? ”. Iesus autem dixit: “ Non homicidium facies, non adulterabis, non facies furtum, non falsum testimonium dices, 
40N||19||19||240200	honora patrem et matrem et diliges proximum tuum sicut teipsum ”. 
40N||19||20||240210	Dicit illi adulescens: “ Omnia haec custodivi. Quid adhuc mihi deest? ”. 
40N||19||21||240220	Ait illi Iesus: “ Si vis perfectus esse, vade, vende, quae habes, et da pauperibus, et habebis thesaurum in caelo; et veni, sequere me ”. 
40N||19||22||240230	Cum audisset autem adulescens verbum, abiit tristis; erat enim habens multas possessiones.
40N||19||23||240240	Iesus autem dixit discipulis suis: “ Amen dico vobis: Dives difficile intrabit in regnum caelorum. 
40N||19||24||240250	Et iterum dico vobis: Facilius est camelum per foramen acus transire, quam divitem intrare in regnum Dei ”. 
40N||19||25||240260	Auditis autem his, discipuli mirabantur valde dicentes: “ Quis ergo poterit salvus esse? ”. 
40N||19||26||240270	Aspiciens autem Iesus dixit illis: “ Apud homines hoc impossibile est, apud Deum autem omnia possibilia sunt ”.
40N||19||27||240280	Tunc respondens Petrus dixit ei: “ Ecce nos reliquimus omnia et secuti sumus te. Quid ergo erit nobis? ”. 
40N||19||28||240290	Iesus autem dixit illis: “ Amen dico vobis quod vos, qui secuti estis me, in regeneratione, cum sederit Filius hominis in throno gloriae suae, sedebitis et vos super thronos duodecim, iudicantes duodecim tribus Israel. 
40N||19||29||240300	Et omnis, qui reliquit domos vel fratres aut sorores aut patrem aut matrem aut filios aut agros propter nomen meum, centuplum accipiet et vitam aeternam possidebit.
40N||19||30||240310	Multi autem erunt primi novissimi, et novissimi primi.
40N||20||1||240320	Simile est enim regnum cae lorum homini patri familias, qui exiit primo mane conducere operarios in vineam suam; 
40N||20||2||240330	conventione autem facta cum operariis ex denario diurno, misit eos in vineam suam. 
40N||20||3||240340	Et egressus circa horam tertiam vidit alios stantes in foro otiosos 
40N||20||4||240350	et illis dixit: “Ite et vos in vineam; et, quod iustum fuerit, dabo vobis”. 
40N||20||5||240360	Illi autem abierunt. Iterum autem exiit circa sextam et nonam horam et fecit similiter. 
40N||20||6||240370	Circa undecimam vero exiit et invenit alios stantes et dicit illis: “Quid hic statis tota die otiosi?”. 
40N||20||7||240380	Dicunt ei: “Quia nemo nos conduxit”. Dicit illis: “Ite et vos in vineam”.
40N||20||8||240390	Cum sero autem factum esset, dicit dominus vineae procuratori suo: “ Voca operarios et redde illis mercedem incipiens a novissimis usque ad primos ”. 
40N||20||9||240400	Et cum venissent, qui circa undecimam horam venerant, acceperunt singuli denarium. 
40N||20||10||240410	Venientes autem primi arbitrati sunt quod plus essent accepturi; acceperunt autem et ipsi singuli denarium. 
40N||20||11||240420	Accipientes autem murmurabant adversus patrem familias 
40N||20||12||240430	dicentes: “Hi novissimi una hora fecerunt, et pares illos nobis fecisti, qui portavimus pondus diei et aestum!”. 
40N||20||13||240440	At ille respondens uni eorum dixit: “Amice, non facio tibi iniuriam; nonne ex denario convenisti mecum? 
40N||20||14||240450	Tolle, quod tuum est, et vade; volo autem et huic novissimo dare sicut et tibi. 
40N||20||15||240460	Aut non licet mihi, quod volo, facere de meis? An oculus tuus nequam est, quia ego bonus sum?”.
40N||20||16||240470	Sic erunt novissimi primi, et primi novissimi ”.
40N||20||17||240480	Et ascendens Iesus Hierosolymam assumpsit Duodecim discipulos secreto et ait illis in via: 
40N||20||18||240490	“ Ecce ascendimus Hierosolymam, et Filius hominis tradetur principibus sacerdotum et scribis, et condemnabunt eum morte 
40N||20||19||240500	et tradent eum gentibus ad illudendum et flagellandum et crucifigendum, et tertia die resurget ”.
40N||20||20||240510	Tunc accessit ad eum mater filiorum Zebedaei cum filiis suis, adorans et petens aliquid ab eo. 
40N||20||21||240520	Qui dixit ei: “ Quid vis? ”. Ait illi: “ Dic ut sedeant hi duo filii mei unus ad dexteram tuam et unus ad sinistram in regno tuo ”. 
40N||20||22||240530	Respondens autem Iesus dixit: “ Nescitis quid petatis. Potestis bibere calicem, quem ego bibiturus sum? ”. Dicunt ei: “ Possumus ”. 
40N||20||23||240540	Ait illis: “ Calicem quidem meum bibetis, sedere autem ad dexteram meam et sinistram non est meum dare illud, sed quibus paratum est a Patre meo ”.
40N||20||24||240550	Et audientes decem indignati sunt de duobus fratribus. 
40N||20||25||240560	Iesus autem vocavit eos ad se et ait: “ Scitis quia principes gentium dominantur eorum et, qui magni sunt, potestatem exercent in eos. 
40N||20||26||240570	Non ita erit inter vos, sed quicumque voluerit inter vos magnus fieri, erit vester minister; 
40N||20||27||240580	et, quicumque voluerit inter vos primus esse, erit vester servus; 
40N||20||28||240590	sicut Filius hominis non venit ministrari sed ministrare et dare animam suam redemptionem pro multis ”.
40N||20||29||240600	Et egredientibus illis ab Iericho, secuta est eum turba multa. 
40N||20||30||240610	Et ecce duo caeci sedentes secus viam audierunt quia Iesus transiret et clamaverunt dicentes: “ Domine, miserere nostri, fili David! ”. 
40N||20||31||240620	Turba autem increpabat eos, ut tacerent; at illi magis clamabant dicentes: “ Domine, miserere nostri, fili David! ”. 
40N||20||32||240630	Et stetit Iesus et vocavit eos et ait: “ Quid vultis, ut faciam vobis?”. 
40N||20||33||240640	Dicunt illi: “ Domine, ut aperiantur oculi nostri ”. 
40N||20||34||240650	Misertus autem Iesus, tetigit oculos eorum; et confestim viderunt et secuti sunt eum.
40N||21||1||240660	Et cum appropinquassent Hierosolymis et venissent Bethfage, ad montem Oliveti, tunc Iesus misit duos discipulos 
40N||21||2||240670	dicens eis: “ Ite in castellum, quod contra vos est, et statim invenietis asinam alligatam et pullum cum ea; solvite et adducite mihi. 
40N||21||3||240680	Et si quis vobis aliquid dixerit, dicite: “Dominus eos necessarios habet”, et confestim dimittet eos ”. 
40N||21||4||240690	Hoc autem factum est, ut impleretur, quod dictum est per prophetam dicentem:
40N||21||5||240700	“ Dicite filiae Sion: Ecce Rex tuus venit tibi, mansuetus et sedens super asinam et super pullum filium subiugalis ”.
40N||21||6||240710	Euntes autem discipuli fecerunt, sicut praecepit illis Iesus, 
40N||21||7||240720	et adduxerunt asinam et pullum; et imposuerunt super eis vestimenta sua, et sedit super ea. 
40N||21||8||240730	Plurima autem turba straverunt vestimenta sua in via; alii autem caedebant ramos de arboribus et sternebant in via. 
40N||21||9||240740	Turbae autem, quae praecedebant eum et quae sequebantur, clamabant dicentes: “ Hosanna filio David! Benedictus, qui venit in nomine Domini! Hosanna in altissimis! ”.
40N||21||10||240750	Et cum intrasset Hierosolymam, commota est universa civitas dicens: “ Quis est hic?”. 
40N||21||11||240760	Turbae autem dicebant: “ Hic est Iesus propheta a Nazareth Galilaeae ”.
40N||21||12||240770	Et intravit Iesus in templum et eiciebat omnes vendentes et ementes in templo, et mensas nummulariorum evertit et cathedras vendentium columbas, 
40N||21||13||240780	et dicit eis: “ Scriptum est: "Domus mea domus orationis vocabitur". Vos autem facitis eam speluncam latronum ”.
40N||21||14||240790	Et accesserunt ad eum caeci et claudi in templo, et sanavit eos. 
40N||21||15||240800	Videntes autem principes sacerdotum et scribae mirabilia, quae fecit, et pueros clamantes in templo et dicentes: “ Hosanna filio David ”, indignati sunt 
40N||21||16||240810	et dixerunt ei: “ Audis quid isti dicant? ”. Iesus autem dicit eis: “ Utique; numquam legistis: "Ex ore infantium et lactantium perfecisti laudem"? ”. 
40N||21||17||240820	Et relictis illis, abiit foras extra civitatem in Bethaniam ibique mansit.
40N||21||18||240830	Mane autem revertens in civitatem, esuriit. 
40N||21||19||240840	Et videns fici arborem unam secus viam, venit ad eam; et nihil invenit in ea nisi folia tantum et ait illi: “ Numquam ex te fructus nascatur in sempiternum ”. Et arefacta est continuo ficulnea. 
40N||21||20||240850	Et videntes discipuli mirati sunt dicentes: “ Quomodo continuo aruit ficulnea? ”. 
40N||21||21||240860	Respondens autem Iesus ait eis: “ Amen dico vobis: Si habueritis fidem et non haesitaveritis, non solum de ficulnea facietis, sed et si monti huic dixeritis: “Tolle et iacta te in mare”, fiet. 
40N||21||22||240870	Et omnia, quaecumque petieritis in oratione credentes, accipietis ”.
40N||21||23||240880	Et cum venisset in templum, accesserunt ad eum docentem principes sacerdotum et seniores populi dicentes: “ In qua potestate haec facis? Et quis tibi dedit hanc potestatem? ”. 
40N||21||24||240890	Respondens autem Iesus dixit illis: “ Interrogabo vos et ego unum sermonem, quem si dixeritis mihi, et ego vobis dicam, in qua potestate haec facio: 
40N||21||25||240900	Baptismum Ioannis unde erat? A caelo an ex hominibus? ”. At illi cogitabant inter se dicentes: “ Si dixerimus: “E caelo”, dicet nobis: “Quare ergo non credidistis illi?”; 
40N||21||26||240910	si autem dixerimus: “Ex hominibus”, timemus turbam; omnes enim habent Ioannem sicut prophetam ”. 
40N||21||27||240920	Et respondentes Iesu dixerunt: “ Nescimus ”. Ait illis et ipse: “ Nec ego dico vobis in qua potestate haec facio ”.
40N||21||28||240930	“ Quid autem vobis videtur? Homo quidam habebat duos filios. Et accedens ad primum dixit: “Fili, vade hodie, operare in vinea”. 
40N||21||29||240940	Ille autem respondens ait: “Nolo”; postea autem paenitentia motus abiit. 
40N||21||30||240950	Accedens autem ad alterum dixit similiter. At ille respondens ait: “Eo, domine”; et non ivit. 
40N||21||31||240960	Quis ex duobus fecit voluntatem patris? ”. Dicunt: “ Primus ”. Dicit illis Iesus: “ Amen dico vobis: Publicani et meretrices praecedunt vos in regnum Dei. 
40N||21||32||240970	Venit enim ad vos Ioannes in via iustitiae, et non credidistis ei; publicani autem et meretrices crediderunt ei. Vos autem videntes nec paenitentiam habuistis postea, ut crederetis ei.
40N||21||33||240980	Aliam parabolam audite. Homo erat pater familias, qui plantavit vineam et saepem circumdedit ei et fodit in ea torcular et aedificavit turrim et locavit eam agricolis et peregre profectus est. 
40N||21||34||240990	Cum autem tempus fructuum appropinquasset, misit servos suos ad agricolas, ut acciperent fructus eius. 
40N||21||35||241000	Et agricolae, apprehensis servis eius, alium ceciderunt, alium occiderunt, alium vero lapidaverunt. 
40N||21||36||241010	Iterum misit alios servos plures prioribus, et fecerunt illis similiter. 
40N||21||37||241020	Novissime autem misit ad eos filium suum dicens: “Verebuntur filium meum”. 
40N||21||38||241030	Agricolae autem videntes filium dixerunt intra se: “Hic est heres. Venite, occidamus eum et habebimus hereditatem eius”. 
40N||21||39||241040	Et apprehensum eum eiecerunt extra vineam et occiderunt. 
40N||21||40||241050	Cum ergo venerit dominus vineae, quid faciet agricolis illis? ”. 
40N||21||41||241060	Aiunt illi: “ Malos male perdet et vineam locabit aliis agricolis, qui reddant ei fructum temporibus suis ”. 
40N||21||42||241070	Dicit illis Iesus: “ Numquam legistis in Scripturis: "Lapidem quem reprobaverunt aedificantes, hic factus est in caput anguli; a Domino factum est istud et est mirabile in oculis nostris" ?
40N||21||43||241080	Ideo dico vobis quia auferetur a vobis regnum Dei et dabitur genti facienti fructus eius. 
40N||21||44||241090	Et, qui ceciderit super lapidem istum confringetur; super quem vero ceciderit, conteret eum ”.
40N||21||45||241100	Et cum audissent principes sacerdotum et pharisaei parabolas eius, cognoverunt quod de ipsis diceret; 
40N||21||46||241110	et quaerentes eum tenere, timuerunt turbas, quoniam sicut prophetam eum habebant.
40N||22||1||241120	Et respondens Iesus dixit ite rum in parabolis eis dicens: 
40N||22||2||241130	“ Simile factum est regnum caelorum homini regi, qui fecit nuptias filio suo. 
40N||22||3||241140	Et misit servos suos vocare invitatos ad nuptias, et nolebant venire. 
40N||22||4||241150	Iterum misit alios servos dicens: “Dicite invitatis: Ecce prandium meum paravi, tauri mei et altilia occisa, et omnia parata; venite ad nuptias”. 
40N||22||5||241160	Illi autem neglexerunt et abierunt, alius in villam suam, alius vero ad negotiationem suam; 
40N||22||6||241170	reliqui vero tenuerunt servos eius et contumelia affectos occiderunt.
40N||22||7||241180	Rex autem iratus est et, missis exercitibus suis, perdidit homicidas illos et civitatem illorum succendit. 
40N||22||8||241190	Tunc ait servis suis: “Nuptiae quidem paratae sunt, sed qui invitati erant, non fuerunt digni; 
40N||22||9||241200	ite ergo ad exitus viarum, et quoscumque inveneritis, vocate ad nuptias”. 
40N||22||10||241210	Et egressi servi illi in vias, congregaverunt omnes, quos invenerunt, malos et bonos; et impletae sunt nuptiae discumbentium. 
40N||22||11||241220	Intravit autem rex, ut videret discumbentes, et vidit ibi hominem non vestitum veste nuptiali 
40N||22||12||241230	et ait illi: “Amice, quomodo huc intrasti, non habens vestem nuptialem?”. At ille obmutuit. 
40N||22||13||241240	Tunc dixit rex ministris: “Ligate pedes eius et manus et mittite eum in tenebras exteriores: ibi erit fletus et stridor dentium”. 
40N||22||14||241250	Multi enim sunt vocati, pauci vero electi ”.
40N||22||15||241260	Tunc abeuntes pharisaei consilium inierunt, ut caperent eum in sermone. 
40N||22||16||241270	Et mittunt ei discipulos suos cum herodianis dicentes: “ Magister, scimus quia verax es et viam Dei in veritate doces, et non est tibi cura de aliquo; non enim respicis personam hominum. 
40N||22||17||241280	Dic ergo nobis quid tibi videatur: Licet censum dare Caesari an non? ”. 
40N||22||18||241290	Cognita autem Iesus nequitia eorum, ait: “ Quid me tentatis, hypocritae? 
40N||22||19||241300	Ostendite mihi nomisma census ”. At illi obtulerunt ei denarium. 
40N||22||20||241310	Et ait illis: “ Cuius est imago haec et suprascriptio? ”. 
40N||22||21||241320	Dicunt ei: “ Caesaris ”. Tunc ait illis: “ Reddite ergo, quae sunt Caesaris, Caesari et, quae sunt Dei, Deo ”. 
40N||22||22||241330	Et audientes mirati sunt et, relicto eo, abierunt.
40N||22||23||241340	In illo die accesserunt ad eum sadducaei, qui dicunt non esse resurrectionem, et interrogaverunt eum 
40N||22||24||241350	dicentes: “ Magister, Moyses dixit, si quis mortuus fuerit non habens filios, ut ducat frater eius uxorem illius et suscitet semen fratri suo. 
40N||22||25||241360	Erant autem apud nos septem fratres: et primus, uxore ducta, defunctus est et non habens semen reliquit uxorem suam fratri suo; 
40N||22||26||241370	similiter secundus et tertius usque ad septimum. 
40N||22||27||241380	Novissime autem omnium mulier defuncta est. 
40N||22||28||241390	In resurrectione ergo cuius erit de septem uxor? Omnes enim habuerunt eam ”. 
40N||22||29||241400	Respondens autem Iesus ait illis: “ Erratis nescientes Scripturas neque virtutem Dei; 
40N||22||30||241410	in resurrectione enim neque nubent neque nubentur, sed sunt sicut angeli in caelo. 
40N||22||31||241420	De resurrectione autem mortuorum non legistis, quod dictum est vobis a Deo dicente: 
40N||22||32||241430	“Ego sum Deus Abraham et Deus Isaac et Deus Iacob”? Non est Deus mortuorum sed viventium ”. 
40N||22||33||241440	Et audientes turbae mirabantur in doctrina eius.
40N||22||34||241450	Pharisaei autem audientes quod silentium imposuisset sadducaeis, convenerunt in unum. 
40N||22||35||241460	Et interrogavit unus ex eis legis doctor tentans eum: 
40N||22||36||241470	“ Magister, quod est mandatum magnum in Lege? ”. 
40N||22||37||241480	Ait autem illi: “ Diliges Dominum Deum tuum in toto corde tuo et in tota anima tua et in tota mente tua: 
40N||22||38||241490	hoc est magnum et primum mandatum. 
40N||22||39||241500	Secundum autem simile est huic: Diliges proximum tuum sicut teipsum. 
40N||22||40||241510	In his duobus mandatis universa Lex pendet et Prophetae ”. 
40N||22||41||241520	Congregatis autem pharisaeis, interrogavit eos Iesus 
40N||22||42||241530	dicens: “ Quid vobis videtur de Christo? Cuius filius est? ”. Dicunt ei: “ David ”. 
40N||22||43||241540	Ait illis: “ Quomodo ergo David in Spiritu vocat eum Dominum dicens:
40N||22||44||241550	“Dixit Dominus Domino meo: Sede a dextris meis, donec ponam inimicos tuos sub pedibus tuis”?
40N||22||45||241560	Si ergo David vocat eum Dominum, quomodo filius eius est? ”. 
40N||22||46||241570	Et nemo poterat respondere ei verbum, neque ausus fuit quisquam ex illa die eum amplius interrogare.
40N||23||1||241580	Tunc Iesus locutus est ad turbas et ad discipulos suos 
40N||23||2||241590	dicens: “ Super cathedram Moysis sederunt scribae et pharisaei. 
40N||23||3||241600	Omnia ergo, quaecumque dixerint vobis, facite et servate; secundum opera vero eorum nolite facere: dicunt enim et non faciunt. 
40N||23||4||241610	Alligant autem onera gravia et importabilia et imponunt in umeros hominum, ipsi autem digito suo nolunt ea movere. 
40N||23||5||241620	Omnia vero opera sua faciunt, ut videantur ab hominibus: dilatant enim phylacteria sua et magnificant fimbrias, 
40N||23||6||241630	amant autem primum recubitum in cenis et primas cathedras in synagogis 
40N||23||7||241640	et salutationes in foro et vocari ab hominibus Rabbi. 
40N||23||8||241650	Vos autem nolite vocari Rabbi; unus enim est Magister vester, omnes autem vos fratres estis. 
40N||23||9||241660	Et Patrem nolite vocare vobis super terram, unus enim est Pater vester, caelestis. 
40N||23||10||241670	Nec vocemini Magistri, quia Magister vester unus est, Christus. 
40N||23||11||241680	Qui maior est vestrum, erit minister vester. 
40N||23||12||241690	Qui autem se exaltaverit, humiliabitur; et, qui se humiliaverit, exaltabitur.
40N||23||13||241700	Vae autem vobis, scribae et pharisaei hypocritae, quia clauditis regnum caelorum ante homines! Vos enim non intratis nec introeuntes sinitis intrare. 
40N||23||14||241710	
40N||23||15||241720	Vae vobis, scribae et pharisaei hypocritae, quia circuitis mare et aridam, ut faciatis unum proselytum, et cum fuerit factus, facitis eum filium gehennae duplo quam vos!
40N||23||16||241730	Vae vobis, duces caeci, qui dicitis: “Quicumque iuraverit per templum, nihil est; quicumque autem iuraverit in auro templi, debet”. 
40N||23||17||241740	Stulti et caeci! Quid enim maius est: aurum an templum, quod sanctificat aurum? 
40N||23||18||241750	Et: “Quicumque iuraverit in altari, nihil est; quicumque autem iuraverit in dono, quod est super illud, debet”. 
40N||23||19||241760	Caeci! Quid enim maius est: donum an altare, quod sanctificat donum? 
40N||23||20||241770	Qui ergo iuraverit in altari, iurat in eo et in omnibus, quae super illud sunt; 
40N||23||21||241780	et, qui iuraverit in templo, iurat in illo et in eo, qui inhabitat in ipso; 
40N||23||22||241790	et, qui iuraverit in caelo, iurat in throno Dei et in eo, qui sedet super eum.
40N||23||23||241800	Vae vobis, scribae et pharisaei hypocritae, quia decimatis mentam et anethum et cyminum et reliquistis, quae graviora sunt legis: iudicium et misericordiam et fidem! Haec oportuit facere et illa non omittere. 
40N||23||24||241810	Duces caeci, excolantes culicem, camelum autem glutientes.
40N||23||25||241820	Vae vobis, scribae et pharisaei hypocritae, quia mundatis, quod de foris est calicis et paropsidis, intus autem pleni sunt rapina et immunditia! 
40N||23||26||241830	Pharisaee caece, munda prius, quod intus est calicis, ut fiat et id, quod de foris eius est, mundum.
40N||23||27||241840	Vae vobis, scribae et pharisaei hypocritae, quia similes estis sepulcris dealbatis, quae a foris quidem parent speciosa, intus vero plena sunt ossibus mortuorum et omni spurcitia! 
40N||23||28||241850	Sic et vos a foris quidem paretis hominibus iusti, intus autem pleni estis hypocrisi et iniquitate.
40N||23||29||241860	Vae vobis, scribae et pharisaei hypocritae, qui aedificatis sepulcra prophetarum et ornatis monumenta iustorum 
40N||23||30||241870	et dicitis: “Si fuissemus in diebus patrum nostrorum, non essemus socii eorum in sanguine prophetarum”! 
40N||23||31||241880	Itaque testimonio estis vobismetipsis quia filii estis eorum, qui prophetas occiderunt. 
40N||23||32||241890	Et vos implete mensuram patrum vestrorum. 
40N||23||33||241900	Serpentes, genimina viperarum, quomodo fugietis a iudicio gehennae? 
40N||23||34||241910	Ideo ecce ego mitto ad vos prophetas et sapientes et scribas; ex illis occidetis et crucifigetis et ex eis flagellabitis in synagogis vestris et persequemini de civitate in civitatem, 
40N||23||35||241920	ut veniat super vos omnis sanguis iustus, qui effusus est super terram a sanguine Abel iusti usque ad sanguinem Zachariae filii Barachiae, quem occidistis inter templum et altare. 
40N||23||36||241930	Amen dico vobis: Venient haec omnia super generationem istam.
40N||23||37||241940	Ierusalem, Ierusalem, quae occidis prophetas et lapidas eos, qui ad te missi sunt, quotiens volui congregare filios tuos, quemadmodum gallina congregat pullos suos sub alas, et noluistis! 
40N||23||38||241950	Ecce relinquitur vobis domus vestra deserta! 
40N||23||39||241960	Dico enim vobis: Non me videbitis amodo, donec dicatis: "Benedictus, qui venit in nomine Dominil" ”.
40N||24||1||241970	Et egressus Iesus de templo ibat, et accesserunt discipuli eius, ut ostenderent ei aedificationes templi; 
40N||24||2||241980	ipse autem respondens dixit eis: “ Non videtis haec omnia? Amen dico vobis: Non relinquetur hic lapis super lapidem, qui non destruetur ”. 
40N||24||3||241990	Sedente autem eo super montem Oliveti, accesserunt ad eum discipuli secreto dicentes: “ Dic nobis: Quando haec erunt, et quod signum adventus tui et consummationis saeculi? ”.
40N||24||4||242000	Et respondens Iesus dixit eis: “ Videte, ne quis vos seducat. 
40N||24||5||242010	Multi enim venient in nomine meo dicentes: “Ego sum Christus”, et multos seducent. 
40N||24||6||242020	Audituri enim estis proelia et opiniones proeliorum. Videte, ne turbemini; oportet enim fieri, sed nondum est finis. 
40N||24||7||242030	Consurget enim gens in gentem, et regnum in regnum, et erunt fames et terrae motus per loca; 
40N||24||8||242040	haec autem omnia initia sunt dolorum. 
40N||24||9||242050	Tunc tradent vos in tribulationem et occident vos, et eritis odio omnibus gentibus propter nomen meum. 
40N||24||10||242060	Et tunc scandalizabuntur multi et invicem tradent et odio habebunt invicem; 
40N||24||11||242070	et multi pseudoprophetae surgent et seducent multos. 
40N||24||12||242080	Et, quoniam abundavit iniquitas, refrigescet caritas multorum; 
40N||24||13||242090	qui autem permanserit usque in finem, hic salvus erit. 
40N||24||14||242100	Et praedicabitur hoc evangelium regni in universo orbe in testimonium omnibus gentibus; et tunc veniet consummatio. 
40N||24||15||242110	Cum ergo videritis abominationem desolationis, quae dicta est a Daniele propheta, stantem in loco sancto, qui legit, intellegat: 
40N||24||16||242120	tunc qui in Iudaea sunt, fugiant ad montes; 
40N||24||17||242130	qui in tecto, non descendat tollere aliquid de domo sua; 
40N||24||18||242140	et, qui in agro, non revertatur tollere pallium suum. 
40N||24||19||242150	Vae autem praegnantibus et nutrientibus in illis diebus!
40N||24||20||242160	Orate autem, ut non fiat fuga vestra hieme vel sabbato: 
40N||24||21||242170	erit enim tunc tribulatio magna, qualis non fuit ab initio mundi usque modo neque fiet. 
40N||24||22||242180	Et nisi breviati fuissent dies illi, non fieret salva omnis caro; sed propter electos breviabuntur dies illi. 
40N||24||23||242190	Tunc si quis vobis dixerit: “Ecce hic Christus” aut: “Hic”, nolite credere. 
40N||24||24||242200	Surgent enim pseudochristi et pseudoprophetae et dabunt signa magna et prodigia, ita ut in errorem inducantur, si fieri potest, etiam electi. 
40N||24||25||242210	Ecce praedixi vobis. 
40N||24||26||242220	Si ergo dixerint vobis: “Ecce in deserto est”, nolite exire; “Ecce in penetralibus”, nolite credere; 
40N||24||27||242230	sicut enim fulgur exit ab oriente et paret usque in occidentem, ita erit adventus Filii hominis. 
40N||24||28||242240	Ubicumque fuerit corpus, illuc congregabuntur aquilae.
40N||24||29||242250	Statim autem post tribulationem dierum illorum, sol obscurabitur, et luna non dabit lumen suum, et stellae cadent de caelo, et virtutes caelorum commovebuntur. 
40N||24||30||242260	Et tunc parebit signum Filii hominis in caelo, et tunc plangent omnes tribus terrae et videbunt Filium hominis venientem in nubibus caeli cum virtute et gloria multa; 
40N||24||31||242270	et mittet angelos suos cum tuba magna, et congregabunt electos eius a quattuor ventis, a summis caelorum usque ad terminos eorum.
40N||24||32||242280	Ab arbore autem fici discite parabolam: cum iam ramus eius tener fuerit, et folia nata, scitis quia prope est aestas. 
40N||24||33||242290	Ita et vos, cum videritis haec omnia, scitote quia prope est in ianuis. 
40N||24||34||242300	Amen dico vobis: Non praeteribit haec generatio, donec omnia haec fiant. 
40N||24||35||242310	Caelum et terra transibunt, verba vero mea non praeteribunt.
40N||24||36||242320	De die autem illa et hora nemo scit, neque angeli caelorum neque Filius, nisi Pater solus. 
40N||24||37||242330	Sicut enim dies Noe, ita erit adventus Filii hominis. 
40N||24||38||242340	Sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo introivit in arcam Noe, 
40N||24||39||242350	et non cognoverunt, donec venit diluvium et tulit omnes, ita erit et adventus Filii hominis. 
40N||24||40||242360	Tunc duo erunt in agro: unus assumitur, et unus relinquitur; 
40N||24||41||242370	duae molentes in mola: una assumitur, et una relinquitur.
40N||24||42||242380	Vigilate ergo, quia nescitis qua die Dominus vester venturus sit. 
40N||24||43||242390	Illud autem scitote quoniam si sciret pater familias qua hora fur venturus esset, vigilaret utique et non sineret perfodi domum suam. 
40N||24||44||242400	Ideo et vos estote parati, quia, qua nescitis hora, Filius hominis venturus est. 
40N||24||45||242410	Quis putas est fidelis servus et prudens, quem constituit dominus supra familiam suam, ut det illis cibum in tempore? 
40N||24||46||242420	Beatus ille servus, quem cum venerit dominus eius, invenerit sic facientem. 
40N||24||47||242430	Amen dico vobis quoniam super omnia bona sua constituet eum. 
40N||24||48||242440	Si autem dixerit malus servus ille in corde suo: “Moram facit dominus meus venire”, 
40N||24||49||242450	et coeperit percutere conservos suos, manducet autem et bibat cum ebriis, 
40N||24||50||242460	veniet dominus servi illius in die, qua non sperat, et in hora, qua ignorat, 
40N||24||51||242470	et dividet eum partemque eius ponet cum hypocritis; illic erit fletus et stridor dentium.
40N||25||1||242480	Tunc simile erit regnum cae lorum decem virginibus, quae accipientes lampades suas exierunt obviam sponso. 
40N||25||2||242490	Quinque autem ex eis erant fatuae, et quinque prudentes. 
40N||25||3||242500	Fatuae enim, acceptis lampadibus suis, non sumpserunt oleum secum; 
40N||25||4||242510	prudentes vero acceperunt oleum in vasis cum lampadibus suis. 
40N||25||5||242520	Moram autem faciente sponso, dormitaverunt omnes et dormierunt. 
40N||25||6||242530	Media autem nocte clamor factus est: “Ecce sponsus! Exite obviam ei”. 
40N||25||7||242540	Tunc surrexerunt omnes virgines illae et ornaverunt lampades suas. 
40N||25||8||242550	Fatuae autem sapientibus dixerunt: “Date nobis de oleo vestro, quia lampades nostrae exstinguuntur”. 
40N||25||9||242560	Responderunt prudentes dicentes: “Ne forte non sufficiat nobis et vobis, ite potius ad vendentes et emite vobis”. 
40N||25||10||242570	Dum autem irent emere, venit sponsus, et quae paratae erant, intraverunt cum eo ad nuptias; et clausa est ianua. 
40N||25||11||242580	Novissime autem veniunt et reliquae virgines dicentes: “Domine, domine, aperi nobis”. 
40N||25||12||242590	At ille respondens ait: “Amen dico vobis: Nescio vos”. 
40N||25||13||242600	Vigilate itaque, quia nescitis diem neque horam.
40N||25||14||242610	Sicut enim homo peregre proficiscens vocavit servos suos et tradidit illis bona sua. 
40N||25||15||242620	Et uni dedit quinque talenta, alii autem duo, alii vero unum, unicuique secundum propriam virtutem, et profectus est. Statim 
40N||25||16||242630	abiit, qui quinque talenta acceperat, et operatus est in eis et lucratus est alia quinque; 
40N||25||17||242640	similiter qui duo acceperat, lucratus est alia duo. 
40N||25||18||242650	Qui autem unum acceperat, abiens fodit in terra et abscondit pecuniam domini sui. 
40N||25||19||242660	Post multum vero temporis venit dominus servorum illorum et ponit rationem cum eis. 
40N||25||20||242670	Et accedens, qui quinque talenta acceperat, obtulit alia quinque talenta dicens: “Domine, quinque talenta tradidisti mihi; ecce alia quinque superlucratus sum”. 
40N||25||21||242680	Ait illi dominus eius: “Euge, serve bone et fidelis. Super pauca fuisti fidelis; supra multa te constituam: intra in gaudium domini tui”. 
40N||25||22||242690	Accessit autem et qui duo talenta acceperat, et ait: “Domine, duo talenta tradidisti mihi; ecce alia duo lucratus sum”. 
40N||25||23||242700	Ait illi dominus eius: “Euge, serve bone et fidelis. Super pauca fuisti fidelis; supra multa te constituam: intra in gaudium domini tui”. 
40N||25||24||242710	Accedens autem et qui unum talentum acceperat, ait: “Domine, novi te quia homo durus es: metis, ubi non seminasti, et congregas, ubi non sparsisti; 
40N||25||25||242720	et timens abii et abscondi talentum tuum in terra. Ecce habes, quod tuum est”. 
40N||25||26||242730	Respondens autem dominus eius dixit ei: “Serve male et piger! Sciebas quia meto, ubi non seminavi, et congrego, ubi non sparsi? 
40N||25||27||242740	Oportuit ergo te mittere pecuniam meam nummulariis, et veniens ego recepissem, quod meum est cum usura. 
40N||25||28||242750	Tollite itaque ab eo talentum et date ei, qui habet decem talenta: 
40N||25||29||242760	omni enim habenti dabitur, et abundabit; ei autem, qui non habet, et quod habet, auferetur ab eo. 
40N||25||30||242770	Et inutilem servum eicite in tenebras exteriores: illic erit fletus et stridor dentium”.
40N||25||31||242780	Cum autem venerit Filius hominis in gloria sua, et omnes angeli cum eo, tunc sedebit super thronum gloriae suae. 
40N||25||32||242790	Et congregabuntur ante eum omnes gentes; et separabit eos ab invicem, sicut pastor segregat oves ab haedis, 
40N||25||33||242800	et statuet oves quidem a dextris suis, haedos autem a sinistris. 
40N||25||34||242810	Tunc dicet Rex his, qui a dextris eius erunt: “Venite, benedicti Patris mei; possidete paratum vobis regnum a constitutione mundi. 
40N||25||35||242820	Esurivi enim, et dedistis mihi manducare; sitivi, et dedistis mihi bibere; hospes eram, et collegistis me; 
40N||25||36||242830	nudus, et operuistis me; infirmus, et visitastis me; in carcere eram, et venistis ad me”. 
40N||25||37||242840	Tunc respondebunt ei iusti dicentes: “Domine, quando te vidimus esurientem et pavimus, aut sitientem et dedimus tibi potum? 
40N||25||38||242850	Quando autem te vidimus hospitem et collegimus, aut nudum et cooperuimus? 
40N||25||39||242860	Quando autem te vidimus infirmum aut in carcere et venimus ad te?”. 
40N||25||40||242870	Et respondens Rex dicet illis: “Amen dico vobis: Quamdiu fecistis uni de his fratribus meis minimis, mihi fecistis”. 
40N||25||41||242880	Tunc dicet et his, qui a sinistris erunt: “Discedite a me, maledicti, in ignem aeternum, qui praeparatus est Diabolo et angelis eius. 
40N||25||42||242890	Esurivi enim, et non dedistis mihi manducare; sitivi, et non dedistis mihi potum; 
40N||25||43||242900	hospes eram, et non collegistis me; nudus, et non operuistis me; infirmus et in carcere, et non visitastis me”. 
40N||25||44||242910	Tunc respondebunt et ipsi dicentes: “Domine, quando te vidimus esurientem aut sitientem aut hospitem aut nudum aut infirmum vel in carcere et non ministravimus tibi?”. 
40N||25||45||242920	Tunc respondebit illis dicens: “Amen dico vobis: Quamdiu non fecistis uni de minimis his, nec mihi fecistis”. 
40N||25||46||242930	Et ibunt hi in supplicium aeternum, iusti autem in vitam aeternam ”.
40N||26||1||242940	Et factum est, cum consum masset Iesus sermones hos omnes, dixit discipulis suis: 
40N||26||2||242950	“ Scitis quia post biduum Pascha fiet, et Filius hominis traditur, ut crucifigatur ”.
40N||26||3||242960	Tunc congregati sunt principes sacerdotum et seniores populi in aulam principis sacerdotum, qui dicebatur Caiphas, 
40N||26||4||242970	et consilium fecerunt, ut Iesum dolo tenerent et occiderent; 
40N||26||5||242980	dicebant autem: “ Non in die festo, ne tumultus fiat in populo ”.
40N||26||6||242990	Cum autem esset Iesus in Bethania, in domo Simonis leprosi, 
40N||26||7||243000	accessit ad eum mulier habens alabastrum unguenti pretiosi et effudit super caput ipsius recumbentis. 
40N||26||8||243010	Videntes autem discipuli, indignati sunt dicentes: “ Ut quid perditio haec? 
40N||26||9||243020	Potuit enim istud venumdari multo et dari pauperibus ”. 
40N||26||10||243030	Sciens autem Iesus ait illis: “ Quid molesti estis mulieri? Opus enim bonum operata est in me; 
40N||26||11||243040	nam semper pauperes habetis vobiscum, me autem non semper habetis. 
40N||26||12||243050	Mittens enim haec unguentum hoc supra corpus meum, ad sepeliendum me fecit. 
40N||26||13||243060	Amen dico vobis: Ubicumque praedicatum fuerit hoc evangelium in toto mundo, dicetur et quod haec fecit in memoriam eius ”.
40N||26||14||243070	Tunc abiit unus de Duodecim, qui dicebatur Iudas Iscariotes, ad principes sacerdotum 
40N||26||15||243080	et ait: “ Quid vultis mihi dare, et ego vobis eum tradam? ”. At illi constituerunt ei triginta argenteos. 
40N||26||16||243090	Et exinde quaerebat opportunitatem, ut eum traderet.
40N||26||17||243100	Prima autem Azymorum accesserunt discipuli ad Iesum dicentes: “ Ubi vis paremus tibi comedere Pascha? ”. 
40N||26||18||243110	Ille autem dixit: “ Ite in civitatem ad quendam et dicite ei: “Magister dicit: Tempus meum prope est; apud te facio Pascha cum discipulis meis” ”. 
40N||26||19||243120	Et fecerunt discipuli, sicut constituit illis Iesus, et paraverunt Pascha.
40N||26||20||243130	Vespere autem facto, discumbebat cum Duodecim. 
40N||26||21||243140	Et edentibus illis, dixit: “ Amen dico vobis: Unus vestrum me traditurus est ”. 
40N||26||22||243150	Et contristati valde, coeperunt singuli dicere ei: “ Numquid ego sum, Domine? ”. 
40N||26||23||243160	At ipse respondens ait: “ Qui intingit mecum manum in paropside, hic me tradet. 
40N||26||24||243170	Filius quidem hominis vadit, sicut scriptum est de illo; vae autem homini illi, per quem Filius hominis traditur! Bonum erat ei, si natus non fuisset homo ille ”. 
40N||26||25||243180	Respondens autem Iudas, qui tradidit eum, dixit: “ Numquid ego sum, Rabbi? ”. Ait illi: “ Tu dixisti ”.
40N||26||26||243190	Cenantibus autem eis, accepit Iesus panem et benedixit ac fregit deditque discipulis et ait: “ Accipite, comedite: hoc est corpus meum ”. 
40N||26||27||243200	Et accipiens calicem, gratias egit et dedit illis dicens: “ Bibite ex hoc omnes: 
40N||26||28||243210	hic est enim sanguis meus novi testamenti, qui pro multis effunditur in remissionem peccatorum. 
40N||26||29||243220	Dico autem vobis: Non bibam amodo de hoc genimine vitis usque in diem illum, cum illud bibam vobiscum novum in regno Patris mei ”.
40N||26||30||243230	Et hymno dicto, exierunt in montem Oliveti. 
40N||26||31||243240	Tunc dicit illis Iesus: “ Omnes vos scandalum patiemini in me in ista nocte. Scriptum est enim: "Percutiam pastorem, et dispergentur oves gregis". 
40N||26||32||243250	Postquam autem resurrexero, praecedam vos in Galilaeam ”. 
40N||26||33||243260	Respondens autem Petrus ait illi: “ Et si omnes scandalizati fuerint in te, ego numquam scandalizabor ”. 
40N||26||34||243270	Ait illi Iesus: “ Amen dico tibi: In hac nocte, antequam gallus cantet, ter me negabis ”. 
40N||26||35||243280	Ait illi Petrus: “ Etiam si oportuerit me mori tecum, non te negabo ”. Similiter et omnes discipuli dixerunt.
40N||26||36||243290	Tunc venit Iesus cum illis in praedium, quod dicitur Gethsemani. Et dicit discipulis: “ Sedete hic, donec vadam illuc et orem ”. 
40N||26||37||243300	Et assumpto Petro et duobus filiis Zebedaei, coepit contristari et maestus esse. 
40N||26||38||243310	Tunc ait illis: “ Tristis est anima mea usque ad mortem; sustinete hic et vigilate mecum ”. 
40N||26||39||243320	Et progressus pusillum, procidit in faciem suam orans et dicens: “ Pater mi, si possibile est, transeat a me calix iste; verumtamen non sicut ego volo, sed sicut tu ”. 
40N||26||40||243330	Et venit ad discipulos et invenit eos dormientes; et dicit Petro: “ Sic non potuistis una hora vigilare mecum? 
40N||26||41||243340	Vigilate et orate, ut non intretis in tentationem; spiritus quidem promptus est, caro autem infirma ”. 
40N||26||42||243350	Iterum secundo abiit et oravit dicens: “ Pater mi, si non potest hoc transire, nisi bibam illud, fiat voluntas tua ”. 
40N||26||43||243360	Et venit iterum et invenit eos dormientes: erant enim oculi eorum gravati. 
40N||26||44||243370	Et relictis illis, iterum abiit et oravit tertio, eundem sermonem iterum dicens. 
40N||26||45||243380	Tunc venit ad discipulos et dicit illis: “ Dormite iam et requiescite; ecce appropinquavit hora, et Filius hominis traditur in manus peccatorum. 
40N||26||46||243390	Surgite, eamus; ecce appropinquavit, qui me tradit ”.
40N||26||47||243400	Et adhuc ipso loquente, ecce Iudas, unus de Duodecim, venit, et cum eo turba multa cum gladiis et fustibus, missi a principibus sacerdotum et senioribus populi. 
40N||26||48||243410	Qui autem tradidit eum, dedit illis signum dicens: “ Quemcumque osculatus fuero, ipse est; tenete eum! ”. 
40N||26||49||243420	Et confestim accedens ad Iesum dixit: “ Ave, Rabbi! ” et osculatus est eum. 
40N||26||50||243430	Iesus autem dixit illi: “ Amice, ad quod venisti! ”. Tunc accesserunt et manus iniecerunt in Iesum et tenuerunt eum. 
40N||26||51||243440	Et ecce unus ex his, qui erant cum Iesu, extendens manum exemit gladium suum et percutiens servum principis sacerdotum amputavit auriculam eius.
40N||26||52||243450	Tunc ait illi Iesus: “ Converte gladium tuum in locum suum. Omnes enim, qui acceperint gladium, gladio peribunt. 
40N||26||53||243460	An putas quia non possum rogare Patrem meum, et exhibebit mihi modo plus quam duodecim legiones angelorum? 
40N||26||54||243470	Quomodo ergo implebuntur Scripturae quia sic oportet fieri? ”. 
40N||26||55||243480	In illa hora dixit Iesus turbis: “ Tamquam ad latronem existis cum gladiis et fustibus comprehendere me? Cotidie sedebam docens in templo, et non me tenuistis ”. 
40N||26||56||243490	Hoc autem totum factum est, ut implerentur scripturae Prophetarum. Tunc discipuli omnes, relicto eo, fugerunt.
40N||26||57||243500	Illi autem tenentes Iesum duxerunt ad Caipham principem sacerdotum, ubi scribae et seniores convenerant. 
40N||26||58||243510	Petrus autem sequebatur eum a longe usque in aulam principis sacerdotum; et ingressus intro sede bat cum ministris, ut videret finem. 
40N||26||59||243520	Principes autem sacerdotum et omne concilium quaerebant falsum testimonium contra Iesum, ut eum morti traderent, 
40N||26||60||243530	et non invenerunt, cum multi falsi testes accessissent. Novissime autem venientes duo 
40N||26||61||243540	dixerunt: “ Hic dixit: “Possum destruere templum Dei et post triduum aedificare illud” ”. 
40N||26||62||243550	Et surgens princeps sacerdotum ait illi: “ Nihil respondes? Quid isti adversum te testificantur? ”. 
40N||26||63||243560	Iesus autem tacebat. Et princeps sacerdotum ait illi: “ Adiuro te per Deum vivum, ut dicas nobis, si tu es Christus Filius Dei ”. 
40N||26||64||243570	Dicit illi Iesus: “ Tu dixisti. Verumtamen dico vobis: Amodo videbitis Filium hominis sedentem a dextris Virtutis et venientem in nubibus caeli ”.
40N||26||65||243580	Tunc princeps sacerdotum scidit vestimenta sua dicens: “ Blasphemavit! Quid adhuc egemus testibus? Ecce nunc audistis blasphemiam. 
40N||26||66||243590	Quid vobis videtur? ”. Illi autem respondentes dixerunt: “ Reus est mortis! ”. 
40N||26||67||243600	Tunc exspuerunt in faciem eius et colaphis eum ceciderunt; alii autem palmas in faciem ei dederunt 
40N||26||68||243610	dicentes: “ Prophetiza nobis, Christe: Quis est, qui te percussit? ”.
40N||26||69||243620	Petrus vero sedebat foris in atrio; et accessit ad eum una ancilla dicens: “ Et tu cum Iesu Galilaeo eras! ”. 
40N||26||70||243630	At ille negavit coram omnibus dicens: “ Nescio quid dicis! ”. 
40N||26||71||243640	Exeunte autem illo ad ianuam, vidit eum alia et ait his, qui erant ibi: “ Hic erat cum Iesu Nazareno! ”. 
40N||26||72||243650	Et iterum negavit cum iuramento: “ Non novi hominem! ”. 
40N||26||73||243660	Post pusillum autem accesserunt, qui stabant, et dixerunt Petro: “ Vere et tu ex illis es, nam et loquela tua manifestum te facit ”. 
40N||26||74||243670	Tunc coepit detestari et iurare: “ Non novi hominem! ”. Et continuo gallus cantavit; 
40N||26||75||243680	et recordatus est Petrus verbi Iesu, quod dixerat: “ Priusquam gallus cantet, ter me negabis ”. Et egressus foras ploravit amare.
40N||27||1||243690	Mane autem facto, consi lium inierunt omnes princi pes sacerdotum et seniores populi adversus Iesum, ut eum morti traderent. 
40N||27||2||243700	Et vinctum adduxerunt eum et tradiderunt Pilato praesidi.
40N||27||3||243710	Tunc videns Iudas, qui eum tradidit, quod damnatus esset, paenitentia ductus, rettulit triginta argenteos principibus sacerdotum et senioribus 
40N||27||4||243720	dicens: “ Peccavi tradens sanguinem innocentem ”. At illi dixerunt: “ Quid ad nos? Tu videris! ”. 
40N||27||5||243730	Et proiectis argenteis in templo, recessit et abiens laqueo se suspendit. 
40N||27||6||243740	Principes autem sacerdotum, acceptis argenteis, dixerunt: “ Non licet mittere eos in corbanam, quia pretium sanguinis est ”. 
40N||27||7||243750	Consilio autem inito, emerunt ex illis agrum Figuli in sepulturam peregrinorum. 
40N||27||8||243760	Propter hoc vocatus est ager ille ager Sanguinis usque in hodiernum diem. 
40N||27||9||243770	Tunc impletum est quod dictum est per Ieremiam prophetam di centem: “ Et acceperunt triginta argenteos, pretium appretiati quem appretiaverunt a filiis Israel, 
40N||27||10||243780	et dederunt eos in agrum Figuli, sicut constituit mihi Dominus ”.
40N||27||11||243790	Iesus autem stetit ante praesidem; et interrogavit eum praeses dicens: “ Tu es Rex Iudaeorum? ”. Dixit autem Iesus: “ Tu dicis ”. 
40N||27||12||243800	Et cum accusaretur a principibus sacerdotum et senioribus, nihil respondit. 
40N||27||13||243810	Tunc dicit illi Pilatus: “ Non audis quanta adversum te dicant testimonia? ”. 
40N||27||14||243820	Et non respondit ei ad ullum verbum, ita ut miraretur praeses vehementer.
40N||27||15||243830	Per diem autem sollemnem consueverat praeses dimittere turbae unum vinctum, quem voluissent. 
40N||27||16||243840	Habebant autem tunc vinctum insignem, qui dicebatur Barabbas. 
40N||27||17||243850	Congregatis ergo illis dixit Pilatus: “ Quem vultis dimittam vobis: Barabbam an Iesum, qui dicitur Christus? ”. 
40N||27||18||243860	Sciebat enim quod per invidiam tradidissent eum.
40N||27||19||243870	Sedente autem illo pro tribunali, misit ad illum uxor eius dicens: “ Nihil tibi et iusto illi. Multa enim passa sum hodie per visum propter eum ”. 
40N||27||20||243880	Principes autem sacerdotum et seniores persuaserunt turbis, ut peterent Barabbam, Iesum vero perderent. 
40N||27||21||243890	Respondens autem praeses ait illis: “ Quem vultis vobis de duobus dimittam? ”. At illi dixerunt: “ Barabbam! ”. 
40N||27||22||243900	Dicit illis Pilatus: “ Quid igitur faciam de Iesu, qui dicitur Christus? ”. Dicunt omnes: “ Crucifigatur! ”. 
40N||27||23||243910	Ait autem: “ Quid enim mali fecit? ”. At illi magis clamabant dicentes: “ Crucifigatur! ”.
40N||27||24||243920	Videns autem Pilatus quia nihil proficeret, sed magis tumultus fieret, accepta aqua, lavit manus coram turba dicens: “ Innocens ego sum a sanguine hoc; vos videritis! ”. 
40N||27||25||243930	Et respondens universus populus dixit: “ Sanguis eius super nos et super filios nostros ”. 
40N||27||26||243940	Tunc dimisit illis Barabbam; Iesum autem flagellatum tradidit, ut crucifigeretur.
40N||27||27||243950	Tunc milites praesidis suscipientes Iesum in praetorio congregaverunt ad eum universam cohortem. 
40N||27||28||243960	Et exuentes eum, clamydem coccineam circumdederunt ei 
40N||27||29||243970	et plectentes coronam de spinis posuerunt super caput eius et arundinem in dextera eius et, genu flexo ante eum, illudebant ei dicentes: “ Ave, rex Iudaeorum! ”. 
40N||27||30||243980	Et exspuentes in eum acceperunt arundinem et percutiebant caput eius. 
40N||27||31||243990	Et postquam illuserunt ei, exuerunt eum clamyde et induerunt eum vestimentis eius et duxerunt eum, ut crucifigerent.
40N||27||32||244000	Exeuntes autem invenerunt hominem Cyrenaeum nomine Simonem; hunc angariaverunt, ut tolleret crucem eius. 
40N||27||33||244010	Et venerunt in locum, qui dicitur Golgotha, quod est Calvariae locus, 
40N||27||34||244020	et dederunt ei vinum bibere cum felle mixtum; et cum gustasset, noluit bibere. 
40N||27||35||244030	Postquam autem crucifixerunt eum, diviserunt vestimenta eius sortem mittentes 
40N||27||36||244040	et sedentes servabant eum ibi. 
40N||27||37||244050	Et imposuerunt super caput eius causam ipsius scriptam: “ Hic est Iesus Rex Iudaeorum ”.
40N||27||38||244060	Tunc crucifiguntur cum eo duo latrones: unus a dextris, et unus a sinistris. 
40N||27||39||244070	Praetereuntes autem blasphemabant eum moventes capita sua 
40N||27||40||244080	et dicentes: “ Qui destruis templum et in triduo illud reaedificas, salva temetipsum; si Filius Dei es, descende de cruce! ”. 
40N||27||41||244090	Similiter et principes sacerdotum illudentes cum scribis et senioribus dicebant: 
40N||27||42||244100	“ Alios salvos fecit, seipsum non potest salvum facere. Rex Israel est; descendat nunc de cruce, et credemus in eum. 
40N||27||43||244110	Confidit in Deo; liberet nunc, si vult eum. Dixit enim: “Dei Filius sum” ”. 
40N||27||44||244120	Idipsum autem et latrones, qui crucifixi erant cum eo, improperabant ei.
40N||27||45||244130	A sexta autem hora tenebrae factae sunt super universam terram usque ad horam nonam. 
40N||27||46||244140	Et circa horam nonam clamavit Iesus voce magna dicens: “ Eli, Eli, lema sabacthani? ”, hoc est: “ Deus meus, Deus meus, ut quid dereliquisti me? ”. 
40N||27||47||244150	Quidam autem ex illic stantibus audientes dicebant: “ Eliam vocat iste ”. 
40N||27||48||244160	Et continuo currens unus ex eis acceptam spongiam implevit aceto et imposuit arundini et dabat ei bibere. 
40N||27||49||244170	Ceteri vero dicebant: “ Sine, videamus an veniat Elias liberans eum ”. 
40N||27||50||244180	Iesus autem iterum clamans voce magna emisit spiritum.
40N||27||51||244190	Et ecce velum templi scissum est a summo usque deorsum in duas partes, et terra mota est, et petrae scissae sunt; 
40N||27||52||244200	et monumenta aperta sunt, et multa corpora sanctorum, qui dormierant, surrexerunt 
40N||27||53||244210	et exeuntes de monumentis post resurrectionem eius venerunt in sanctam civitatem et apparuerunt multis. 
40N||27||54||244220	Centurio autem et, qui cum eo erant custodientes Iesum, viso terrae motu et his, quae fiebant, timuerunt valde dicentes: “ Vere Dei Filius erat iste! ”.
40N||27||55||244230	Erant autem ibi mulieres multae a longe aspicientes, quae secutae erant Iesum a Galilaea ministrantes ei; 
40N||27||56||244240	inter quas erat Maria Magdalene et Maria Iacobi et Ioseph mater et mater filiorum Zebedaei.
40N||27||57||244250	Cum sero autem factum esset, venit homo dives ab Arimathaea nomine Ioseph, qui et ipse discipulus erat Iesu. 
40N||27||58||244260	Hic accessit ad Pilatum et petiit corpus Iesu. Tunc Pilatus iussit reddi. 
40N||27||59||244270	Et accepto corpore, Ioseph involvit illud in sindone munda 
40N||27||60||244280	et posuit illud in monumento suo novo, quod exciderat in petra, et advolvit saxum magnum ad ostium monumenti et abiit. 
40N||27||61||244290	Erat autem ibi Maria Magdalene et altera Maria sedentes contra sepulcrum.
40N||27||62||244300	Altera autem die, quae est post Parascevem, convenerunt principes sacerdotum et pharisaei ad Pilatum 
40N||27||63||244310	dicentes: “ Domine, recordati sumus quia seductor ille dixit adhuc vivens: “Post tres dies resurgam”. 
40N||27||64||244320	Iube ergo custodiri sepulcrum usque in diem tertium, ne forte veniant discipuli eius et furentur eum et dicant plebi: “Surrexit a mortuis”, et erit novissimus error peior priore ”. 
40N||27||65||244330	Ait illis Pilatus: “ Habetis custodiam; ite, custodite, sicut scitis ”. 
40N||27||66||244340	Illi autem abeuntes munierunt sepulcrum, signantes lapidem, cum custodia.
40N||28||1||244350	Sero autem post sabbatum, cum illucesceret in primam sabbati, venit Maria Magdalene et altera Maria videre sepulcrum. 
40N||28||2||244360	Et ecce terrae motus factus est magnus: angelus enim Domini descendit de caelo et accedens revolvit lapidem et sedebat super eum. 
40N||28||3||244370	Erat autem aspectus eius sicut fulgur, et vestimentum eius candidum sicut nix. 
40N||28||4||244380	Prae timore autem eius exterriti sunt custodes et facti sunt velut mortui. 
40N||28||5||244390	Respondens autem angelus dixit mulieribus: “ Nolite timere vos! Scio enim quod Iesum, qui crucifixus est, quaeritis. 
40N||28||6||244400	Non est hic: surrexit enim, sicut dixit. Venite, videte locum, ubi positus erat. 
40N||28||7||244410	Et cito euntes dicite discipulis eius: “Surrexit a mortuis et ecce praecedit vos in Galilaeam; ibi eum videbitis”. Ecce dixi vobis ”. 
40N||28||8||244420	Et exeuntes cito de monumento cum timore et magno gaudio cucurrerunt nuntiare discipulis eius.
40N||28||9||244430	Et ecce Iesus occurrit illis dicens: “ Avete ”. Illae autem accesserunt et tenuerunt pedes eius et adoraverunt eum. 
40N||28||10||244440	Tunc ait illis Iesus: “ Nolite timere; ite, nuntiate fratribus meis, ut eant in Galilaeam et ibi me videbunt ”.
40N||28||11||244450	Quae cum abiissent, ecce quidam de custodia venerunt in civitatem et nuntiaverunt principibus sacerdotum omnia, quae facta fuerant. 
40N||28||12||244460	Et congregati cum senioribus, consilio accepto, pecuniam copiosam dederunt militibus 
40N||28||13||244470	dicentes: “ Dicite: “Discipuli eius nocte venerunt et furati sunt eum, nobis dormientibus”. 
40N||28||14||244480	Et si hoc auditum fuerit a praeside, nos suadebimus ei et securos vos faciemus ”. 
40N||28||15||244490	At illi, accepta pecunia, fecerunt, sicut erant docti. Et divulgatum est verbum istud apud Iudaeos usque in hodiernum diem.
40N||28||16||244500	Undecim autem discipuli abierunt in Galilaeam, in montem ubi constituerat illis Iesus, 
40N||28||17||244510	et videntes eum adoraverunt; quidam autem dubitaverunt. 
40N||28||18||244520	Et accedens Iesus locutus est eis dicens: “ Data est mihi omnis potestas in caelo et in terra. 
40N||28||19||244530	Euntes ergo docete omnes gentes, baptizantes eos in nomine Patris et Filii et Spiritus Sancti, 
40N||28||20||244540	docentes eos servare omnia, quaecumque mandavi vobis. Et ecce ego vobiscum sum omnibus diebus usque ad consummationem saeculi ”.
41N||1||1||244550	Initium evangelii Iesu Christi Filii Dei.
41N||1||2||244560	Sicut scriptum est in Isaia propheta: “ Ecce mitto angelum meum ante faciem tuam, qui praeparabit viam tuam;
41N||1||3||244570	vox clamantis in deserto: “Parate viam Domini, rectas facite semitas eius” ”,
41N||1||4||244580	fuit Ioannes Baptista in deserto praedicans baptismum paenitentiae in remissionem peccatorum. 
41N||1||5||244590	Et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua. 
41N||1||6||244600	Et erat Ioannes vestitus pilis cameli, et zona pellicea circa lumbos eius, et locustas et mel silvestre edebat.
41N||1||7||244610	Et praedicabat dicens: “ Venit fortior me post me, cuius non sum dignus procumbens solvere corrigiam calceamentorum eius. 
41N||1||8||244620	Ego baptizavi vos aqua; ille vero baptizabit vos in Spiritu Sancto ”.
41N||1||9||244630	Et factum est in diebus illis, venit Iesus a Nazareth Galilaeae et baptizatus est in Iordane ab Ioanne. 
41N||1||10||244640	Et statim ascendens de aqua vidit apertos caelos et Spiritum tamquam columbam descendentem in ipsum; 
41N||1||11||244650	et vox facta est de caelis: “ Tu es Filius meus dilectus; in te complacui ”.
41N||1||12||244660	Et statim Spiritus expellit eum in desertum. 
41N||1||13||244670	Et erat in deserto quadraginta diebus et tentabatur a Satana; eratque cum bestiis, et angeli ministrabant illi.
41N||1||14||244680	Postquam autem traditus est Ioannes, venit Iesus in Galilaeam praedicans evangelium Dei 
41N||1||15||244690	et dicens: “ Impletum est tempus, et appropinquavit regnum Dei; paenitemini et credite evangelio ”.
41N||1||16||244700	Et praeteriens secus mare Galilaeae vidit Simonem et Andream fratrem Simonis mittentes in mare; erant enim piscatores. 
41N||1||17||244710	Et dixit eis Iesus: “ Venite post me, et faciam vos fieri piscatores hominum ”. 
41N||1||18||244720	Et protinus, relictis retibus, secuti sunt eum. 
41N||1||19||244730	Et progressus pusillum vidit Iacobum Zebedaei et Ioannem fratrem eius, et ipsos in navi componentes retia, 
41N||1||20||244740	et statim vocavit illos. Et, relicto patre suo Zebedaeo in navi cum mercennariis, abierunt post eum.
41N||1||21||244750	Et ingrediuntur Capharnaum. Et statim sabbatis ingressus synagogam docebat. 
41N||1||22||244760	Et stupebant super doctrina eius: erat enim docens eos quasi potestatem habens et non sicut scribae. 
41N||1||23||244770	Et statim erat in synagoga eorum homo in spiritu immundo; et exclamavit 
41N||1||24||244780	dicens: “ Quid nobis et tibi, Iesu Nazarene? Venisti perdere nos? Scio qui sis: Sanctus Dei ”. 
41N||1||25||244790	Et comminatus est ei Iesus dicens: “ Obmutesce et exi de homine! ”. 
41N||1||26||244800	Et discerpens eum spiritus immundus et exclamans voce magna exivit ab eo. 
41N||1||27||244810	Et mirati sunt omnes, ita ut conquirerent inter se dicentes: “ Quidnam est hoc? Doctrina nova cum potestate; et spiritibus immundis imperat, et oboediunt ei ”. 
41N||1||28||244820	Et processit rumor eius statim ubique in omnem regionem Galilaeae.
41N||1||29||244830	Et protinus egredientes de synagoga venerunt in domum Simonis et Andreae cum Iacobo et Ioanne. 
41N||1||30||244840	Socrus autem Simonis decumbebat febricitans; et statim dicunt ei de illa. 
41N||1||31||244850	Et accedens elevavit eam apprehensa manu; et dimisit eam febris, et ministrabat eis.
41N||1||32||244860	Vespere autem facto, cum occidisset sol, afferebant ad eum omnes male habentes et daemonia habentes; 
41N||1||33||244870	et erat omnis civitas congregata ad ianuam. 
41N||1||34||244880	Et curavit multos, qui vexabantur variis languoribus, et daemonia multa eiecit et non sinebat loqui daemonia, quoniam sciebant eum.
41N||1||35||244890	Et diluculo valde mane surgens egressus est et abiit in desertum locum ibique orabat. 
41N||1||36||244900	Et persecutus est eum Simon et qui cum illo erant; 
41N||1||37||244910	et cum invenissent eum, dixerunt ei: “ Omnes quaerunt te! ”. 
41N||1||38||244920	Et ait illis: “ Eamus alibi in proximos vicos, ut et ibi praedicem: ad hoc enim veni ”. 
41N||1||39||244930	Et venit praedicans in synagogis eorum per omnem Galilaeam et daemonia eiciens.
41N||1||40||244940	Et venit ad eum leprosus deprecans eum et genu flectens et dicens ei: “ Si vis, potes me mundare ”. 
41N||1||41||244950	Et misertus extendens manum suam tetigit eum et ait illi: “ Volo, mundare! ”; 
41N||1||42||244960	et statim discessit ab eo lepra, et mundatus est. 
41N||1||43||244970	Et infremuit in eum statimque eiecit illum 
41N||1||44||244980	et dicit ei: “Vide, nemini quidquam dixeris; sed vade, ostende te sacerdoti et offer pro emundatione tua, quae praecepit Moyses, in testimonium illis ”. 
41N||1||45||244990	At ille egressus coepit praedicare multum et diffamare sermonem, ita ut iam non posset manifesto in civitatem introire, sed foris in desertis locis erat; et conveniebant ad eum undique.
41N||2||1||245000	Et iterum intravit Capharnaum post dies, et auditum est quod in domo esset. 
41N||2||2||245010	Et convenerunt multi, ita ut non amplius caperentur neque ad ianuam, et loquebatur eis verbum. 
41N||2||3||245020	Et veniunt ferentes ad eum paralyticum, qui a quattuor portabatur. 
41N||2||4||245030	Et cum non possent offerre eum illi prae turba, nudaverunt tectum, ubi erat, et perfodientes summittunt grabatum, in quo paralyticus iacebat. 
41N||2||5||245040	Cum vidisset autem Iesus fidem illorum, ait paralytico: “ Fili, dimittuntur peccata tua ”.
41N||2||6||245050	Erant autem illic quidam de scribis sedentes et cogitantes in cordibus suis: 
41N||2||7||245060	“ Quid hic sic loquitur? Blasphemat! Quis potest dimittere peccata nisi solus Deus? ”. 
41N||2||8||245070	Quo statim cognito Iesus spiritu suo quia sic cogitarent intra se, dicit illis: “ Quid ista cogitatis in cordibus vestris? 
41N||2||9||245080	Quid est facilius, dicere paralytico: “Dimittuntur peccata tua”, an dicere: “Surge et tolle grabatum tuum et ambula”? 
41N||2||10||245090	Ut autem sciatis quia potestatem habet Filius hominis interra dimittendi peccata — ait paralytico - : 
41N||2||11||245100	Tibi dico: Surge, tolle grabatum tuum et vade in domum tuam ”. 
41N||2||12||245110	Et surrexit et protinus sublato grabato abiit coram omnibus, ita ut admirarentur omnes et glorificarent Deum dicentes: “ Numquam sic vidimus! ”.
41N||2||13||245120	Et egressus est rursus ad mare; omnisque turba veniebat ad eum, et docebat eos. 
41N||2||14||245130	Et cum praeteriret, vidit Levin Alphaei sedentem ad teloneum et ait illi: “ Sequere me ”. Et surgens secutus est eum. 
41N||2||15||245140	Et factum est, cum accumberet in domo illius, et multi publicani et peccatores simul discumbebant cum Iesu et discipulis eius; erant enim multi et sequebantur eum. 
41N||2||16||245150	Et scribae pharisaeorum, videntes quia manducaret cum peccatoribus et publicanis, dicebant discipulis eius: “ Quare cum publicanis et peccatoribus manducat? ”. 
41N||2||17||245160	Et Iesus hoc audito ait illis: “ Non necesse habent sani medicum, sed qui male habent; non veni vocare iustos sed peccatores ”.
41N||2||18||245170	Et erant discipuli Ioannis et pharisaei ieiunantes. Et veniunt et dicunt illi: “ Cur discipuli Ioannis et discipuli pharisaeorum ieiunant, tui autem discipuli non ieiunant? ”. 
41N||2||19||245180	Et ait illis Iesus: “ Numquid possunt convivae nuptiarum, quamdiu sponsus cum illis est, ieiunare? Quanto tempore habent secum sponsum, non possunt ieiunare; 
41N||2||20||245190	venient autem dies, cum auferetur ab eis sponsus, et tunc ieiunabunt in illa die. 
41N||2||21||245200	Nemo assumentum panni rudis assuit vestimento veteri; alioquin supplementum aufert aliquid ab eo, novum a veteri, et peior scissura fit. 
41N||2||22||245210	Et nemo mittit vinum novellum in utres veteres, alioquin dirumpet vinum utres et vinum perit et utres; sed vinum novum in utres novos ”.
41N||2||23||245220	Et factum est, cum ipse sabbatis ambularet per sata, discipuli eius coeperunt praegredi vellentes spicas. 
41N||2||24||245230	Pharisaei autem dicebant ei: “ Ecce, quid faciunt sabbatis, quod non licet? ”. 
41N||2||25||245240	Et ait illis: “ Numquam legistis quid fecerit David, quando necessitatem habuit et esuriit ipse et qui cum eo erant? 
41N||2||26||245250	Quomodo introivit in domum Dei sub Abiathar principe sacerdotum et panes propositionis manducavit, quos non licet manducare nisi sacerdotibus, et dedit etiam eis, qui cum eo erant? ”. 
41N||2||27||245260	Et dicebat eis: “ Sabbatum propter hominem factum est, et non homo propter sabbatum; 
41N||2||28||245270	itaque dominus est Filius hominis etiam sabbati ”.
41N||3||1||245280	Et introivit iterum in synago gam. Et erat ibi homo habens manum aridam; 
41N||3||2||245290	et observabant eum, si sabbatis curaret illum, ut accusarent eum. 
41N||3||3||245300	Et ait homini habenti manum aridam: “ Surge in medium ”. 
41N||3||4||245310	Et dicit eis: “ Licet sabbatis bene facere an male? Animam salvam facere an perdere? ”. At illi tacebant. 
41N||3||5||245320	Et circumspiciens eos cum ira, contristatus super caecitate cordis eorum, dicit homini: “ Extende manum ”. Et extendit, et restituta est manus eius. 
41N||3||6||245330	Et exeuntes pharisaei statim cum herodianis consilium faciebant adversus eum quomodo eum perderent.
41N||3||7||245340	Et Iesus cum discipulis suis secessit ad mare. Et multa turba a Galilaea secuta est et a Iudaea 
41N||3||8||245350	et ab Hierosolymis et ab Idumaea; et, qui trans Iordanem et circa Tyrum et Sidonem, multitudo magna, audientes, quae faciebat, venerunt ad eum. 
41N||3||9||245360	Et dixit discipulis suis, ut navicula sibi praesto esset propter turbam, ne comprimerent eum.
41N||3||10||245370	Multos enim sanavit, ita ut irruerent in eum, ut illum tangerent, quotquot habebant plagas. 
41N||3||11||245380	Et spiritus immundi, cum illum videbant, procidebant ei et clamabant dicentes: “ Tu es Filius Dei! ”. 
41N||3||12||245390	Et vehementer comminabatur eis, ne manifestarent illum.
41N||3||13||245400	Et ascendit in montem et vocat ad se, quos voluit ipse, et venerunt ad eum. 
41N||3||14||245410	Et fecit Duodecim, ut essent cum illo, et ut mitteret eos praedicare 
41N||3||15||245420	habentes potestatem eiciendi daemonia: 
41N||3||16||245430	et imposuit Simoni nomen Petrum; 
41N||3||17||245440	et Iacobum Zebedaei et Ioannem fratrem Iacobi, et imposuit eis nomina Boanerges, quod est Filii tonitrui; 
41N||3||18||245450	et Andream et Philippum et Bartholomaeum et Matthaeum et Thomam et Iacobum Alphaei et Thaddaeum et Simonem Chananaeum 
41N||3||19||245460	et Iudam Iscarioth, qui et tradidit illum.
41N||3||20||245470	Et venit ad domum; et convenit iterum turba, ita ut non possent neque panem manducare. 
41N||3||21||245480	Et cum audissent sui, exierunt tenere eum; dicebant enim: “ In furorem versus est ”.
41N||3||22||245490	Et scribae, qui ab Hierosolymis descenderant, dicebant: “ Beelzebul habet ” et: “ In principe daemonum eicit daemonia ”. 
41N||3||23||245500	Et convocatis eis, in parabolis dicebat illis: “ Quomodo potest Satanas Satanam eicere? 
41N||3||24||245510	Et si regnum in se dividatur, non potest stare regnum illud; 
41N||3||25||245520	et si domus in semetipsam dispertiatur, non poterit domus illa stare. 
41N||3||26||245530	Et si Satanas consurrexit in semetipsum et dispertitus est, non potest stare, sed finem habet. 
41N||3||27||245540	Nemo autem potest in domum fortis ingressus vasa eius diripere, nisi prius fortem alliget; et tunc domum eius diripiet. 
41N||3||28||245550	Amen dico vobis: Omnia dimittentur filiis hominum peccata et blasphemiae, quibus blasphemaverint; 
41N||3||29||245560	qui autem blasphemaverit in Spiritum Sanctum, non habet remissionem in aeternum, sed reus est aeterni delicti ”. 
41N||3||30||245570	Quoniam dicebant: “ Spiritum immundum habet ”.
41N||3||31||245580	Et venit mater eius et fratres eius, et foris stantes miserunt ad eum vocantes eum. 
41N||3||32||245590	Et sedebat circa eum turba, et dicunt ei: “ Ecce mater tua et fratres tui et sorores tuae foris quaerunt te ”. 
41N||3||33||245600	Et respondens eis ait: “ Quae est mater mea et fratres mei? ”. 
41N||3||34||245610	Et circumspiciens eos, qui in circuitu eius sedebant, ait: “ Ecce mater mea et fratres mei. 
41N||3||35||245620	Qui enim fecerit voluntatem Dei, hic frater meus et soror mea et mater est ”.
41N||4||1||245630	Et iterum coepit docere ad ma re. Et congregatur ad eum tur ba plurima, ita ut in navem ascendens sederet in mari, et omnis turba circa mare super terram erant. 
41N||4||2||245640	Et docebat eos in parabolis multa et dicebat illis in doctrina sua: 
41N||4||3||245650	“ Audite. Ecce exiit seminans ad seminandum. 
41N||4||4||245660	Et factum est, dum seminat, aliud cecidit circa viam, et venerunt volucres et comederunt illud. 
41N||4||5||245670	Aliud cecidit super petrosa, ubi non habebat terram multam, et statim exortum est, quoniam non habebat altitudinem terrae; 
41N||4||6||245680	et quando exortus est sol, exaestuavit et, eo quod non haberet radicem, exaruit. 
41N||4||7||245690	Et aliud cecidit in spinas, et ascenderunt spinae et suffocaverunt illud, et fructum non dedit. 
41N||4||8||245700	Et alia ceciderunt in terram bonam et dabant fructum: ascendebant et crescebant et afferebant unum triginta et unum sexaginta et unum centum ”. 
41N||4||9||245710	Et dicebat: “ Qui habet aures audiendi, audiat ”.
41N||4||10||245720	Et cum esset singularis, interrogaverunt eum hi, qui circa eum erant cum Duodecim, parabolas. 
41N||4||11||245730	Et dicebat eis: “ Vobis datum est mysterium regni Dei; illis autem, qui foris sunt, in parabolis omnia fiunt,
41N||4||12||245740	ut videntes videant et non videant, et audientes audiant et non intellegant, ne quando convertantur, et dimittatur eis ”.
41N||4||13||245750	Et ait illis: “ Nescitis parabolam hanc, et quomodo omnes parabolas cognoscetis? 
41N||4||14||245760	Qui seminat, verbum seminat. 
41N||4||15||245770	Hi autem sunt, qui circa viam, ubi seminatur verbum: et cum audierint, confestim venit Satanas et aufert verbum, quod seminatum est in eos. 
41N||4||16||245780	Et hi sunt, qui super petrosa seminantur: qui cum audierint verbum, statim cum gaudio accipiunt illud 
41N||4||17||245790	et non habent radicem in se, sed temporales sunt; deinde orta tribulatione vel persecutione propter verbum, confestim scandalizantur. 
41N||4||18||245800	Et alii sunt, qui in spinis seminantur: hi sunt, qui verbum audierunt, 
41N||4||19||245810	et aerumnae saeculi et deceptio divitiarum et circa reliqua concupiscentiae introeuntes suffocant verbum, et sine fructu efficitur. 
41N||4||20||245820	Et hi sunt, qui super terram bonam seminati sunt: qui audiunt verbum et suscipiunt et fructificant unum triginta et unum sexaginta et unum centum ”.
41N||4||21||245830	Et dicebat illis: “ Numquid venit lucerna, ut sub modio ponatur aut sub lecto? Nonne ut super candelabrum ponatur? 
41N||4||22||245840	Non enim est aliquid absconditum, nisi ut manifestetur, nec factum est occultum, nisi ut in palam veniat. 
41N||4||23||245850	Si quis habet aures audiendi, audiat ”.
41N||4||24||245860	Et dicebat illis: “ Videte quid audiatis. In qua mensura mensi fueritis, remetietur vobis et adicietur vobis. 
41N||4||25||245870	Qui enim habet, dabitur illi; et, qui non habet, etiam quod habet, auferetur ab illo ”.
41N||4||26||245880	Et dicebat: “ Sic est regnum Dei, quemadmodum si homo iaciat sementem in terram 
41N||4||27||245890	et dormiat et exsurgat nocte ac die, et semen germinet et increscat, dum nescit ille. 
41N||4||28||245900	Ultro terra fructificat primum herbam, deinde spicam, deinde plenum frumentum in spica. 
41N||4||29||245910	Et cum se produxerit fructus, statim mittit falcem, quoniam adest messis ”.
41N||4||30||245920	Et dicebat: “ Quomodo assimilabimus regnum Dei aut in qua parabola ponemus illud? 
41N||4||31||245930	Sicut granum sinapis, quod cum seminatum fuerit in terra, minus est omnibus seminibus, quae sunt in terra; 
41N||4||32||245940	et cum seminatum fuerit, ascendit et fit maius omnibus holeribus et facit ramos magnos, ita ut possint sub umbra eius aves caeli habitare ”.
41N||4||33||245950	Et talibus multis parabolis loquebatur eis verbum, prout poterant audire; 
41N||4||34||245960	sine parabola autem non loquebatur eis. Seorsum autem discipulis suis disserebat omnia.
41N||4||35||245970	Et ait illis illa die, cum sero esset factum: “ Transeamus contra ”. 
41N||4||36||245980	Et dimittentes turbam, assumunt eum, ut erat in navi; et aliae naves erant cum illo. 
41N||4||37||245990	Et exoritur procella magna venti, et fluctus se mittebant in navem, ita ut iam impleretur navis. 
41N||4||38||246000	Et erat ipse in puppi supra cervical dormiens; et excitant eum et dicunt ei: “ Magister, non ad te pertinet quia perimus? ”. 
41N||4||39||246010	Et exsurgens comminatus est vento et dixit mari: “ Tace, obmutesce! ”. Et cessavit ventus, et facta est tranquillitas magna. 
41N||4||40||246020	Et ait illis: “ Quid timidi estis? Necdum habetis fidem? ”. 
41N||4||41||246030	Et timuerunt magno timore et dicebant ad alterutrum: “ Quis putas est iste, quia et ventus et mare oboediunt ei? ”.
41N||5||1||246040	Et venerunt trans fretum maris in regionem Gerasenorum. 
41N||5||2||246050	Et exeunte eo de navi, statim occurrit ei de monumentis homo in spiritu immundo, 
41N||5||3||246060	qui domicilium habebat in monumentis; et neque catenis iam quisquam eum poterat ligare, 
41N||5||4||246070	quoniam saepe compedibus et catenis vinctus dirupisset catenas et compedes comminuisset, et nemo poterat eum domare; 
41N||5||5||246080	et semper nocte ac die in monumentis et in montibus erat clamans et concidens se lapidibus. 
41N||5||6||246090	Et videns Iesum a longe cucurrit et adoravit eum 
41N||5||7||246100	et clamans voce magna dicit: “ Quid mihi et tibi, Iesu, fili Dei Altissimi? Adiuro te per Deum, ne me torqueas ”. 
41N||5||8||246110	Dicebat enim illi: “ Exi, spiritus immunde, ab homine ”. 
41N||5||9||246120	Et interrogabat eum: “ Quod tibi nomen est? ”. Et dicit ei: “ Legio nomen mihi est, quia multi sumus ”. 
41N||5||10||246130	Et deprecabatur eum multum, ne se expelleret extra regionem.
41N||5||11||246140	Erat autem ibi circa montem grex porcorum magnus pascens; 
41N||5||12||246150	et deprecati sunt eum dicentes: “ Mitte nos in porcos, ut in eos introeamus ”. 
41N||5||13||246160	Et concessit eis. Et exeuntes spiritus immundi introierunt in porcos. Et magno impetu grex ruit per praecipitium in mare, ad duo milia, et suffocabantur in mari. 
41N||5||14||246170	Qui autem pascebant eos, fugerunt et nuntiaverunt in civitatem et in agros; et egressi sunt videre quid esset facti. 
41N||5||15||246180	Et veniunt ad Iesum; et vident illum, qui a daemonio vexabatur, sedentem, vestitum et sanae mentis, eum qui legionem habuerat, et timuerunt. 
41N||5||16||246190	Et qui viderant, narraverunt illis qualiter factum esset ei, qui daemonium habuerat, et de porcis. 
41N||5||17||246200	Et rogare eum coeperunt, ut discederet a finibus eorum. 
41N||5||18||246210	Cumque ascenderet navem, qui daemonio vexatus fuerat, deprecabatur eum, ut esset cum illo. 
41N||5||19||246220	Et non admisit eum, sed ait illi: “ Vade in domum tuam ad tuos et annuntia illis quanta tibi Dominus fecerit et misertus sit tui ”. 
41N||5||20||246230	Et abiit et coepit praedicare in Decapoli quanta sibi fecisset Iesus, et omnes mirabantur.
41N||5||21||246240	Et cum transcendisset Iesus in navi rursus trans fretum, convenit turba multa ad illum, et erat circa mare. 
41N||5||22||246250	Et venit quidam de archisynagogis nomine Iairus et videns eum procidit ad pedes eius 
41N||5||23||246260	et deprecatur eum multum dicens: “ Filiola mea in extremis est; veni, impone manus super eam, ut salva sit et vivat ”. 
41N||5||24||246270	Et abiit cum illo. Et sequebatur eum turba multa et comprimebant illum.
41N||5||25||246280	Et mulier, quae erat in profluvio sanguinis annis duodecim 
41N||5||26||246290	et fuerat multa perpessa a compluribus medicis et erogaverat omnia sua nec quidquam profecerat, sed magis deterius habebat, 
41N||5||27||246300	cum audisset de Iesu, venit in turba retro et tetigit vestimentum eius; 
41N||5||28||246310	dicebat enim: “ Si vel vestimenta eius tetigero, salva ero ”. 
41N||5||29||246320	Et confestim siccatus est fons sanguinis eius, et sensit corpore quod sanata esset a plaga. 
41N||5||30||246330	Et statim Iesus cognoscens in semetipso virtutem, quae exierat de eo, conversus ad turbam aiebat: “ Quis tetigit vestimenta mea? ”. 
41N||5||31||246340	Et dicebant ei discipuli sui: “ Vides turbam comprimentem te et dicis: “Quis me tetigit?” ”. 
41N||5||32||246350	Et circumspiciebat videre eam, quae hoc fecerat. 
41N||5||33||246360	Mulier autem timens et tremens, sciens quod factum esset in se, venit et procidit ante eum et dixit ei omnem veritatem. 
41N||5||34||246370	Ille autem dixit ei: “ Filia, fides tua te salvam fecit. Vade in pace et esto sana a plaga tua ”.
41N||5||35||246380	Adhuc eo loquente, veniunt ab archisynagogo dicentes: “ Filia tua mortua est; quid ultra vexas magistrum? ”. 
41N||5||36||246390	Iesus autem, verbo, quod dicebatur, audito, ait archisynagogo: “ Noli timere; tantummodo crede! ”. 
41N||5||37||246400	Et non admisit quemquam sequi se nisi Petrum et Iacobum et Ioannem fratrem Iacobi. 
41N||5||38||246410	Et veniunt ad domum archisynagogi; et videt tumultum et flentes et eiulantes multum, 
41N||5||39||246420	et ingressus ait eis: “ Quid turbamini et ploratis? Puella non est mortua, sed dormit ”. 
41N||5||40||246430	Et irridebant eum. Ipse vero, eiectis omnibus, assumit patrem puellae et matrem et, qui secum erant, et ingreditur, ubi erat puella; 
41N||5||41||246440	et tenens manum puellae ait illi: “ Talitha, qum! ” — quod est interpretatum: “ Puella, tibi dico: Surge! ” - . 
41N||5||42||246450	Et confestim surrexit puella et ambulabat; erat enim annorum duodecim. Et obstupuerunt continuo stupore magno. 
41N||5||43||246460	Et praecepit illis vehementer, ut nemo id sciret, et dixit dari illi manducare.
41N||6||1||246470	Et egressus est inde et venit in patriam suam, et sequuntur il lum discipuli sui. 
41N||6||2||246480	Et facto sabbato, coepit in synagoga docere; et multi audientes admirabantur dicentes: “ Unde huic haec, et quae est sapientia, quae data est illi, et virtutes tales, quae per manus eius efficiuntur? 
41N||6||3||246490	Nonne iste est faber, filius Mariae et frater Iacobi et Iosetis et Iudae et Simonis? Et nonne sorores eius hic nobiscum sunt? ”. Et scandalizabantur in illo. 
41N||6||4||246500	Et dicebat eis Iesus: “ Non est propheta sine honore nisi in patria sua et in cognatione sua et in domo sua ”. 
41N||6||5||246510	Et non poterat ibi virtutem ullam facere, nisi paucos infirmos impositis manibus curavit; 
41N||6||6||246520	et mirabatur propter incredulitatem eorum. Et circumibat castella in circuitu docens.
41N||6||7||246530	Et convocat Duodecim et coepit eos mittere binos et dabat illis potestatem in spiritus immundos; 
41N||6||8||246540	et praecepit eis, ne quid tollerent in via nisi virgam tantum: non panem, non peram neque in zona aes, 
41N||6||9||246550	sed ut calcearentur sandaliis et ne induerentur duabus tunicis. 
41N||6||10||246560	Et dicebat eis: “ Quocumque introieritis in domum, illic manete, donec exeatis inde. 
41N||6||11||246570	Et quicumque locus non receperit vos nec audierint vos, exeuntes inde excutite pulverem de pedibus vestris in testimonium illis ”. 
41N||6||12||246580	Et exeuntes praedicaverunt, ut paenitentiam agerent; 
41N||6||13||246590	et daemonia multa eiciebant et ungebant oleo multos aegrotos et sanabant.
41N||6||14||246600	Et audivit Herodes rex; manifestum enim factum est nomen eius. Et dicebant: “ Ioannes Baptista resurrexit a mortuis, et propterea inoperantur virtutes in illo ”. 
41N||6||15||246610	Alii autem dicebant: “ Elias est ”. Alii vero dicebant: “ Propheta est, quasi unus ex prophetis ”. 
41N||6||16||246620	Quo audito, Herodes aiebat: “ Quem ego decollavi Ioannem, hic resurrexit! ”.
41N||6||17||246630	Ipse enim Herodes misit ac tenuit Ioannem et vinxit eum in carcere propter Herodiadem uxorem Philippi fratris sui, quia duxerat eam. 
41N||6||18||246640	Dicebat enim Ioannes Herodi: “ Non licet tibi habere uxorem fratris tui ”. 
41N||6||19||246650	Herodias autem insidiabatur illi et volebat occidere eum nec poterat: 
41N||6||20||246660	Herodes enim metuebat Ioannem, sciens eum virum iustum et sanctum, et custodiebat eum, et, audito eo, multum haesitabat et libenter eum audiebat. 
41N||6||21||246670	Et cum dies opportunus accidisset, quo Herodes natali suo cenam fecit principibus suis et tribunis et primis Galilaeae, 
41N||6||22||246680	cumque introisset filia ipsius Herodiadis et saltasset, placuit Herodi simulque recumbentibus. Rex ait puellae: “ Pete a me, quod vis, et dabo tibi ”. 
41N||6||23||246690	Et iuravit illi multum: “ Quidquid petieris a me, dabo tibi, usque ad dimidium regni mei ”. 
41N||6||24||246700	Quae cum exisset, dixit matri suae: “ Quid petam? ”. At illa dixit: “ Caput Ioannis Baptistae ”. 
41N||6||25||246710	Cumque introisset statim cum festinatione ad regem, petivit dicens: “ Volo ut protinus des mihi in disco caput Ioannis Baptistae ”. 
41N||6||26||246720	Et contristatus rex, propter iusiurandum et propter recumbentes noluit eam decipere; 
41N||6||27||246730	et statim misso spiculatore rex praecepit afferri caput eius. Et abiens decollavit eum in carcere 
41N||6||28||246740	et attulit caput eius in disco; et dedit illud puellae, et puella dedit illud matri suae. 
41N||6||29||246750	Quo audito, discipuli eius venerunt et tulerunt corpus eius et posuerunt illud in monumento.
41N||6||30||246760	Et convenientes apostoli ad Iesum renuntiaverunt illi omnia, quae egerant et docuerant. 
41N||6||31||246770	Et ait illis: “ Venite vos ipsi seorsum in desertum locum et requiescite pusillum ”. Erant enim, qui veniebant et redibant, multi, et nec manducandi spatium habebant. 
41N||6||32||246780	Et abierunt in navi in desertum locum seorsum.
41N||6||33||246790	Et viderunt eos abeuntes et cognoverunt multi; et pedestre de omnibus civitatibus concurrerunt illuc et praevenerunt eos. 
41N||6||34||246800	Et exiens vidit multam turbam et misertus est super eos, quia erant sicut oves non habentes pastorem, et coepit docere illos multa. 
41N||6||35||246810	Et cum iam hora multa facta esset, accesserunt discipuli eius dicentes: “ Desertus est locus hic, et hora iam est multa; 
41N||6||36||246820	dimitte illos, ut euntes in villas et vicos in circuitu emant sibi, quod manducent ”. 
41N||6||37||246830	Respondens autem ait illis: “ Date illis vos manducare ”. Et dicunt ei: “ Euntes emamus denariis ducentis panes et dabimus eis manducare? ”. 
41N||6||38||246840	Et dicit eis: “ Quot panes habetis? Ite, videte ”. Et cum cognovissent, dicunt: “ Quinque et duos pisces ”. 
41N||6||39||246850	Et praecepit illis, ut accumbere facerent omnes secundum contubernia super viride fenum. 
41N||6||40||246860	Et discubuerunt secundum areas per centenos et per quinquagenos. 
41N||6||41||246870	Et acceptis quinque panibus et duobus piscibus, intuens in caelum benedixit et fregit panes et dabat discipulis suis, ut ponerent ante eos; et duos pisces divisit omnibus. 
41N||6||42||246880	Et manducaverunt omnes et saturati sunt; 
41N||6||43||246890	et sustulerunt fragmenta duodecim cophinos plenos, et de piscibus. 
41N||6||44||246900	Et erant, qui manducaverunt panes, quinque milia virorum.
41N||6||45||246910	Et statim coegit discipulos suos ascendere navem, ut praecederent trans fretum ad Bethsaidam, dum ipse dimitteret populum. 
41N||6||46||246920	Et cum dimisisset eos, abiit in montem orare. 
41N||6||47||246930	Et cum sero factum esset, erat navis in medio mari, et ipse solus in terra. 
41N||6||48||246940	Et videns eos laborantes in remigando, erat enim ventus contrarius eis, circa quartam vigiliam noctis venit ad eos ambulans super mare et volebat praeterire eos. 
41N||6||49||246950	At illi, ut viderunt eum ambulantem super mare, putaverunt phantasma esse et exclamaverunt; 
41N||6||50||246960	omnes enim eum viderunt et conturbati sunt. Statim autem locutus est cum eis et dicit illis: “ Confidite, ego sum; nolite timere! ”. 
41N||6||51||246970	Et ascendit ad illos in navem, et cessavit ventus. Et valde nimis intra se stupebant; 
41N||6||52||246980	non enim intellexerant de panibus, sed erat cor illorum obcaecatum.
41N||6||53||246990	Et cum transfretassent in terram, pervenerunt Gennesaret et applicuerunt. 
41N||6||54||247000	Cumque egressi essent de navi, continuo cognoverunt eum 
41N||6||55||247010	et percurrentes universam regionem illam coeperunt in grabatis eos, qui se male habebant, circumferre, ubi audiebant eum esse. 
41N||6||56||247020	Et quocumque introibat in vicos aut in civitates vel in villas, in plateis ponebant infirmos; et deprecabantur eum, ut vel fimbriam vestimenti eius tangerent; et, quotquot tangebant eum, salvi fiebant.
41N||7||1||247030	Et conveniunt ad eum pharisaei et quidam de scribis venientes ab Hierosolymis; 
41N||7||2||247040	et cum vidissent quosdam ex discipulis eius communibus manibus, id est non lotis, manducare panes 
41N||7||3||247050	— pharisaei enim et omnes Iudaei, nisi pugillo lavent manus, non manducant, tenentes traditionem seniorum; 
41N||7||4||247060	et a foro nisi baptizentur, non comedunt; et alia multa sunt, quae acceperunt servanda: baptismata calicum et urceorum et aeramentorum et lectorum — 
41N||7||5||247070	et interrogant eum pharisaei et scribae: “ Quare discipuli tui non ambulant iuxta traditionem seniorum, sed communibus manibus manducant panem? ”. 
41N||7||6||247080	At ille dixit eis: “ Bene prophetavit Isaias de vobis hypocritis, sicut scriptum est: “Populus hic labiis me honorat, cor autem eorum longe est a me;
41N||7||7||247090	in vanum autem me colunt docentes doctrinas praecepta hominum”.
41N||7||8||247100	Relinquentes mandatum Dei tenetis traditionem hominum ”. 
41N||7||9||247110	Et dicebat illis: “ Bene irritum facitis praeceptum Dei, ut traditionem vestram servetis. 
41N||7||10||247120	Moyses enim dixit: “Honora patrem tuum et matrem tuam” et: “Qui maledixerit patri aut matri, morte moriatur”; 
41N||7||11||247130	vos autem dicitis: “Si dixerit homo patri aut matri: Corban, quod est donum, quodcumque ex me tibi profuerit”, 
41N||7||12||247140	ultra non permittitis ei facere quidquam patri aut matri 
41N||7||13||247150	rescindentes verbum Dei per traditionem vestram, quam tradidistis; et similia huiusmodi multa facitis ”.
41N||7||14||247160	Et advocata iterum turba, dicebat illis: “ Audite me, omnes, et intellegite: 
41N||7||15||247170	Nihil est extra hominem introiens in eum, quod possit eum coinquinare; sed quae de homine procedunt, illa sunt, quae coinquinant hominem! ”. 
41N||7||16||247180	
41N||7||17||247190	Et cum introisset in domum a turba, interrogabant eum discipuli eius parabolam. 
41N||7||18||247200	Et ait illis: “ Sic et vos imprudentes estis? Non intellegitis quia omne extrinsecus introiens in hominem non potest eum coinquinare, 
41N||7||19||247210	quia non introit in cor eius sed in ventrem et in secessum exit? ”, purgans omnes escas. 
41N||7||20||247220	Dicebat autem: “ Quod de homine exit, illud coinquinat hominem; 
41N||7||21||247230	ab intus enim de corde hominum cogitationes malae procedunt, fornicationes, furta, homicidia, 
41N||7||22||247240	adulteria, avaritiae, nequitiae, dolus, impudicitia, oculus malus, blasphemia, superbia, stultitia: 
41N||7||23||247250	omnia haec mala ab intus procedunt et coinquinant hominem ”.
41N||7||24||247260	Inde autem surgens abiit in fines Tyri et Sidonis. Et ingressus domum neminem voluit scire et non potuit latere. 
41N||7||25||247270	Sed statim ut audivit de eo mulier, cuius habebat filia spiritum immundum, veniens procidit ad pedes eius. 
41N||7||26||247280	Erat autem mulier Graeca, Syrophoenissa genere. Et rogabat eum, ut daemonium eiceret de filia eius. 
41N||7||27||247290	Et dicebat illi: “ Sine prius saturari filios; non est enim bonum sumere panem filiorum et mittere catellis ”. 
41N||7||28||247300	At illa respondit et dicit ei: “ Domine, etiam catelli sub mensa comedunt de micis puerorum ”. 
41N||7||29||247310	Et ait illi: “ Propter hunc sermonem vade; exiit daemonium de filia tua ”. 
41N||7||30||247320	Et cum abisset domum suam, invenit puellam iacentem supra lectum et daemonium exisse.
41N||7||31||247330	Et iterum exiens de finibus Tyri venit per Sidonem ad mare Galilaeae inter medios fines Decapoleos. 
41N||7||32||247340	Et adducunt ei surdum et mutum et deprecantur eum, ut imponat illi manum. 
41N||7||33||247350	Et apprehendens eum de turba seorsum misit digitos suos in auriculas eius et exspuens tetigit linguam eius 
41N||7||34||247360	et suspiciens in caelum ingemuit et ait illi: “ Effetha ”, quod est: “ Adaperire ”. 
41N||7||35||247370	Et statim apertae sunt aures eius, et solutum est vinculum linguae eius, et loquebatur recte. 
41N||7||36||247380	Et praecepit illis, ne cui dicerent; quanto autem eis praecipiebat, tanto magis plus praedicabant. 
41N||7||37||247390	Et eo amplius admirabantur dicentes: “ Bene omnia fecit, et surdos facit audire et mutos loqui! ”.
41N||8||1||247400	In illis diebus iterum cum turba multa esset nec haberent, quod manducarent, convocatis discipulis, ait illis: 
41N||8||2||247410	“ Misereor super turbam, quia iam triduo sustinent me nec habent, quod manducent; 
41N||8||3||247420	et si dimisero eos ieiunos in domum suam, deficient in via; et quidam ex eis de longe venerunt ”. 
41N||8||4||247430	Et responderunt ei discipuli sui: “ Unde istos poterit quis hic saturare panibus in solitudine? ”. 
41N||8||5||247440	Et interrogabat eos: “ Quot panes habetis? ”. Qui dixerunt: “ Septem ”. 
41N||8||6||247450	Et praecipit turbae discumbere supra terram; et accipiens septem panes, gratias agens fregit et dabat discipulis suis, ut apponerent; et apposuerunt turbae. 
41N||8||7||247460	Et habebant pisciculos paucos; et benedicens eos, iussit hos quoque apponi. 
41N||8||8||247470	Et manducaverunt et saturati sunt; et sustulerunt, quod superaverat de fragmentis, septem sportas. 
41N||8||9||247480	Erant autem quasi quattuor milia. Et dimisit eos.
41N||8||10||247490	Et statim ascendens navem cum discipulis suis venit in partes Dalmanutha. 
41N||8||11||247500	Et exierunt pharisaei et coeperunt conquirere cum eo quaerentes ab illo signum de caelo, tentantes eum. 
41N||8||12||247510	Et ingemiscens spiritu suo ait: “ Quid generatio ista quaerit signum? Amen dico vobis: Non dabitur generationi isti signum ”. 
41N||8||13||247520	Et dimittens eos, iterum ascendens abiit trans fretum.
41N||8||14||247530	Et obliti sunt sumere panes et nisi unum panem non habebant secum in navi. 
41N||8||15||247540	Et praecipiebat eis dicens: “ Videte, cavete a fermento pharisaeorum et fermento Herodis! ”. 
41N||8||16||247550	Et disputabant ad invicem, quia panes non haberent. 
41N||8||17||247560	Quo cognito, ait illis: “ Quid disputatis, quia panes non habetis? Nondum cognoscitis nec intellegitis? Caecatum habetis cor vestrum? 
41N||8||18||247570	Oculos habentes non videtis, et aures habentes non auditis? Nec recordamini, 
41N||8||19||247580	quando quinque panes fregi in quinque milia, quot cophinos fragmentorum plenos sustulistis? ”. Dicunt ei: “ Duodecim ”. 
41N||8||20||247590	“ Quando illos septem in quattuor milia, quot sportas plenas fragmentorum tulistis? ”. Et dicunt ei: “ Septem ”. 
41N||8||21||247600	Et dicebat eis: “ Nondum intellegitis? ”.
41N||8||22||247610	Et veniunt Bethsaida. Et adducunt ei caecum et rogant eum, ut illum tangat. 
41N||8||23||247620	Et apprehendens manum caeci eduxit eum extra vicum; et exspuens in oculos eius, impositis manibus ei, interrogabat eum: “ Vides aliquid? ”. 
41N||8||24||247630	Et aspiciens dicebat: “ Video homines, quia velut arbores video ambulantes ”. 
41N||8||25||247640	Deinde iterum imposuit manus super oculos eius; et coepit videre et restitutus est et videbat clare omnia. 
41N||8||26||247650	Et misit illum in domum suam dicens: “ Nec in vicum introieris ”.
41N||8||27||247660	Et egressus est Iesus et discipuli eius in castella Caesareae Philippi; et in via interrogabat discipulos suos dicens eis: “ Quem me dicunt esse homines? ”. 
41N||8||28||247670	Qui responderunt illi dicentcs: “ Ioannem Baptistam, alii Eliam, alii vero unum de prophetis ”. 
41N||8||29||247680	Et ipse interrogabat eos: “ Vos vero quem me dicitis esse? ”. Respondens Petrus ait ei: “ Tu es Christus ”. 
41N||8||30||247690	Et comminatus est eis, ne cui dicerent de illo.
41N||8||31||247700	Et coepit docere illos: “ Oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere ”; 
41N||8||32||247710	et palam verbum loquebatur. Et apprehendens eum Petrus coepit increpare eum. 
41N||8||33||247720	Qui conversus et videns discipulos suos comminatus est Petro et dicit: “ Vade retro me, Satana, quoniam non sapis, quae Dei sunt, sed quae sunt hominum ”.
41N||8||34||247730	Et convocata turba cum discipulis suis, dixit eis: “ Si quis vult post me sequi, deneget semetipsum et tollat crucem suam et sequatur me. 
41N||8||35||247740	Qui enim voluerit animam suam salvam facere, perdet eam; qui autem perdiderit animam suam propter me et evangelium, salvam eam faciet. 
41N||8||36||247750	Quid enim prodest homini, si lucretur mundum totum et detrimentum faciat animae suae? 
41N||8||37||247760	Quid enim dabit homo commutationem pro anima sua? 
41N||8||38||247770	Qui enim me confusus fuerit et mea verba in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis ”.
41N||9||1||247780	Et dicebat illis: “ Amen dico vobis: Sunt quidam de hic stan tibus, qui non gustabunt mortem, donec videant regnum Dei venisse in virtute ”.
41N||9||2||247790	Et post dies sex assumit Iesus Petrum et Iacobum et Ioannem, et ducit illos in montem excelsum seorsum solos. Et transfiguratus est coram ipsis; 
41N||9||3||247800	et vestimenta eius facta sunt splendentia, candida nimis, qualia fullo super terram non potest tam candida facere. 
41N||9||4||247810	Et apparuit illis Elias cum Moyse, et erant loquentes cum Iesu. 
41N||9||5||247820	Et respondens Petrus ait Iesu: “ Rabbi, bonum est nos hic esse; et faciamus tria tabernacula: tibi unum et Moysi unum et Eliae unum ”. 
41N||9||6||247830	Non enim sciebat quid responderet; erant enim exterriti. 
41N||9||7||247840	Et facta est nubes obumbrans eos, et venit vox de nube: “ Hic est Filius meus dilectus; audite illum ”. 
41N||9||8||247850	Et statim circumspicientes neminem amplius viderunt nisi Iesum tantum secum.
41N||9||9||247860	Et descendentibus illis de monte, praecepit illis, ne cui, quae vidissent, narrarent, nisi cum Filius hominis a mortuis resurrexerit. 
41N||9||10||247870	Et verbum continuerunt apud se, conquirentes quid esset illud: “ a mortuis resurgere ”. 
41N||9||11||247880	Et interrogabant eum dicentes: “ Quid ergo dicunt scribae quia Eliam oporteat venire primum? ”. 
41N||9||12||247890	Qui ait illis: “ Elias veniens primo, restituit omnia; et quomodo scriptum est super Filio hominis, ut multa patiatur et contemnatur? 
41N||9||13||247900	Sed dico vobis: Et Elias venit; et fecerunt illi, quaecumque volebant, sicut scriptum est de eo ”.
41N||9||14||247910	Et venientes ad discipulos viderunt turbam magnam circa eos et scribas conquirentes cum illis. 
41N||9||15||247920	Et confestim omnis populus videns eum stupefactus est, et accurrentes salutabant eum. 
41N||9||16||247930	Et interrogavit eos: “ Quid inter vos conquiritis? ”. 
41N||9||17||247940	Et respondit ei unus de turba: “ Magister, attuli filium meum ad te habentem spiritum mutum; 
41N||9||18||247950	et ubicumque eum apprehenderit, allidit eum, et spumat et stridet dentibus et arescit. Et dixi discipulis tuis, ut eicerent illum, et non potuerunt ”. 
41N||9||19||247960	Qui respondens eis dicit: “ O generatio incredula, quamdiu apud vos ero? Quamdiu vos patiar? Afferte illum ad me ”. 
41N||9||20||247970	Et attulerunt illum ad eum. Et cum vidisset illum, spiritus statim conturbavit eum; et corruens in terram volutabatur spumans. 
41N||9||21||247980	Et interrogavit patrem eius: “ Quantum temporis est, ex quo hoc ei accidit? ”. At ille ait: “ Ab infantia; 
41N||9||22||247990	et frequenter eum etiam in ignem et in aquas misit, ut eum perderet; sed si quid potes, adiuva nos, misertus nostri ”. 
41N||9||23||248000	Iesus autem ait illi: “ “Si potes!”. Omnia possibilia credenti ”. 
41N||9||24||248010	Et continuo exclamans pater pueri aiebat: “ Credo; adiuva incredulitatem meam ”. 
41N||9||25||248020	Et cum videret Iesus concurrentem turbam, comminatus est spiritui immundo dicens illi: “ Mute et surde spiritus, ego tibi praecipio: Exi ab eo et amplius ne introeas in eum ”. 
41N||9||26||248030	Et clamans et multum discerpens eum exiit; et factus est sicut mortuus, ita ut multi dicerent: “ Mortuus est! ”. 
41N||9||27||248040	Iesus autem tenens manum eius elevavit illum, et surrexit.
41N||9||28||248050	Et cum introisset in domum, discipuli eius secreto interrogabant eum: “ Quare nos non potuimus eicere eum? ”. 
41N||9||29||248060	Et dixit illis: “ Hoc genus in nullo potest exire nisi in oratione ”.
41N||9||30||248070	Et inde profecti peragrabant Galilaeam; nec volebat quemquam scire. 
41N||9||31||248080	Docebat enim discipulos suos et dicebat illis: “ Filius hominis traditur in manus hominum, et occident eum, et occisus post tres dies resurget ”. 
41N||9||32||248090	At illi ignorabant verbum et timebant eum interrogare.
41N||9||33||248100	Et venerunt Capharnaum. Qui cum domi esset, interrogabat eos: “ Quid in via tractabatis? ”. 
41N||9||34||248110	At illi tacebant. Siquidem inter se in via disputaverant, quis esset maior. 
41N||9||35||248120	Et residens vocavit Duodecim et ait illis: “ Si quis vult primus esse, erit omnium novissimus et omnium minister ”. 
41N||9||36||248130	Et accipiens puerum, statuit eum in medio eorum; quem ut complexus esset, ait illis: 
41N||9||37||248140	“ Quisquis unum ex huiusmodi pueris receperit in nomine meo, me recipit; et, quicumque me susceperit, non me suscipit, sed eum qui me misit ”.
41N||9||38||248150	Dixit illi Ioannes: “ Magister, vidimus quendam in nomine tuo eicientem daemonia, et prohibebamus eum, quia non sequebatur nos ”. 
41N||9||39||248160	Iesus autem ait: “ Nolite prohibere eum. Nemo est enim, qui faciat virtutem in nomine meo et possit cito male loqui de me; 
41N||9||40||248170	qui enim non est adversum nos, pro nobis est. 
41N||9||41||248180	Quisquis enim potum dederit vobis calicem aquae in nomine, quia Christi estis, amen dico vobis: Non perdet mercedem suam.
41N||9||42||248190	Et quisquis scandalizaverit unum ex his pusillis credentibus in me, bonum est ei magis, ut circumdetur mola asinaria collo eius, et in mare mittatur.
41N||9||43||248200	Et si scandalizaverit te manus tua, abscide illam: bonum est tibi debilem introire in vitam, quam duas manus habentem ire in gehennam, in ignem inexstinguibilem. 
41N||9||44||248210	
41N||9||45||248220	Et si pes tuus te scandalizat, amputa illum: bonum est tibi claudum introire in vitam, quam duos pedes habentem mitti in gehennam. 
41N||9||46||248230	
41N||9||47||248240	Et si oculus tuus scandalizat te, eice eum: bonum est tibi luscum introire in regnum Dei, quam duos oculos habentem mitti in gehennam, 
41N||9||48||248250	ubi vermis eorum non moritur, et ignis non exstinguitur; 
41N||9||49||248260	omnis enim igne salietur. 
41N||9||50||248270	Bonum est sal; quod si sal insulsum fuerit, in quo illud condietis? Habete in vobis sal et pacem habete inter vos ”.
41N||10||1||248280	Et inde exsurgens venit in fines Iudaeae ultra Iorda nem; et conveniunt iterum turbae ad eum, et, sicut consueverat, iterum docebat illos. 
41N||10||2||248290	Et accedentes pharisaei interrogabant eum, si licet viro uxorem dimittere, tentantes eum. 
41N||10||3||248300	At ille respondens dixit eis: “ Quid vobis praecepit Moyses? ”. 
41N||10||4||248310	Qui dixerunt: “ Moyses permisit libellum repudii scribere et dimittere ”. 
41N||10||5||248320	Iesus autem ait eis: “ Ad duritiam cordis vestri scripsit vobis praeceptum istud. 
41N||10||6||248330	Ab initio autem creaturae masculum et feminam fecit eos. 
41N||10||7||248340	Propter hoc relinquet homo patrem suum et matrem et adhaerebit ad uxorern suam, 
41N||10||8||248350	et erunt duo in carne una; itaque iam non sunt duo sed una caro. 
41N||10||9||248360	Quod ergo Deus coniunxit, homo non separet ”. 
41N||10||10||248370	Et domo iterum discipuli de hoc interrogabant eum. 
41N||10||11||248380	Et dicit illis: “ Quicumque dimiserit uxorem suam et aliam duxerit, adulterium committit in eam; 
41N||10||12||248390	et si ipsa dimiserit virum suum et alii nupserit, moechatur ”.
41N||10||13||248400	Et offerebant illi parvulos, ut tangeret illos; discipuli autem comminabantur eis. 
41N||10||14||248410	At videns Iesus, indigne tulit et ait illis: “ Sinite parvulos venire ad me. Ne prohibueritis eos; talium est enim regnum Dei. 
41N||10||15||248420	Amen dico vobis: Quisquis non receperit regnum Dei velut parvulus, non intrabit in illud ”. 
41N||10||16||248430	Et complexans eos benedicebat imponens manus super illos.
41N||10||17||248440	Et cum egrederetur in viam, accurrens quidam et, genu flexo ante eum, rogabat eum: “ Magister bone, quid faciam ut vitam aeternam percipiam? ”. 
41N||10||18||248450	Iesus autem dixit ei: “ Quid me dicis bonum? Nemo bonus, nisi unus Deus. 
41N||10||19||248460	Praecepta nosti: ne occidas, ne adulteres, ne fureris, ne falsum testimonium dixeris, ne fraudem feceris, honora patrem tuum et matrem ”.
41N||10||20||248470	Ille autem dixit ei: “ Magister, haec omnia conservavi a iuventute mea ”. 
41N||10||21||248480	Iesus autem intuitus eum dilexit eum et dixit illi: “ Unum tibi deest: vade, quaecumque habes, vende et da pauperibus et habebis thesaurum in caelo; et veni, sequere me ”. 
41N||10||22||248490	Qui contristatus in hoc verbo, abiit maerens: erat enim habens possessiones multas.
41N||10||23||248500	Et circumspiciens Iesus ait discipulis suis: “ Quam difficile, qui pecunias habent, in regnum Dei introibunt ”. 
41N||10||24||248510	Discipuli autem obstupescebant in verbis eius. At Iesus rursus respondens ait illis: “ Filii, quam diffficile est in regnum Dei introire. 
41N||10||25||248520	Facilius est camelum per foramen acus transire quam divitem intrare in regnum Dei ”. 
41N||10||26||248530	Qui magis admirabantur dicentes ad semetipsos: “ Et quis potest salvus fieri? ”. 
41N||10||27||248540	Intuens illos Iesus ait: “ Apud homines impossibile est sed non apud Deum: omnia enim possibilia sunt apud Deum ”.
41N||10||28||248550	Coepit Petrus ei dicere: “ Ecce nos dimisimus omnia et secuti sumus te ”. 
41N||10||29||248560	Ait Iesus: “ Amen dico vobis: Nemo est, qui reliquerit domum aut fratres aut sorores aut matrem aut patrem aut filios aut agros propter me et propter evangelium, 
41N||10||30||248570	qui non accipiat centies tantum nunc in tempore hoc, domos et fratres et sorores et matres et filios et agros cum persecutionibus, et in saeculo futuro vitam aeternam. 
41N||10||31||248580	Multi autem erunt primi novissimi, et novissimi primi ”.
41N||10||32||248590	Erant autem in via ascendentes in Hierosolymam, et praecedebat illos Iesus, et stupebant; illi autem sequentes timebant. Et assumens iterum Duodecim coepit illis dicere, quae essent ei eventura: 
41N||10||33||248600	“ Ecce ascendimus in Hierosolymam; et Filius hominis tradetur principibus sacerdotum et scribis, et damnabunt eum morte et tradent eum gentibus 
41N||10||34||248610	et illudent ei et conspuent eum et flagellabunt eum et interficient eum, et post tres dies resurget ”.
41N||10||35||248620	Et accedunt ad eum Iacobus et Ioannes filii Zebedaei dicentes ei: “ Magister, volumus, ut quodcumque petierimus a te, facias nobis ”. 
41N||10||36||248630	At ille dixit eis: “ Quid vultis, ut faciam vobis? ”. 
41N||10||37||248640	Illi autem dixerunt ei: “ Da nobis, ut unus ad dexteram tuam et alius ad sinistram sedeamus in gloria tua ”. 
41N||10||38||248650	Iesus autem ait eis: “ Nescitis quid petatis. Potestis bibere calicem, quem ego bibo, aut baptismum, quo ego baptizor, baptizari? ”. 
41N||10||39||248660	At illi dixerunt ei: “ Possumus ”. Iesus autem ait eis: “ Calicem quidem, quem ego bibo, bibetis et baptismum, quo ego baptizor, baptizabimini; 
41N||10||40||248670	sedere autem ad dexteram meam vel ad sinistram non est meum dare, sed quibus paratum est ”.
41N||10||41||248680	Et audientes decem coeperunt indignari de Iacobo et Ioanne. 
41N||10||42||248690	Et vocans eos Iesus ait illis: “ Scitis quia hi, qui videntur principari gentibus, dominantur eis, et principes eorum potestatem habent ipsorum. 
41N||10||43||248700	Non ita est autem in vobis, sed quicumque voluerit fieri maior inter vos, erit vester minister; 
41N||10||44||248710	et, quicumque voluerit in vobis primus esse, erit omnium servus; 
41N||10||45||248720	nam et Filius hominis non venit, ut ministraretur ei, sed ut ministraret et daret animam suam redemptionem pro multis ”.
41N||10||46||248730	Et veniunt Ierichum. Et proficiscente eo de Iericho et discipulis eius et plurima multitudine, filius Timaei Bartimaeus caecus sedebat iuxta viam mendicans. 
41N||10||47||248740	Qui cum audisset quia Iesus Nazarenus est, coepit clamare et dicere: “ Fili David Iesu, miserere mei! ”. 
41N||10||48||248750	Et comminabantur ei multi, ut taceret; at ille multo magis clamabat: “ Fili David, miserere mei! ”. 
41N||10||49||248760	Et stans Iesus dixit: “ Vocate illum ”. Et vocant caecum dicentes ei: “ Animaequior esto. Surge, vocat te ”. 
41N||10||50||248770	Qui, proiecto vestimento suo, exsiliens venit ad Iesum. 
41N||10||51||248780	Et respondens ei Iesus dixit: “ Quid vis tibi faciam? ”. Caecus autem dixit ei: “ Rabboni, ut videam ”. 
41N||10||52||248790	Et Iesus ait illi: “ Vade; fides tua te salvum fecit ”. Et confestim vidit et sequebatur eum in via.
41N||11||1||248800	Et cum appropinquarent Hierosolymae, Bethphage et Bethaniae ad montem Olivarum, mittit duos ex discipulis suis 
41N||11||2||248810	et ait illis: “ Ite in castellum, quod est contra vos, et statim introeuntes illud invenietis pullum ligatum, super quem nemo adhuc hominum sedit; solvite illum et adducite. 
41N||11||3||248820	Et si quis vobis dixerit: “Quid facitis hoc?”, dicite: “Domino necessarius est, et continuo illum remittit iterum huc” ”. 
41N||11||4||248830	Et abeuntes invenerunt pullum ligatum ante ianuam foris in bivio et solvunt eum. 
41N||11||5||248840	Et quidam de illic stantibus dicebant illis: “ Quid facitis solventes pullum? ”. 
41N||11||6||248850	Qui dixerunt eis, sicut dixerat Iesus; et dimiserunt eis. 
41N||11||7||248860	Et ducunt pullum ad Iesum et imponunt illi vestimenta sua; et sedit super eum. 
41N||11||8||248870	Et multi vestimenta sua straverunt in via, alii autem frondes, quas exciderant in agris. 
41N||11||9||248880	Et qui praeibant et qui sequebantur, clamabant: “ Hosanna! Benedictus, qui venit in nomine Domini! 
41N||11||10||248890	Benedictum, quod venit regnum patris nostri David! Hosanna in excelsis! ”.
41N||11||11||248900	Et introivit Hierosolymam in templum; et circumspectis omnibus, cum iam vespera esset hora, exivit in Bethaniam cum Duodecim.
41N||11||12||248910	Et altera die cum exirent a Bethania, esuriit. 
41N||11||13||248920	Cumque vidisset a longe ficum habentem folia, venit si quid forte inveniret in ea; et cum venisset ad eam, nihil invenit praeter folia: non enim erat tempus ficorum. 
41N||11||14||248930	Et respondens dixit ei: “ Iam non amplius in aeternum quisquam fructum ex te manducet ”. Et audiebant discipuli eius.
41N||11||15||248940	Et veniunt Hierosolymam. Et cum introisset in templum, coepit eicere vendentes et ementes in templo et mensas nummulariorum et cathedras vendentium columbas evertit; 
41N||11||16||248950	et non sinebat, ut quisquam vas transferret per templum. 
41N||11||17||248960	Et docebat dicens eis: “ Non scriptum est: “Domus mea domus orationis vocabitur omnibus gentibus”? Vos autem fecistis eam speluncam latronum ”.
41N||11||18||248970	Quo audito, principes sacerdotum et scribae quaerebant quomodo eum perderent; timebant enim eum, quoniam universa turba admirabatur super doctrina eius. 
41N||11||19||248980	Et cum vespera facta esset, egrediebantur de civitate.
41N||11||20||248990	Et cum mane transirent, viderunt ficum aridam factam a radicibus. 
41N||11||21||249000	Et recordatus Petrus dicit ei: “ Rabbi, ecce ficus, cui maledixisti, aruit ”. 
41N||11||22||249010	Et respondens Iesus ait illis: “ Habete fidem Dei! 
41N||11||23||249020	Amen dico vobis: Quicumque dixerit huic monti: “Tollere et mittere in mare”, et non haesitaverit in corde suo, sed crediderit quia, quod dixerit, fiat, fiet ei. 
41N||11||24||249030	Propterea dico vobis: Omnia, quaecumque orantes petitis, credite quia iam accepistis, et erunt vobis. 
41N||11||25||249040	Et cum statis in oratione, dimittite, si quid habetis adversus aliquem, ut et Pater vester, qui in caelis est, dimittat vobis peccata vestra ”. 
41N||11||26||249050	
41N||11||27||249060	Et veniunt rursus Hierosolymam. Et cum ambularet in templo, accedunt ad eum summi sacerdotes et scribae et seniores 
41N||11||28||249070	et dicebant illi: “ In qua potestate haec facis? Vel quis tibi dedit hanc potestatem, ut ista facias? ”. 
41N||11||29||249080	Iesus autem ait illis: “ Interrogabo vos unum verbum, et respondete mihi; et dicam vobis, in qua potestate haec faciam: 
41N||11||30||249090	Baptismum Ioannis de caelo erat an ex hominibus? Respondete mihi ”. 
41N||11||31||249100	At illi cogitabant secum dicentes: “ Si dixerimus: “De caelo”, dicet: “Quare ergo non credidistis ei?”; 
41N||11||32||249110	si autem dixerimus: “Ex hominibus?” ”. Timebant populum: omnes enim habebant Ioannem quia vere propheta esset. 
41N||11||33||249120	Et respondentes dicunt Iesu: “ Nescimus ”. Et Iesus ait illis: “ Neque ego dico vobis in qua potestate haec faciam ”.
41N||12||1||249130	Et coepit illis in parabolis loqui: “ Vineam pastinavit ho mo et circumdedit saepem et fodit lacum et aedificavit turrim et locavit eam agricolis et peregre profectus est. 
41N||12||2||249140	Et misit ad agricolas in tempore servum, ut ab agricolis acciperet de fructu vineae; 
41N||12||3||249150	qui apprehensum eum caeciderunt et dimiserunt vacuum. 
41N||12||4||249160	Et iterum misit ad illos alium servum; et illum in capite vulneraverunt et contumeliis affecerunt. 
41N||12||5||249170	Et alium misit, et illum occiderunt, et plures alios, quosdam caedentes, alios vero occidentes. 
41N||12||6||249180	Adhuc unum habebat, filium dilectum. Misit illum ad eos novissimum dicens: “Reverebuntur filium meum”. 
41N||12||7||249190	Coloni autem illi dixerunt ad invicem: “Hic est heres. Venite, occidamus eum, et nostra erit hereditas”. 
41N||12||8||249200	Et apprehendentes eum occiderunt et eiecerunt extra vineam. 
41N||12||9||249210	Quid ergo faciet dominus vineae? Veniet et perdet colonos et dabit vineam aliis. 
41N||12||10||249220	Nec Scripturam hanc legistis: “Lapidem quem reprobaverunt aedificantes, hic factus est in caput anguli;
41N||12||11||249230	a Domino factum est istud et est mirabile in oculis nostris”? ”.
41N||12||12||249240	Et quaerebant eum tenere et timuerunt turbam; cognoverunt enim quoniam ad eos parabolam hanc dixerit. Et relicto eo abierunt.
41N||12||13||249250	Et mittunt ad eum quosdam ex pharisaeis et herodianis, ut eum caperent in verbo. 
41N||12||14||249260	Qui venientes dicunt ei: “ Magister, scimus quia verax es et non curas quemquam; nec enim vides in faciem hominum, sed in veritate viam Dei doces. Licet dare tributum Caesari an non? Dabimus an non dabimus? ”. 
41N||12||15||249270	Qui sciens versutiam eorum ait illis: “ Quid me tentatis? Afferte mihi denarium, ut videam ”. 
41N||12||16||249280	At illi attulerunt. Et ait illis: “ Cuius est imago haec et inscriptio? ”. Illi autem dixerunt ei: “ Caesaris ”. 
41N||12||17||249290	Iesus autem dixit illis: “ Quae sunt Caesaris, reddite Caesari et, quae sunt Dei, Deo ”. Et mirabantur super eo.
41N||12||18||249300	Et veniunt ad eum sadducaei, qui dicunt resurrectionem non esse, et interrogabant eum dicentes: 
41N||12||19||249310	“ Magister, Moyses nobis scripsit, ut si cuius frater mortuus fuerit et reliquerit uxorem et filium non reliquerit, accipiat frater eius uxorem et resuscitet semen fratri suo. 
41N||12||20||249320	Septem fratres erant: et primus accepit uxorem et moriens non reliquit semen; 
41N||12||21||249330	et secundus accepit eam et mortuus est, non relicto semine; et tertius similiter; 
41N||12||22||249340	et septem non reliquerunt semen. Novissima omnium defuncta est et mulier. 
41N||12||23||249350	In resurrectione, cum resurrexerint, cuius de his erit uxor? Septem enim habuerunt eam uxorem ”. 
41N||12||24||249360	Ait illis Iesus: “ Non ideo erratis, quia non scitis Scripturas neque virtutem Dei? 
41N||12||25||249370	Cum enim a mortuis resurrexerint, neque nubent neque nubentur, sed sunt sicut angeli in caelis. 
41N||12||26||249380	De mortuis autem quod resurgant, non legistis in libro Moysis super rubum, quomodo dixerit illi Deus inquiens: “Ego sum Deus Abraham et Deus Isaac et Deus Iacob”? 
41N||12||27||249390	Non est Deus mortuorum sed vivorum! Multum erratis ”.
41N||12||28||249400	Et accessit unus de scribis, qui audierat illos conquirentes, videns quoniam bene illis responderit, interrogavit eum: “ Quod est primum omnium mandatum? ”. 
41N||12||29||249410	Iesus respondit: “ Primum est: “Audi, Israel: Dominus Deus noster Dominus unus est, 
41N||12||30||249420	et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua”. 
41N||12||31||249430	Secundum est illud: “Diliges proximum tuum tamquam teipsum”. Maius horum aliud mandatum non est ”. 
41N||12||32||249440	Et ait illi scriba: “ Bene, Magister, in veritate dixisti: “Unus est, et non est alius praeter eum; 
41N||12||33||249450	et diligere eum ex toto corde et ex toto intellectu et ex tota fortitudine” et: “Diligere proximum tamquam seipsum” maius est omnibus holocautomatibus et sacrificiis ”. 
41N||12||34||249460	Et Iesus videns quod sapienter respondisset, dixit illi: “ Non es longe a regno Dei ”. Et nemo iam audebat eum interrogare.
41N||12||35||249470	Et respondens Iesus dicebat docens in templo: “ Quomodo dicunt scribae Christum filium esse David? 
41N||12||36||249480	Ipse David dixit in Spiritu Sancto: “Dixit Dominus Domino meo: Sede a dextris meis, donec ponam inimicos tuos sub pedibus tuis”.
41N||12||37||249490	Ipse David dicit eum Dominum, et unde est filius eius? ”. Et multa turba eum libenter audiebat.
41N||12||38||249500	Et dicebat in doctrina sua: “ Cavete a scribis, qui volunt in stolis ambulare et salutari in foro 
41N||12||39||249510	et in primis cathedris sedere in synagogis et primos discubitus in cenis; 
41N||12||40||249520	qui devorant domos viduarum et ostentant prolixas orationes. Hi accipient amplius iudicium ”.
41N||12||41||249530	Et sedens contra gazophylacium aspiciebat quomodo turba iactaret aes in gazophylacium; et multi divites iactabant multa. 
41N||12||42||249540	Et cum venisset una vidua pauper, misit duo minuta, quod est quadrans. 
41N||12||43||249550	Et convocans discipulos suos ait illis: “ Amen dico vobis: Vidua haec pauper plus omnibus misit, qui miserunt in gazophylacium: 
41N||12||44||249560	Omnes enim ex eo, quod abundabat illis, miserunt; haec vero de penuria sua omnia, quae habuit, misit, totum victum suum ”.
41N||13||1||249570	Et cum egrederetur de tem plo, ait illi unus ex discipulis suis: “ Magister, aspice quales lapides et quales structurae ”. 
41N||13||2||249580	Et Iesus ait illi: “ Vides has magnas aedificationes? Hic non relinquetur lapis super lapidem, qui non destruatur ”. 
41N||13||3||249590	Et cum sederet in montem Olivarum contra templum, interrogabat eum separatim Petrus et Iacobus et Ioannes et Andreas: 
41N||13||4||249600	“ Dic nobis: Quando ista erunt, et quod signum erit, quando haec omnia incipient consummari? ”.
41N||13||5||249610	Iesus autem coepit dicere illis: “ Videte, ne quis vos seducat. 
41N||13||6||249620	Multi venient in nomine meo dicentes: “Ego sum”, et multos seducent. 
41N||13||7||249630	Cum audieritis autem bella et opiniones bellorum, ne timueritis; oportet fieri sed nondum finis. 
41N||13||8||249640	Exsurget enim gens super gentem, et regnum super regnum, erunt terrae motus per loca, erunt fames; initium dolorum haec.
41N||13||9||249650	Videte autem vosmetipsos. Tradent vos conciliis, et in synagogis vapulabitis et ante praesides et reges stabitis propter me in testimonium illis. 
41N||13||10||249660	Et in omnes gentes primum oportet praedicari evangelium. 
41N||13||11||249670	Et cum duxerint vos tradentes, nolite praecogitare quid loquamini, sed, quod datum vobis fuerit in illa hora, id loquimini: non enim estis vos loquentes sed Spiritus Sanctus. 
41N||13||12||249680	Et tradet frater fratrem in mortem, et pater filium; et consurgent filii in parentes et morte afficient eos; 
41N||13||13||249690	et eritis odio omnibus propter nomen meum. Qui autem sustinuerit in finem, hic salvus erit.
41N||13||14||249700	Cum autem videritis abominationem desolationis stantem, ubi non debet, qui legit, intellegat: tunc, qui in Iudaea sunt, fugiant in montes; 
41N||13||15||249710	qui autem super tectum, ne descendat nec introeat, ut tollat quid de domo sua; 
41N||13||16||249720	et, qui in agro erit, non revertatur retro tollere vestimentum suum. 
41N||13||17||249730	Vae autem praegnantibus et nutrientibus in illis diebus! 
41N||13||18||249740	Orate vero, ut hieme non fiat: 
41N||13||19||249750	erunt enim dies illi tribulatio talis, qualis non fuit ab initio creaturae, quam condidit Deus, usque nunc, neque fiet. 
41N||13||20||249760	Et nisi breviasset Dominus dies, non fuisset salva omnis caro. Sed propter electos, quos elegit, breviavit dies. 
41N||13||21||249770	Et tunc, si quis vobis dixerit: “Ecce hic est Christus, ecce illic”, ne credideritis. 
41N||13||22||249780	Exsurgent enim pseudochristi et pseudoprophetae et dabunt signa et portenta ad seducendos, si potest fieri, electos. 
41N||13||23||249790	Vos autem videte; praedixi vobis omnia.
41N||13||24||249800	Sed in illis diebus post tribulationem illam sol contenebrabitur, et luna non dabit splendorem suum, 
41N||13||25||249810	et erunt stellae de caelo decidentes, et virtutes, quae sunt in caelis, movebuntur.
41N||13||26||249820	Et tunc videbunt Filium hominis venientem in nubibus cum virtute multa et gloria. 
41N||13||27||249830	Et tunc mittet angelos et congregabit electos suos a quattuor ventis, a summo terrae usque ad summum caeli.
41N||13||28||249840	A ficu autem discite parabolam: cum iam ramus eius tener fuerit et germinaverit folia, cognoscitis quia in proximo sit aestas. 
41N||13||29||249850	Sic et vos, cum videritis haec fieri, scitote quod in proximo sit in ostiis. 
41N||13||30||249860	Amen dico vobis: Non transiet generatio haec, donec omnia ista fiant. 
41N||13||31||249870	Caelum et terra transibunt, verba autem mea non transibunt. 
41N||13||32||249880	De die autem illo vel hora nemo scit, neque angeli in caelo neque Filius, nisi Pater.
41N||13||33||249890	Videte, vigilate; nescitis enim, quando tempus sit. 
41N||13||34||249900	Sicut homo, qui peregre profectus reliquit domum suam et dedit servis suis potestatem, unicuique opus suum, ianitori quoque praecepit, ut vigilaret. 
41N||13||35||249910	Vigilate ergo; nescitis enim quando dominus domus veniat, sero an media nocte an galli cantu an mane; 
41N||13||36||249920	ne, cum venerit repente, inveniat vos dormientes. 
41N||13||37||249930	Quod autem vobis dico, omnibus dico: Vigilate! ”.
41N||14||1||249940	Erat autem Pascha et Azy ma post biduum. Et quaerebant summi sacerdotes et scribae, quomodo eum dolo tenerent et occiderent; 
41N||14||2||249950	dicebant enim: “ Non in die festo, ne forte tumultus fieret populi ”.
41N||14||3||249960	Et cum esset Bethaniae in domo Simonis leprosi et recumberet, venit mulier habens alabastrum unguenti nardi puri pretiosi; fracto alabastro, effudit super caput eius. 
41N||14||4||249970	Erant autem quidam indigne ferentes intra semetipsos: “ Ut quid perditio ista unguenti facta est? 
41N||14||5||249980	Poterat enim unguentum istud veniri plus quam trecentis denariis et dari pauperibus ”. Et fremebant in eam.
41N||14||6||249990	Iesus autem dixit: “ Sinite eam; quid illi molesti estis? Bonum opus operata est in me. 
41N||14||7||250000	Semper enim pauperes habetis vobiscum et, cum volueritis, potestis illis bene facere; me autem non semper habetis. 
41N||14||8||250010	Quod habuit, operata est: praevenit ungere corpus meum in sepulturam. 
41N||14||9||250020	Amen autem dico vobis: Ubicumque praedicatum fuerit evangelium in universum mundum, et, quod fecit haec, narrabitur in memoriam eius ”.
41N||14||10||250030	Et Iudas Iscarioth, unus de Duodecim, abiit ad summos sacerdotes, ut proderet eum illis. 
41N||14||11||250040	Qui audientes gavisi sunt et promiserunt ei pecuniam se daturos. Et quaerebat quomodo illum opportune traderet.
41N||14||12||250050	Et primo die Azymorum, quando Pascha immolabant, dicunt ei discipuli eius: “ Quo vis eamus et paremus, ut manduces Pascha? ”.
41N||14||13||250060	Et mittit duos ex discipulis suis et dicit eis: “ Ite in civitatem, et occurret vobis homo lagoenam aquae baiulans; sequimini eum 
41N||14||14||250070	et, quocumque introierit, dicite domino domus: “Magister dicit: Ubi est refectio mea, ubi Pascha cum discipulis meis manducem?”. 
41N||14||15||250080	Et ipse vobis demonstrabit cenaculum grande stratum paratum; et illic parate nobis ”. 
41N||14||16||250090	Et abierunt discipuli et venerunt in civitatem et invenerunt, sicut dixerat illis, et paraverunt Pascha.
41N||14||17||250100	Et vespere facto, venit cum Duodecim. 
41N||14||18||250110	Et discumbentibus eis et manducantibus, ait Iesus: “ Amen dico vobis: Unus ex vobis me tradet, qui manducat mecum ”. 
41N||14||19||250120	Coeperunt contristari et dicere ei singillatim: “ Numquid ego? ”. 
41N||14||20||250130	Qui ait illis: “ Unus ex Duodecim, qui intingit mecum in catino. 
41N||14||21||250140	Nam Filius quidem hominis vadit, sicut scriptum est de eo. Vae autem homini illi, per quem Filius hominis traditur! Bonum est ei, si non esset natus homo ille ”.
41N||14||22||250150	Et manducantibus illis, accepit panem et benedicens fregit et dedit eis et ait: “ Sumite: hoc est corpus meum ”. 
41N||14||23||250160	Et accepto calice, gratias agens dedit eis; et biberunt ex illo omnes. 
41N||14||24||250170	Et ait illis: “ Hic est sanguis meus novi testamenti, qui pro multis effunditur. 
41N||14||25||250180	Amen dico vobis: Iam non bibam de genimine vitis usque in diem illum, cum illud bibam novum in regno Dei ”.
41N||14||26||250190	Et hymno dicto, exierunt in montem Olivarum. 
41N||14||27||250200	Et ait eis Iesus: “ Omnes scandalizabimini, quia scriptum est: “Percutiam pastorem, et dispergentur oves”.
41N||14||28||250210	Sed posteaquam resurrexero, praecedam vos in Galilaeam ”. 
41N||14||29||250220	Petrus autem ait ei: “ Et si omnes scandalizati fuerint, sed non ego ”. 
41N||14||30||250230	Et ait illi Iesus: “ Amen dico tibi: Tu hodie, in nocte hac, priusquam bis gallus vocem dederit, ter me es negaturus ”. 
41N||14||31||250240	At ille amplius loquebatur: “ Et si oportuerit me commori tibi, non te negabo ”. Similiter autem et omnes dicebant.
41N||14||32||250250	Et veniunt in praedium, cui nomen Gethsemani; et ait discipulis suis: “ Sedete hic, donec orem ”. 
41N||14||33||250260	Et assumit Petrum et Iacobum et Ioannem secum et coepit pavere et taedere; 
41N||14||34||250270	et ait illis: “ Tristis est anima mea usque ad mortem; sustinete hic et vigilate ”. 
41N||14||35||250280	Et cum processisset paululum, procidebat super terram et orabat, ut, si fieri posset, transiret ab eo hora; 
41N||14||36||250290	et dicebat: “ Abba, Pater! Omnia tibi possibilia sunt. Transfer calicem hunc a me; sed non quod ego volo, sed quod tu ”. 
41N||14||37||250300	Et venit et invenit eos dormientes; et ait Petro: “ Simon, dormis? Non potuisti una hora vigilare? 
41N||14||38||250310	Vigilate et orate, ut non intretis in tentationem; spiritus quidem promptus, caro vero infirma ”. 
41N||14||39||250320	Et iterum abiens oravit, eundem sermonem dicens. 
41N||14||40||250330	Et veniens denuo invenit eos dormientes; erant enim oculi illorum ingravati, et ignorabant quid responderent ei. 
41N||14||41||250340	Et venit tertio et ait illis: “ Dormite iam et requiescite? Sufficit, venit hora: ecce traditur Filius hominis in manus peccatorum. 
41N||14||42||250350	Surgite, eamus; ecce, qui me tradit, prope est ”.
41N||14||43||250360	Et confestim, adhuc eo loquente, venit Iudas unus ex Duodecim, et cum illo turba cum gladiis et lignis a summis sacerdotibus et scribis et senioribus. 
41N||14||44||250370	Dederat autem traditor eius signum eis dicens: “ Quemcumque osculatus fuero, ipse est; tenete eum et ducite caute ”. 
41N||14||45||250380	Et cum venisset, statim accedens ad eum ait: “ Rabbi ”; et osculatus est eum. 
41N||14||46||250390	At illi manus iniecerunt in eum et tenuerunt eum. 
41N||14||47||250400	Unus autem quidam de circumstantibus educens gladium percussit servum summi sacerdotis et amputavit illi auriculam. 
41N||14||48||250410	Et respondens Iesus ait illis: “ Tamquam ad latronem existis cum gladiis et lignis comprehendere me? 
41N||14||49||250420	Cotidie eram apud vos in templo docens, et non me tenuistis; sed adimpleantur Scripturae ”.
41N||14||50||250430	Et relinquentes eum omnes fugerunt. 
41N||14||51||250440	Et adulescens quidam sequebatur eum amictus sindone super nudo, et tenent eum; 
41N||14||52||250450	at ille, reiecta sindone, nudus profugit.
41N||14||53||250460	Et adduxerunt Iesum ad summum sacerdotem; et conveniunt omnes summi sacerdotes et seniores et scribae. 
41N||14||54||250470	Et Petrus a longe secutus est eum usque intro in atrium summi sacerdotis et sedebat cum ministris et calefaciebat se ad ignem. 
41N||14||55||250480	Summi vero sacerdotes et omne concilium quaerebant adversus Iesum testimonium, ut eum morte afficerent, nec inveniebant. 
41N||14||56||250490	Multi enim testimonium falsum dicebant adversus eum, et convenientia testimonia non erant. 
41N||14||57||250500	Et quidam surgentes falsum testimonium ferebant adversus eum dicentes: 
41N||14||58||250510	“ Nos audivimus eum dicentem: “Ego dissolvam templum hoc manu factum et intra triduum aliud non manu factum aedificabo” ”. 
41N||14||59||250520	Et ne ita quidem conveniens erat testimonium illorum. 
41N||14||60||250530	Et exsurgens summus sacerdos in medium interrogavit Iesum dicens: “ Non respondes quidquam ad ea, quae isti testantur adversum te? ”. 
41N||14||61||250540	Ille autem tacebat et nihil respondit. Rursum summus sacerdos interrogabat eum et dicit ei: “ Tu es Christus filius Benedicti? ”. 
41N||14||62||250550	Iesus autem dixit: “ Ego sum, et videbitis Filium hominis a dextris sedentem Virtutis et venientem cum nubibus caeli ”.
41N||14||63||250560	Summus autem sacerdos scindens vestimenta sua ait: “ Quid adhuc necessarii sunt nobis testes? 
41N||14||64||250570	Audistis blasphemiam. Quid vobis videtur? ”. Qui omnes condemnaverunt eum esse reum mortis.
41N||14||65||250580	Et coeperunt quidam conspuere eum et velare faciem eius et colaphis eum caedere et dicere ei: “ Prophetiza ”; et ministri alapis eum caedebant.
41N||14||66||250590	Et cum esset Petrus in atrio deorsum, venit una ex ancillis summi sacerdotis 
41N||14||67||250600	et, cum vidisset Petrum calefacientem se, aspiciens illum ait: “ Et tu cum hoc Nazareno, Iesu, eras! ”. 
41N||14||68||250610	At ille negavit dicens: “ Neque scio neque novi quid tu dicas! ”. Et exiit foras ante atrium, et gallus cantavit. 
41N||14||69||250620	Et ancilla, cum vidisset illum, rursus coepit dicere circumstantibus: “ Hic ex illis est! ”. 
41N||14||70||250630	At ille iterum negabat. Et post pusillum rursus, qui astabant, dicebant Petro: “ Vere ex illis es, nam et Galilaeus es ”. 
41N||14||71||250640	Ille autem coepit anathematizare et iurare: “ Nescio hominem istum, quem dicitis! ”. 
41N||14||72||250650	Et statim iterum gallus cantavit; et recordatus est Petrus verbi, sicut dixerat ei Iesus: “ Priusquam gallus cantet bis, ter me negabis ”. Et coepit flere.
41N||15||1||250660	Et confestim mane consilium facientes summi sacerdotes cum senioribus et scribis, id est universum concilium, vincientes Iesum duxerunt et tradiderunt Pilato. 
41N||15||2||250670	Et interrogavit eum Pilatus: “ Tu es rex Iudaeorum? ”. At ille respondens ait illi: “ Tu dicis ”. 
41N||15||3||250680	Et accusabant eum summi sacerdotes in multis. 
41N||15||4||250690	Pilatus autem rursum interrogabat eum dicens: “ Non respondes quidquam? Vide in quantis te accusant ”. 
41N||15||5||250700	Iesus autem amplius nihil respondit, ita ut miraretur Pilatus.
41N||15||6||250710	Per diem autem festum dimittere solebat illis unum ex vinctis, quem peterent. 
41N||15||7||250720	Erat autem qui dicebatur Barabbas, vinctus cum seditiosis, qui in seditione fecerant homicidium. 
41N||15||8||250730	Et cum ascendisset turba, coepit rogare, sicut faciebat illis. 
41N||15||9||250740	Pilatus autem respondit eis et dixit: “ Vultis dimittam vobis regem Iudaeorum? ”. 
41N||15||10||250750	Sciebat enim quod per invidiam tradidissent eum summi sacerdotes. 
41N||15||11||250760	Pontifices autem concitaverunt turbam, ut magis Barabbam dimitteret eis. 
41N||15||12||250770	Pilatus autem iterum respondens aiebat illis: “ Quid ergo vultis faciam regi Iudaeorum? ”. 
41N||15||13||250780	At illi iterum clamaverunt: “ Crucifige eum! ”. 
41N||15||14||250790	Pilatus vero dicebat eis: “ Quid enim mali fecit? ”. At illi magis clamaverunt: “ Crucifige eum! ”. 
41N||15||15||250800	Pilatus autem, volens populo satisfacere, dimisit illis Barabbam et tradidit Iesum flagellis caesum, ut crucifigeretur.
41N||15||16||250810	Milites autem duxerunt eum intro in atrium, quod est praetorium, et convocant totam cohortem. 
41N||15||17||250820	Et induunt eum purpuram et imponunt ei plectentes spineam coronam; 
41N||15||18||250830	et coeperunt salutare eum: “ Ave, rex Iudaeorum! ”, 
41N||15||19||250840	et percutiebant caput eius arundine et conspuebant eum et ponentes genua adorabant eum. 
41N||15||20||250850	Et postquam illuserunt ei, exuerunt illum purpuram et induerunt eum vestimentis suis. Et educunt illum, ut crucifigerent eum.
41N||15||21||250860	Et angariant praetereuntem quempiam Simonem Cyrenaeum venientem de villa, patrem Alexandri et Rufi, ut tolleret crucem eius. 
41N||15||22||250870	Et perducunt illum in Golgotha locum, quod est interpretatum Calvariae locus. 
41N||15||23||250880	Et dabant ei myrrhatum vinum; ille autem non accepit.
41N||15||24||250890	Et crucifigunt eum et dividunt vestimenta eius, mittentes sortem super eis, quis quid tolleret. 
41N||15||25||250900	Erat autem hora tertia, et crucifixerunt eum. 
41N||15||26||250910	Et erat titulus causae eius inscriptus: “ Rex Iudaeorum ”. 
41N||15||27||250920	Et cum eo crucifigunt duos latrones, unum a dextris et alium a sinistris eius. 
41N||15||28||250930	
41N||15||29||250940	Et praetereuntes blasphemabant eum moventes capita sua et dicentes: “ Vah, qui destruit templum et in tribus diebus aedificat; 
41N||15||30||250950	salvum fac temetipsum descendens de cruce! ”. 
41N||15||31||250960	Similiter et summi sacerdotes ludentes ad alterutrum cum scribis dicebant: “ Alios salvos fecit, seipsum non potest salvum facere. 
41N||15||32||250970	Christus rex Israel descendat nunc de cruce, ut videamus et credamus ”. Etiam qui cum eo crucifixi erant, conviciabantur ei.
41N||15||33||250980	Et, facta hora sexta, tenebrae factae sunt per totam terram usque in horam nonam. 
41N||15||34||250990	Et hora nona exclamavit Iesus voce magna: “ Heloi, Heloi, lema sabacthani? ”, quod est interpretatum: “ Deus meus, Deus meus, ut quid dereliquisti me? ”. 
41N||15||35||251000	Et quidam de circumstantibus audientes dicebant: “ Ecce, Eliam vocat ”. 
41N||15||36||251010	Currens autem unus et implens spongiam aceto circumponensque calamo potum dabat ei dicens: “ Sinite, videamus, si veniat Elias ad deponendum eum ”. 
41N||15||37||251020	Iesus autem, emissa voce magna, exspiravit.
41N||15||38||251030	Et velum templi scissum est in duo a sursum usque deorsum.
41N||15||39||251040	Videns autem centurio, qui ex adverso stabat, quia sic clamans exspirasset, ait: “ Vere homo hic Filius Dei erat ”.
41N||15||40||251050	Erant autem et mulieres de longe aspicientes, inter quas et Maria Magdalene et Maria Iacobi minoris et Iosetis mater et Salome, 
41N||15||41||251060	quae, cum esset in Galilaea, sequebantur eum et ministrabant ei, et aliae multae, quae simul cum eo ascenderant Hierosolymam.
41N||15||42||251070	Et cum iam sero esset factum, quia erat Parasceve, quod est ante sabbatum, 
41N||15||43||251080	venit Ioseph ab Arimathaea nobilis decurio, qui et ipse erat exspectans regnum Dei, et audacter introivit ad Pilatum et petiit corpus Iesu. 
41N||15||44||251090	Pilatus autem miratus est si iam obisset, et, accersito centurione, interrogavit eum si iam mortuus esset, 
41N||15||45||251100	et, cum cognovisset a centurione, donavit corpus Ioseph. 
41N||15||46||251110	Is autem mercatus sindonem et deponens eum involvit sindone et posuit eum in monumento, quod erat excisum de petra, et advolvit lapidem ad ostium monumenti. 
41N||15||47||251120	Maria autem Magdalene et Maria Iosetis aspiciebant, ubi positus esset.
41N||16||1||251130	Et cum transisset sabbatum, Maria Magdalene et Maria Iacobi et Salome emerunt aromata, ut venientes ungerent eum. 
41N||16||2||251140	Et valde mane, prima sabbatorum, veniunt ad monumentum, orto iam sole. 
41N||16||3||251150	Et dicebant ad invicem: “ Quis revolvet nobis lapidem ab ostio monumenti? ”. 
41N||16||4||251160	Et respicientes vident revolutum lapidem; erat quippe magnus valde. 
41N||16||5||251170	Et introeuntes in monumentum viderunt iuvenem sedentem in dextris, coopertum stola candida, et obstupuerunt. 
41N||16||6||251180	Qui dicit illis: “ Nolite expavescere! Iesum quaeritis Nazarenum crucifixum. Surrexit, non est hic; ecce locus, ubi posuerunt eum. 
41N||16||7||251190	Sed ite, dicite discipulis eius et Petro: “Praecedit vos in Galilaeam. Ibi eum videbitis, sicut dixit vobis” ”. 
41N||16||8||251200	Et exeuntes fugerunt de monumento; invaserat enim eas tremor et pavor, et nemini quidquam dixerunt, timebant enim.
41N||16||9||251210	Surgens autem mane, prima sabbati, apparuit primo Mariae Magdalenae, de qua eiecerat septem daemonia. 
41N||16||10||251220	Illa vadens nuntiavit his, qui cum eo fuerant, lugentibus et flentibus; 
41N||16||11||251230	et illi audientes quia viveret et visus esset ab ea, non crediderunt. 
41N||16||12||251240	Post haec autem duobus ex eis ambulantibus ostensus est in alia effigie euntibus in villam; 
41N||16||13||251250	et illi euntes nuntiaverunt ceteris, nec illis crediderunt.
41N||16||14||251260	Novissime recumbentibus illis Undecim apparuit, et exprobravit incredulitatem illorum et duritiam cordis, quia his, qui viderant eum resuscitatum, non crediderant. 
41N||16||15||251270	Et dixit eis: “ Euntes in mundum universum praedicate evangelium omni creaturae. 
41N||16||16||251280	Qui crediderit et baptizatus fuerit, salvus erit; qui vero non crediderit, condemnabitur. 
41N||16||17||251290	Signa autem eos, qui crediderint, haec sequentur: in nomine meo daemonia eicient, linguis loquentur novis, 
41N||16||18||251300	serpentes tollent, et, si mortiferum quid biberint, non eos nocebit, super aegrotos manus imponent, et bene habebunt ”.
41N||16||19||251310	Et Dominus quidem Iesus, postquam locutus est eis, assumptus est in caelum et sedit a dextris Dei.
41N||16||20||251320	Illi autem profecti praedicaverunt ubique, Domino cooperante et sermonem confirmante, sequentibus signis.
42N||1||1||251330	Quoniam quidem multi conati sunt ordinare narrationem, quae in nobis completae sunt, rerum, 
42N||1||2||251340	sicut tradiderunt nobis, qui ab initio ipsi viderunt et ministri fuerunt verbi, 
42N||1||3||251350	visum est et mihi, adsecuto a principio omnia, diligenter ex ordine tibi scribere, optime Theophile, 
42N||1||4||251360	ut cognoscas eorum verborum, de quibus eruditus es, firmitatem.
42N||1||5||251370	Fuit in diebus Herodis regis Iudaeae sacerdos quidam nomine Zacharias de vice Abiae, et uxor illi de filiabus Aaron, et nomen eius Elisabeth. 
42N||1||6||251380	Erant autem iusti ambo ante Deum, incedentes in omnibus mandatis et iustificationibus Domini, irreprehensibiles. 
42N||1||7||251390	Et non erat illis filius, eo quod esset Elisabeth sterilis, et ambo processissent in diebus suis.
42N||1||8||251400	Factum est autem, cum sacerdotio fungeretur in ordine vicis suae ante Deum, 
42N||1||9||251410	secundum consuetudinem sacerdotii sorte exiit, ut incensum poneret ingressus in templum Domini; 
42N||1||10||251420	et omnis multitudo erat populi orans foris hora incensi. 
42N||1||11||251430	Apparuit autem illi angelus Domini stans a dextris altaris incensi; 
42N||1||12||251440	et Zacharias turbatus est videns, et timor irruit super eum. 
42N||1||13||251450	Ait autem ad illum angelus: “ Ne timeas, Zacharia, quoniam exaudita est deprecatio tua, et uxor tua Elisabeth pariet tibi filium, et vocabis nomen eius Ioannem. 
42N||1||14||251460	Et erit gaudium tibi et exsultatio, et multi in nativitate eius gaudebunt: 
42N||1||15||251470	erit enim magnus coram Domino et vinum et siceram non bibet et Spiritu Sancto replebitur adhuc ex utero matris suae 
42N||1||16||251480	et multos filiorum Israel convertet ad Dominum Deum ipsorum. 
42N||1||17||251490	Et ipse praecedet ante illum in spiritu et virtute Eliae, ut convertat corda patrum in filios et incredibiles ad prudentiam iustorum, parare Domino plebem perfectam ”. 
42N||1||18||251500	Et dixit Zacharias ad angelum: “ Unde hoc sciam? Ego enim sum senex, et uxor mea processit in diebus suis ”. 
42N||1||19||251510	Et respondens angelus dixit ei: “ Ego sum Gabriel, qui adsto ante Deum, et missus sum loqui ad te et haec tibi evangelizare. 
42N||1||20||251520	Et ecce: eris tacens et non poteris loqui usque in diem, quo haec fiant, pro eo quod non credidisti verbis meis, quae implebuntur in tempore suo ”.
42N||1||21||251530	Et erat plebs exspectans Zachariam, et mirabantur quod tardaret ipse in templo. 
42N||1||22||251540	Egressus autem non poterat loqui ad illos, et cognoverunt quod visionem vidisset in templo; et ipse erat innuens illis et permansit mutus.
42N||1||23||251550	Et factum est, ut impleti sunt dies officii eius, abiit in domum suam. 
42N||1||24||251560	Post hos autem dies concepit Elisabeth uxor eius et occultabat se mensibus quinque dicens: 
42N||1||25||251570	“ Sic mihi fecit Dominus in diebus, quibus respexit auferre opprobrium meum inter homines ”.
42N||1||26||251580	In mense autem sexto missus est angelus Gabriel a Deo in civitatem Galilaeae, cui nomen Nazareth, 
42N||1||27||251590	ad virginem desponsatam viro, cui nomen erat Ioseph de domo David, et nomen virginis Maria. 
42N||1||28||251600	Et ingressus ad eam dixit: “ Ave, gratia plena, Dominus tecum ”. 
42N||1||29||251610	Ipsa autem turbata est in sermone eius et cogitabat qualis esset ista salutatio. 
42N||1||30||251620	Et ait angelus ei: “ Ne timeas, Maria; invenisti enim gratiam apud Deum. 
42N||1||31||251630	Et ecce concipies in utero et paries filium et vocabis nomen eius Iesum. 
42N||1||32||251640	Hic erit magnus et Filius Altissimi vocabitur, et dabit illi Dominus Deus sedem David patris eius, 
42N||1||33||251650	et regnabit super domum Iacob in aeternum, et regni eius non erit finis ”.
42N||1||34||251660	Dixit autem Maria ad angelum: “ Quomodo fiet istud, quoniam virum non cognosco? ”. 
42N||1||35||251670	Et respondens angelus dixit ei: “ Spiritus Sanctus superveniet in te, et virtus Altissimi obumbrabit tibi: ideoque et quod nascetur sanctum, vocabitur Filius Dei. 
42N||1||36||251680	Et ecce Elisabeth cognata tua et ipsa concepit filium in senecta sua, et hic mensis est sextus illi, quae vocatur sterilis, 
42N||1||37||251690	quia non erit impossibile apud Deum omne verbum ”. 
42N||1||38||251700	Dixit autem Maria: “ Ecce ancilla Domini; fiat mihi secundum verbum tuum ”. Et discessit ab illa angelus.
42N||1||39||251710	Exsurgens autem Maria in diebus illis abiit in montana cum festinatione in civitatem Iudae 
42N||1||40||251720	et intravit in domum Zachariae et salutavit Elisabeth. 
42N||1||41||251730	Et factum est, ut audivit salutationem Mariae Elisabeth, exsultavit infans in utero eius, et repleta est Spiritu Sancto Elisabeth 
42N||1||42||251740	et exclamavit voce magna et dixit: “ Benedicta tu inter mulieres, et benedictus fructus ventris tui. 
42N||1||43||251750	Et unde hoc mihi, ut veniat mater Domini mei ad me? 
42N||1||44||251760	Ecce enim ut facta est vox salutationis tuae in auribus meis, exsultavit in gaudio infans in utero meo. 
42N||1||45||251770	Et beata, quae credidit, quoniam perficientur ea, quae dicta sunt ei a Domino ”.
42N||1||46||251780	Et ait Maria: “ Magnificat anima mea Dominum,
42N||1||47||251790	et exsultavit spiritus meus in Deo salvatore meo,
42N||1||48||251800	quia respexit humilitatem ancillae suae. Ecce enim ex hoc beatam me dicent omnes generationes,
42N||1||49||251810	quia fecit mihi magna, qui potens est, et sanctum nomen eius,
42N||1||50||251820	et misericordia eius in progenies et progenies timentibus eum.
42N||1||51||251830	Fecit potentiam in brachio suo, dispersit superbos mente cordis sui;
42N||1||52||251840	deposuit potentes de sede et exaltavit humiles;
42N||1||53||251850	esurientes implevit bonis et divites dimisit inanes.
42N||1||54||251860	Suscepit Israel puerum suum, recordatus misericordiae,
42N||1||55||251870	sicut locutus est ad patres nostros, Abraham et semini eius in saecula ”.
42N||1||56||251880	Mansit autem Maria cum illa quasi mensibus tribus et reversa est in domum suam. 
42N||1||57||251890	Elisabeth autem impletum est tempus pariendi, et peperit filium. 
42N||1||58||251900	Et audierunt vicini et cognati eius quia magnificavit Dominus misericordiam suam cum illa, et congratulabantur ei. 
42N||1||59||251910	Et factum est, in die octavo venerunt circumcidere puerum et vocabant eum nomine patris eius, Zachariam. 
42N||1||60||251920	Et respondens mater eius dixit: “ Nequaquam, sed vocabitur Ioannes ”. 
42N||1||61||251930	Et dixerunt ad illam: “ Nemo est in cognatione tua, qui vocetur hoc nomine ”. 
42N||1||62||251940	Innuebant autem patri eius quem vellet vocari eum. 
42N||1||63||251950	Et postulans pugillarem scripsit dicens: “ Ioannes est nomen eius ”. Et mirati sunt universi. 
42N||1||64||251960	Apertum est autem ilico os eius et lingua eius, et loquebatur benedicens Deum. 
42N||1||65||251970	Et factus est timor super omnes vicinos eorum, et super omnia montana Iudaeae divulgabantur omnia verba haec. 
42N||1||66||251980	Et posuerunt omnes, qui audierant, in corde suo dicentes: “ Quid putas puer iste erit? ”. Etenim manus Domini erat cum illo.
42N||1||67||251990	Et Zacharias pater eius impletus est Spiritu Sancto et prophetavit dicens:
42N||1||68||252000	“ Benedictus Dominus, Deus Israel, quia visitavit et fecit redemptionem plebi suae
42N||1||69||252010	et erexit cornu salutis nobis in domo David pueri sui,
42N||1||70||252020	sicut locutus est per os sanctorum, qui a saeculo sunt, prophetarum eius,
42N||1||71||252030	salutem ex inimicis nostris et de manu omnium, qui oderunt nos;
42N||1||72||252040	ad faciendam misericordiam cum patribus nostris et memorari testamenti sui sancti,
42N||1||73||252050	iusiurandum, quod iuravit ad Abraham patrem nostrum, daturum se nobis,
42N||1||74||252060	ut sine timore, de manu inimicorum liberati, serviamus illi
42N||1||75||252070	in sanctitate et iustitia coram ipso omnibus diebus nostris.
42N||1||76||252080	Et tu, puer, propheta Altissimi vocaberis: praeibis enim ante faciem Domini parare vias eius,
42N||1||77||252090	ad dandam scientiam salutis plebi eius in remissionem peccatorum eorum,
42N||1||78||252100	per viscera misericordiae Dei nostri, in quibus visitabit nos oriens ex alto,
42N||1||79||252110	illuminare his, qui in tenebris et in umbra mortis sedent, ad dirigendos pedes nostros in viam pacis ”.
42N||1||80||252120	Puer autem crescebat et confortabatur spiritu et erat in deserto usque in diem ostensionis suae ad Israel.
42N||2||1||252130	Factum est autem, in diebus il lis exiit edictum a Caesare Au gusto, ut describeretur universus orbis. 
42N||2||2||252140	Haec descriptio prima facta est praeside Syriae Quirino. 
42N||2||3||252150	Et ibant omnes, ut profiterentur, singuli in suam civitatem. 
42N||2||4||252160	Ascendit autem et Ioseph a Galilaea de civitate Nazareth in Iudaeam in civitatem David, quae vocatur Bethlehem, eo quod esset de domo et familia David, 
42N||2||5||252170	ut profiteretur cum Maria desponsata sibi, uxore praegnante. 
42N||2||6||252180	Factum est autem, cum essent ibi, impleti sunt dies, ut pareret, 
42N||2||7||252190	et peperit filium suum primogenitum; et pannis eum involvit et reclinavit eum in praesepio, quia non erat eis locus in deversorio.
42N||2||8||252200	Et pastores erant in regione eadem vigilantes et custodientes vigilias noctis supra gregem suum. 
42N||2||9||252210	Et angelus Domini stetit iuxta illos, et claritas Domini circumfulsit illos, et timuerunt timore magno. 
42N||2||10||252220	Et dixit illis angelus: “ Nolite timere; ecce enim evangelizo vobis gaudium magnum, quod erit omni populo, 
42N||2||11||252230	quia natus est vobis hodie Salvator, qui est Christus Dominus, in civitate David. 
42N||2||12||252240	Et hoc vobis signum: invenietis infantem pannis involutum et positum in praesepio ”. 
42N||2||13||252250	Et subito facta est cum angelo multitudo militiae caelestis laudantium Deum et dicentium:
42N||2||14||252260	“ Gloria in altissimis Deo, et super terram pax in hominibus bonae voluntatis ”.
42N||2||15||252270	Et factum est, ut discesserunt ab eis angeli in caelum, pastores loquebantur ad invicem: “ Transeamus usque Bethlehem et videamus hoc verbum, quod factum est, quod Dominus ostendit nobis ”. 
42N||2||16||252280	Et venerunt festinantes et invenerunt Mariam et Ioseph et infantem positum in praesepio. 
42N||2||17||252290	Videntes autem notum fecerunt verbum, quod dictum erat illis de puero hoc. 
42N||2||18||252300	Et omnes, qui audierunt, mirati sunt de his, quae dicta erant a pastoribus ad ipsos. 
42N||2||19||252310	Maria autem conservabat omnia verba haec conferens in corde suo.
42N||2||20||252320	Et reversi sunt pastores glorificantes et laudantes Deum in omnibus, quae audierant et viderant, sicut dictum est ad illos.
42N||2||21||252330	Et postquam consummati sunt dies octo, ut circumcideretur, vocatum est nomen eius Iesus, quod vocatum est ab angelo, priusquam in utero conciperetur.
42N||2||22||252340	Et postquam impleti sunt dies purgationis eorum secundum legem Moysis, tulerunt illum in Hierosolymam, ut sisterent Domino, 
42N||2||23||252350	sicut scriptum est in lege Domini: “ Omne masculinum adaperiens vulvam sanctum Domino vocabitur ”, 
42N||2||24||252360	et ut darent hostiam secundum quod dictum est in lege Domini: par turturum aut duos pullos columbarum.
42N||2||25||252370	Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Israel, et Spiritus Sanctus erat super eum; 
42N||2||26||252380	et responsum acceperat ab Spiritu Sancto non visurum se mortem nisi prius videret Christum Domini. 
42N||2||27||252390	Et venit in Spiritu in templum. Et cum inducerent puerum Iesum parentes eius, ut facerent secundum consuetudinem legis pro eo, 
42N||2||28||252400	et ipse accepit eum in ulnas suas et benedixit Deum et dixit:
42N||2||29||252410	“ Nunc dimittis servum tuum, Domine, secundum verbum tuum in pace,
42N||2||30||252420	quia viderunt oculi mei salutare tuum,
42N||2||31||252430	quod parasti ante faciem omnium populorum,
42N||2||32||252440	lumen ad revelationem gentium et gloriam plebis tuae Israel ”.
42N||2||33||252450	Et erat pater eius et mater mirantes super his, quae dicebantur de illo. 
42N||2||34||252460	Et benedixit illis Simeon et dixit ad Mariam matrem eius: “ Ecce positus est hic in ruinam et resurrectionem multorum in Israel et in signum, cui contradicetur 
42N||2||35||252470	— et tuam ipsius animam pertransiet gladius — ut revelentur ex multis cordibus cogitationes ”.
42N||2||36||252480	Et erat Anna prophetissa, filia Phanuel, de tribu Aser. Haec processerat in diebus multis et vixerat cum viro annis septem a virginitate sua; 
42N||2||37||252490	et haec vidua usque ad annos octoginta quattuor, quae non discedebat de templo, ieiuniis et obsecrationibus serviens nocte ac die. 
42N||2||38||252500	Et haec ipsa hora superveniens confitebatur Deo et loquebatur de illo omnibus, qui exspectabant redemptionem Ierusalem.
42N||2||39||252510	Et ut perfecerunt omnia secundum legem Domini, reversi sunt in Galilaeam in civitatem suam Nazareth. 
42N||2||40||252520	Puer autem crescebat et confortabatur plenus sapientia; et gratia Dei erat super illum.
42N||2||41||252530	Et ibant parentes eius per omnes annos in Ierusalem in die festo Paschae. 
42N||2||42||252540	Et cum factus esset annorum duodecim, ascendentibus illis secundum consuetudinem diei festi, 
42N||2||43||252550	consummatisque diebus, cum redirent, remansit puer Iesus in Ierusalem, et non cognoverunt parentes eius. 
42N||2||44||252560	Existimantes autem illum esse in comitatu, venerunt iter diei et requirebant eum inter cognatos et notos; 
42N||2||45||252570	et non invenientes regressi sunt in Ierusalem requirentes eum. 
42N||2||46||252580	Et factum est, post triduum invenerunt illum in templo sedentem in medio doctorum, audientem illos et interrogantem eos; 
42N||2||47||252590	stupebant autem omnes, qui eum audiebant, super prudentia et responsis eius. 
42N||2||48||252600	Et videntes eum admirati sunt, et dixit Mater eius ad illum: “ Fili, quid fecisti nobis sic? Ecce pater tuus et ego dolentes quaerebamus te ”. 
42N||2||49||252610	Et ait ad illos: “ Quid est quod me quaerebatis? Nesciebatis quia in his, quae Patris mei sunt, oportet me esse? ”. 
42N||2||50||252620	Et ipsi non intellexerunt verbum, quod locutus est ad illos.
42N||2||51||252630	Et descendit cum eis et venit Nazareth et erat subditus illis. Et mater eius conservabat omnia verba in corde suo. 
42N||2||52||252640	Et Iesus proficiebat sapientia et aetate et gratia apud Deum et homines.
42N||3||1||252650	Anno autem quinto decimo im perii Tiberii Caesaris, procu rante Pontio Pilato Iudaeam, tetrarcha autem Galilaeae Herode, Philippo autem fratre eius tetrarcha Ituraeae et Trachonitidis regionis, et Lysania Abilinae tetrarcha, 
42N||3||2||252660	sub principe sacerdotum Anna et Caipha, factum est verbum Dei super Ioannem Zachariae filium in deserto. 
42N||3||3||252670	Et venit in omnem regionem circa Iordanem praedicans baptismum paenitentiae in remissionem peccatorum, 
42N||3||4||252680	sicut scriptum est in libro sermonum Isaiae prophetae: “ Vox clamantis in deserto: “Parate viam Domini, rectas facite semitas eius.
42N||3||5||252690	Omnis vallis implebitur, et omnis mons et collis humiliabitur; et erunt prava in directa, et aspera in vias planas:
42N||3||6||252700	et videbit omnis caro salutare Dei” ”.
42N||3||7||252710	Dicebat ergo ad turbas, quae exibant, ut baptizarentur ab ipso: “ Genimina viperarum, quis ostendit vobis fugere a ventura ira? 
42N||3||8||252720	Facite ergo fructus dignos paenitentiae et ne coeperitis dicere in vobis ipsis: “Patrem habemus Abraham”; dico enim vobis quia potest Deus de lapidibus istis suscitare Abrahae filios. 
42N||3||9||252730	Iam enim et securis ad radicem arborum posita est; omnis ergo arbor non faciens fructum bonum exciditur et in ignem mittitur ”.
42N||3||10||252740	Et interrogabant eum turbae dicentes: “ Quid ergo faciemus? ”. 
42N||3||11||252750	Respondens autem dicebat illis: “ Qui habet duas tunicas, det non habenti; et, qui habet escas, similiter faciat ”. 
42N||3||12||252760	Venerunt autem et publicani, ut baptizarentur, et dixerunt ad illum: “ Magister, quid faciemus? ”. 
42N||3||13||252770	At ille dixit ad eos: “ Nihil amplius quam constitutum est vobis, faciatis ”. 
42N||3||14||252780	Interrogabant autem eum et milites dicentes: “ Quid faciemus et nos? ”. Et ait illis: “ Neminem concutiatis neque calumniam faciatis et contenti estote stipendiis vestris ”.
42N||3||15||252790	Existimante autem populo et cogitantibus omnibus in cordibus suis de Ioanne, ne forte ipse esset Christus, 
42N||3||16||252800	respondit Ioannes dicens omnibus: “ Ego quidem aqua baptizo vos. Venit autem fortior me, cuius non sum dignus solvere corrigiam calceamentorum eius: ipse vos baptizabit in Spiritu Sancto et igni; 
42N||3||17||252810	cuius ventilabrum in manu eius ad purgandam aream suam et ad congregandum triticum in horreum suum, paleas autem comburet igni inexstinguibili ”.
42N||3||18||252820	Multa quidem et alia exhortans evangelizabat populum. 
42N||3||19||252830	Herodes autem tetrarcha, cum corriperetur ab illo de Herodiade uxore fratris sui et de omnibus malis, quae fecit Herodes, 
42N||3||20||252840	adiecit et hoc supra omnia et inclusit Ioannem in carcere.
42N||3||21||252850	Factum est autem, cum baptizaretur omnis populus, et Iesu baptizato et orante, apertum est caelum, 
42N||3||22||252860	et descendit Spiritus Sanctus corporali specie sicut columba super ipsum; et vox de caelo facta est: “ Tu es Filius meus dilectus; in te complacui mihi ”.
42N||3||23||252870	Et ipse Iesus erat incipiens quasi annorum triginta, ut putabatur, filius Ioseph, qui fuit Heli, 
42N||3||24||252880	qui fuit Matthat, qui fuit Levi, qui fuit Melchi, qui fuit Iannae, qui fuit Ioseph, 
42N||3||25||252890	qui fuit Matthathiae, qui fuit Amos, qui fuit Nahum, qui fuit Esli, qui fuit Naggae, 
42N||3||26||252900	qui fuit Maath, qui fuit Matthathiae, qui fuit Semei, qui fuit Iosech, qui fuit Ioda, 
42N||3||27||252910	qui fuit Ioanna, qui fuit Resa, qui fuit Zorobabel, qui fuit Salathiel, qui fuit Neri, 
42N||3||28||252920	qui fuit Melchi, qui fuit Addi, qui fuit Cosam, qui fuit Elmadam, qui fuit Her, 
42N||3||29||252930	qui fuit Iesu, qui fuit Eliezer, qui fuit Iorim, qui fuit Matthat, qui fuit Levi, 
42N||3||30||252940	qui fuit Simeon, qui fuit Iudae, qui fuit Ioseph, qui fuit Iona, qui fuit Eliachim, 
42N||3||31||252950	qui fuit Melea, qui fuit Menna, qui fuit Matthatha, qui fuit Nathan, qui fuit David, 
42N||3||32||252960	qui fuit Iesse, qui fuit Obed, qui fuit Booz, qui fuit Salmon, qui fuit Naasson, 
42N||3||33||252970	qui fuit Aminadab, qui fuit Admin, qui fuit Arni, qui fuit Esrom, qui fuit Phares, qui fuit Iudae, 
42N||3||34||252980	qui fuit Iacob, qui fuit Isaac, qui fuit Abrahae, qui fuit Thare, qui fuit Nachor, 
42N||3||35||252990	qui fuit Seruch, qui fuit Ragau, qui fuit Phaleg, qui fuit Heber, qui fuit Sala, 
42N||3||36||253000	qui fuit Cainan, qui fuit Arphaxad, qui fuit Sem, qui fuit Noe, qui fuit Lamech, 
42N||3||37||253010	qui fuit Mathusala, qui fuit Henoch, qui fuit Iared, qui fuit Malaleel, qui fuit Cainan, 
42N||3||38||253020	qui fuit Enos, qui fuit Seth, qui fuit Adam, qui fuit Dei.
42N||4||1||253030	Iesus autem plenus Spiritu Sancto regressus est ab Iordane et agebatur in Spiritu in deserto 
42N||4||2||253040	diebus quadraginta et tentabatur a Diabolo. Et nihil manducavit in diebus illis et, consummatis illis, esuriit. 
42N||4||3||253050	Dixit autem illi Diabolus: “ Si Filius Dei es, dic lapidi huic, ut panis fiat ”. 
42N||4||4||253060	Et respondit ad illum Iesus: “ Scriptum est: “Non in pane solo vivet homo” ”. 
42N||4||5||253070	Et sustulit illum et ostendit illi omnia regna orbis terrae in momento temporis; 
42N||4||6||253080	et ait ei Diabolus: “ Tibi dabo potestatem hanc universam et gloriam illorum, quia mihi tradita est, et, cui volo, do illam: 
42N||4||7||253090	tu ergo, si adoraveris coram me, erit tua omnis ”. 
42N||4||8||253100	Et respondens Iesus dixit illi: “ Scriptum est: “Dominum Deum tuum adorabis et illi soli servies” ”. 
42N||4||9||253110	Duxit autem illum in Ierusalem et statuit eum supra pinnam templi et dixit illi: “ Si Filius Dei es, mitte te hinc deorsum. 
42N||4||10||253120	Scriptum est enim: “Angelis suis mandabit de te, ut conservent te”
42N||4||11||253130	et: “In manibus tollent te, ne forte offendas ad lapidem pedem tuum” ”.
42N||4||12||253140	Et respondens Iesus ait illi: “ Dictum est: “Non tentabis Dominum Deum tuum” ”. 
42N||4||13||253150	Et consummata omni tentatione, Diabolus recessit ab illo usque ad tempus.
42N||4||14||253160	Et regressus est Iesus in virtute Spiritus in Galilaeam. Et fama exiit per universam regionem de illo. 
42N||4||15||253170	Et ipse docebat in synagogis eorum et magnificabatur ab omnibus.
42N||4||16||253180	Et venit Nazareth, ubi erat nutritus, et intravit secundum consuetudinem suam die sabbati in synagogam et surrexit legere. 
42N||4||17||253190	Et tradi tus est illi liber prophetae Isaiae; et ut revolvit librum, invenit locum, ubi scriptum erat:
42N||4||18||253200	“ Spiritus Domini super me; propter quod unxit me evangelizare pauperibus, misit me praedicare captivis remissionem et caecis visum, dimittere confractos in remissione,
42N||4||19||253210	praedicare annum Domini acceptum ”.
42N||4||20||253220	Et cum plicuisset librum, reddidit ministro et sedit; et omnium in synagoga oculi erant intendentes in eum. 
42N||4||21||253230	Coepit autem dicere ad illos: “ Hodie impleta est haec Scriptura in auribus vestris ”. 
42N||4||22||253240	Et omnes testimonium illi dabant et mirabantur in verbis gratiae, quae procedebant de ore ipsius, et dicebant: “ Nonne hic filius est Ioseph? ”. 
42N||4||23||253250	Et ait illis: “ Utique dicetis mihi hanc similitudinem: “Medice, cura teipsum; quanta audivimus facta in Capharnaum, fac et hic in patria tua” ”. 
42N||4||24||253260	Ait autem: “ Amen dico vobis: Nemo propheta acceptus est in patria sua. 
42N||4||25||253270	In veritate autem dico vobis: Multae viduae erant in diebus Eliae in Israel, quando clausum est caelum annis tribus et mensibus sex, cum facta est fames magna in omni terra; 
42N||4||26||253280	et ad nullam illarum missus est Elias nisi in Sarepta Sidoniae ad mulierem viduam. 
42N||4||27||253290	Et multi leprosi erant in Israel sub Eliseo propheta; et nemo eorum mundatus est nisi Naaman Syrus ”.
42N||4||28||253300	Et repleti sunt omnes in synagoga ira haec audientes; 
42N||4||29||253310	et surrexerunt et eiecerunt illum extra civitatem et duxerunt illum usque ad supercilium montis, supra quem civitas illorum erat aedificata, ut praecipitarent eum. 
42N||4||30||253320	Ipse autem transiens per medium illorum ibat.
42N||4||31||253330	Et descendit in Capharnaum civitatem Galilaeae. Et docebat illos sabbatis; 
42N||4||32||253340	et stupebant in doctrina eius, quia in potestate erat sermo ipsius. 
42N||4||33||253350	Et in synagoga erat homo habens spiritum daemonii immundi; et exclamavit voce magna: 
42N||4||34||253360	“ Sine; quid nobis et tibi, Iesu Nazarene? Venisti perdere nos? Scio te qui sis: Sanctus Dei ”. 
42N||4||35||253370	Et increpavit illi Iesus dicens: “ Obmutesce et exi ab illo! ”. Et cum proiecisset illum daemonium in medium, exiit ab illo nihilque illum nocuit. 
42N||4||36||253380	Et factus est pavor in omnibus; et colloquebantur ad invicem dicentes: “ Quod est hoc verbum, quia in potestate et virtute imperat immundis spiritibus, et exeunt? ”. 
42N||4||37||253390	Et divulgabatur fama de illo in omnem locum regionis.
42N||4||38||253400	Surgens autem de synagoga introivit in domum Simonis. Socrus autem Simonis tenebatur magna febri; et rogaverunt illum pro ea. 
42N||4||39||253410	Et stans super illam imperavit febri, et dimisit illam; et continuo surgens ministrabat illis.
42N||4||40||253420	Cum sol autem occidisset, omnes, qui habebant infirmos variis languoribus, ducebant illos ad eum; at ille singulis manus imponens curabat eos. 
42N||4||41||253430	Exibant autem daemonia a multis clamantia et dicentia: “ Tu es Filius Dei ”. Et increpans non sinebat ea loqui, quia sciebant ipsum esse Christum. 
42N||4||42||253440	Facta autem die, egressus ibat in desertum locum; et turbae requirebant eum et venerunt usque ad ipsum et detinebant illum, ne discederet ab eis. 
42N||4||43||253450	Quibus ille ait: “ Et aliis civitatibus oportet me evangelizare regnum Dei, quia ideo missus sum ”. 
42N||4||44||253460	Et erat praedicans in synagogis Iudaeae.
42N||5||1||253470	Factum est autem, cum turba urgeret illum et audiret verbum Dei, et ipse stabat secus stagnum Genesareth 
42N||5||2||253480	et vidit duas naves stantes secus stagnum; piscatores autem descenderant de illis et lavabant retia. 
42N||5||3||253490	Ascendens autem in unam navem, quae erat Simonis, rogavit eum a terra reducere pusillum; et sedens docebat de navicula turbas.
42N||5||4||253500	Ut cessavit autem loqui, dixit ad Simonem: “ Duc in altum et laxate retia vestra in capturam ”. 
42N||5||5||253510	Et respondens Simon dixit: “ Praeceptor, per totam noctem laborantes nihil cepimus; in verbo autem tuo laxabo retia ”. 
42N||5||6||253520	Et cum hoc fecissent, concluserunt piscium multitudinem copiosam; rumpebantur autem retia eorum. 
42N||5||7||253530	Et annuerunt sociis, qui erant in alia navi, ut venirent et adiuvarent eos; et venerunt et impleverunt ambas naviculas, ita ut mergerentur. 
42N||5||8||253540	Quod cum videret Simon Petrus, procidit ad genua Iesu dicens: “ Exi a me, quia homo peccator sum, Domine ”. 
42N||5||9||253550	Stupor enim circumdederat eum et omnes, qui cum illo erant, in captura piscium, quos ceperant; 
42N||5||10||253560	similiter autem et Iacobum et Ioannem, filios Zebedaei, qui erant socii Simonis. Et ait ad Simonem Iesus: “ Noli timere; ex hoc iam homines eris capiens ”. 
42N||5||11||253570	Et subductis ad terram navibus, relictis omnibus, secuti sunt illum.
42N||5||12||253580	Et factum est, cum esset in una civitatum, et ecce vir plenus lepra; et videns Iesum et procidens in faciem rogavit eum dicens: “ Domine, si vis, potes me mundare ”. 
42N||5||13||253590	Et extendens manum tetigit illum dicens: “ Volo, mundare! ”; et confestim lepra discessit ab illo. 
42N||5||14||253600	Et ipse praecepit illi, ut nemini diceret, sed: “ Vade, ostende te sacerdoti et offer pro emundatione tua, sicut praecepit Moyses, in testimonium illis ”. 
42N||5||15||253610	Perambulabat autem magis sermo de illo, et conveniebant turbae multae, ut audirent et curarentur ab infirmitatibus suis; 
42N||5||16||253620	ipse autem secedebat in desertis et orabat.
42N||5||17||253630	Et factum est, in una dierum, et ipse erat docens, et erant pharisaei sedentes et legis doctores, qui venerant ex omni castello Galilaeae et Iudaeae et Ierusalem; et virtus Domini erat ei ad sanandum. 
42N||5||18||253640	Et ecce viri portantes in lecto hominem, qui erat paralyticus, et quaerebant eum inferre et ponere ante eum. 
42N||5||19||253650	Et non invenientes qua parte illum inferrent prae turba, ascenderunt supra tectum et per tegulas summiserunt illum cum lectulo in medium ante Iesum. 
42N||5||20||253660	Quorum fidem ut vidit, dixit: “ Homo, remittuntur tibi peccata tua ”. 
42N||5||21||253670	Et coeperunt cogitare scribae et pharisaei dicentes: “ Quis est hic, qui loquitur blasphemias? Quis potest dimittere peccata nisi solus Deus? ”. 
42N||5||22||253680	Ut cognovit autem Iesus cogitationes eorum, respondens dixit ad illos: “ Quid cogitatis in cordibus vestris? 
42N||5||23||253690	Quid est facilius, dicere: “Dimittuntur tibi peccata tua”, an dicere: “Surge et ambula”? 
42N||5||24||253700	Ut autem sciatis quia Filius hominis potestatem habet in terra dimittere peccata — ait paralytico - : Tibi dico: Surge, tolle lectulum tuum et vade in domum tuam ”. 
42N||5||25||253710	Et confestim surgens coram illis tulit, in quo iacebat, et abiit in domum suam magnificans Deum. 
42N||5||26||253720	Et stupor apprehendit omnes, et magnificabant Deum; et repleti sunt timore dicentes: “ Vidimus mirabilia hodie ”.
42N||5||27||253730	Et post haec exiit et vidit publicanum nomine Levi sedentem ad teloneum et ait illi: “ Sequere me ”. 
42N||5||28||253740	Et relictis omnibus, surgens secutus est eum. 
42N||5||29||253750	Et fecit ei convivium magnum Levi in domo sua; et erat turba multa publicanorum et aliorum, qui cum illis erant discumbentes. 
42N||5||30||253760	Et murmurabant pharisaei et scribae eorum adversus discipulos eius dicentes: “ Quare cum publicanis et peccatoribus manducatis et bibitis? ”. 
42N||5||31||253770	Et respondens Iesus dixit ad illos: “ Non egent, qui sani sunt, medico, sed qui male habent. 
42N||5||32||253780	Non veni vocare iustos sed peccatores in paenitentiam ”.
42N||5||33||253790	At illi dixerunt ad eum: “ Discipuli Ioannis ieiunant frequenter et obsecrationes faciunt, similiter et pharisaeorum; tui autem edunt et bibunt ”. 
42N||5||34||253800	Quibus Iesus ait: “ Numquid potestis convivas nuptiarum, dum cum illis est sponsus, facere ieiunare? 
42N||5||35||253810	Venient autem dies; et cum ablatus fuerit ab illis sponsus, tunc ieiunabunt in illis diebus ”. 
42N||5||36||253820	Dicebat autem et similitudinem ad illos: “ Nemo abscindit commissuram a vestimento novo et immittit in vestimentum vetus; alioquin et novum rumpet, et veteri non conveniet commissura a novo. 
42N||5||37||253830	Et nemo mittit vinum novum in utres veteres; alioquin rumpet vinum novum utres et ipsum effundetur, et utres peribunt; 
42N||5||38||253840	sed vinum novum in utres novos mittendum est. 
42N||5||39||253850	Et nemo bibens vetus vult novum; dicit enim: “Vetus melius est!” ”.
42N||6||1||253860	Factum est autem in sabbato, cum transiret per sata, et velle bant discipuli eius spicas et manducabant confricantes manibus. 
42N||6||2||253870	Quidam autem pharisaeorum dixerunt: “ Quid facitis, quod non licet in sabbatis? ”. 
42N||6||3||253880	Et respondens Iesus ad eos dixit: “ Nec hoc legistis, quod fecit David, cum esurisset ipse et qui cum eo erant? 
42N||6||4||253890	Quomodo intravit in domum Dei et panes propositionis sumpsit et manducavit et dedit his, qui cum ipso erant, quos non licet manducare nisi tantum sacerdotibus? ”. 
42N||6||5||253900	Et dicebat illis: “ Dominus est sabbati Filius hominis ”.
42N||6||6||253910	Factum est autem in alio sabbato, ut intraret in synagogam et doceret; et erat ibi homo, et manus eius dextra erat arida. 
42N||6||7||253920	Observabant autem illum scribae et pharisaei, si sabbato curaret, ut invenirent accusare illum. 
42N||6||8||253930	Ipse vero sciebat cogitationes eorum et ait homini, qui habebat manum aridam: “ Surge et sta in medium ”. Et surgens stetit. 
42N||6||9||253940	Ait autem ad illos Iesus: “ Interrogo vos, si licet sabbato bene facere an male; animam salvam facere an perdere? ”. 
42N||6||10||253950	Et circumspectis omnibus illis, dixit illi: “ Extende manum tuam ”. Et fecit; et restituta est manus eius. 
42N||6||11||253960	Ipsi autem repleti sunt insipientia et colloquebantur ad invicem quidnam facerent Iesu.
42N||6||12||253970	Factum est autem in illis diebus, exiit in montem orare et erat pernoctans in oratione Dei. 
42N||6||13||253980	Et cum dies factus esset, vocavit discipulos suos et elegit Duodecim ex ipsis, quos et apostolos nominavit: 
42N||6||14||253990	Simonem, quem et cognominavit Petrum, et Andream fratrem eius et Iacobum et Ioannem et Philippum et Bartholomaeum 
42N||6||15||254000	et Matthaeum et Thomam et Iacobum Alphaei et Simonem, qui vocatur Zelotes, 
42N||6||16||254010	et Iudam Iacobi et Iudam Iscarioth, qui fuit proditor.
42N||6||17||254020	Et descendens cum illis stetit in loco campestri, et turba multa discipulorum eius, et multitudo copiosa plebis ab omni Iudaea et Ierusalem et maritima Tyri et Sidonis, 
42N||6||18||254030	qui venerunt, ut audirent eum et sanarentur a languoribus suis; et, qui vexabantur a spiritibus immundis, curabantur. 
42N||6||19||254040	Et omnis turba quaerebant eum tangere, quia virtus de illo exibat et sanabat omnes.
42N||6||20||254050	Et ipse, elevatis oculis suis in discipulos suos, dicebat: “ Beati pauperes, quia vestrum est regnum Dei.
42N||6||21||254060	Beati, qui nunc esuritis, quia saturabimini. Beati, qui nunc fletis, quia ridebitis.
42N||6||22||254070	Beati eritis, cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis. 
42N||6||23||254080	Gaudete in illa die et exsultate, ecce enim merces vestra multa in caelo; secundum haec enim faciebant prophetis patres eorum.
42N||6||24||254090	Verumtamen vae vobis divitibus, quia habetis consolationem vestram!
42N||6||25||254100	Vae vobis, qui saturati estis nunc, quia esurietis! Vae vobis, qui ridetis nunc, quia lugebitis et flebitis!
42N||6||26||254110	Vae, cum bene vobis dixerint omnes homines! Secundum haec enim faciebant pseudoprophetis patres eorum.
42N||6||27||254120	Sed vobis dico, qui auditis: Diligite inimicos vestros, bene facite his, qui vos oderunt; 
42N||6||28||254130	benedicite male dicentibus vobis, orate pro calumniantibus vos. 
42N||6||29||254140	Ei, qui te percutit in maxillam, praebe et alteram; et ab eo, qui aufert tibi vestimentum, etiam tunicam noli prohibere. 
42N||6||30||254150	Omni petenti te tribue; et ab eo, qui aufert, quae tua sunt, ne repetas. 
42N||6||31||254160	Et prout vultis, ut faciant vobis homines, facite illis similiter. 
42N||6||32||254170	Et si diligitis eos, qui vos diligunt, quae vobis est gratia? Nam et peccatores diligentes se diligunt. 
42N||6||33||254180	Et si bene feceritis his, qui vobis bene faciunt, quae vobis est gratia? Si quidem et peccatores idem faciunt. 
42N||6||34||254190	Et si mutuum dederitis his, a quibus speratis recipere, quae vobis gratia est? Nam et peccatores peccatoribus fenerantur, ut recipiant aequalia.
42N||6||35||254200	Verumtamen diligite inimicos vestros et bene facite et mutuum date nihil desperantes; et erit merces vestra multa, et eritis filii Altissimi, quia ipse benignus est super ingratos et malos. 
42N||6||36||254210	Estote misericordes, sicut et Pater vester misericors est. 
42N||6||37||254220	Et nolite iudicare et non iudicabimini; et nolite condemnare et non condemnabimini. Dimittite et dimittemini; 
42N||6||38||254230	date, et dabitur vobis: mensuram bonam, confertam, coagitatam, supereffluentem dabunt in sinum vestrum; eadem quippe mensura, qua mensi fueritis, remetietur vobis ”.
42N||6||39||254240	Dixit autem illis et similitudinem: “ Numquid potest caecus caecum ducere? Nonne ambo in foveam cadent?
42N||6||40||254250	Non est discipulus super magistrum; perfectus autem omnis erit sicut magister eius.
42N||6||41||254260	Quid autem vides festucam in oculo fratris tui, trabem autem, quae in oculo tuo est, non consideras? 
42N||6||42||254270	Quomodo potes dicere fratri tuo: “Frater, sine eiciam festucam, quae est in oculo tuo”, ipse in oculo tuo trabem non videns? Hypocrita, eice primum trabem de oculo tuo et tunc perspicies, ut educas festucam, quae est in oculo fratris tui.
42N||6||43||254280	Non est enim arbor bona faciens fructum malum, neque iterum arbor mala faciens fructum bonum. 
42N||6||44||254290	Unaquaeque enim arbor de fructu suo cognoscitur; neque enim de spinis colligunt ficus, neque de rubo vindemiant uvam. 
42N||6||45||254300	Bonus homo de bono thesauro cordis profert bonum, et malus homo de malo profert malum: ex abundantia enim cordis os eius loquitur.
42N||6||46||254310	Quid autem vocatis me: “Domine, Domine”, et non facitis, quae dico? 
42N||6||47||254320	Omnis, qui venit ad me et audit sermones meos et facit eos, ostendam vobis cui similis sit: 
42N||6||48||254330	similis est homini aedificanti domum, qui fodit in altum et posuit fundamentum supra petram; inundatione autem facta, illisum est flumen domui illi et non potuit eam movere; bene enim aedificata erat. 
42N||6||49||254340	Qui autem audivit et non fecit, similis est homini aedificanti domum suam supra terram sine fundamento; in quam illisus est fluvius, et continuo cecidit, et facta est ruina domus illius magna ”.
42N||7||1||254350	Cum autem implesset omnia verba sua in aures plebis, intra vit Capharnaum. 
42N||7||2||254360	Centurionis autem cuiusdam servus male habens erat moriturus, qui illi erat pretiosus. 
42N||7||3||254370	Et cum audisset de Iesu, misit ad eum seniores Iudaeorum rogans eum, ut veniret et salvaret servum eius. 
42N||7||4||254380	At illi cum venissent ad Iesum, rogabant eum sollicite dicentes: “ Dignus est, ut hoc illi praestes: 
42N||7||5||254390	diligit enim gentem nostram et synagogam ipse aedificavit nobis ”. 
42N||7||6||254400	Iesus autem ibat cum illis. At cum iam non longe esset a domo, misit centurio amicos dicens ei: “ Domine, noli vexari; non enim dignus sum, ut sub tectum meum intres, 
42N||7||7||254410	propter quod et meipsum non sum dignum arbitratus, ut venirem ad te; sed dic verbo, et sanetur puer meus. 
42N||7||8||254420	Nam et ego homo sum sub potestate constitutus, habens sub me milites, et dico huic: “Vade”, et vadit; et alii: “Veni”, et venit; et servo meo: “Fac hoc”, et facit ”. 
42N||7||9||254430	Quo audito, Iesus miratus est eum et conversus sequentibus se turbis dixit: “ Dico vobis, nec in Israel tantam fidem inveni! ”. 
42N||7||10||254440	Et reversi, qui missi fuerant, domum, invenerunt servum sanum.
42N||7||11||254450	Et factum est, deinceps ivit in civitatem, quae vocatur Naim, et ibant cum illo discipuli eius et turba copiosa. 
42N||7||12||254460	Cum autem appropinquaret portae civitatis, et ecce defunctus efferebatur filius unicus matri suae; et haec vidua erat, et turba civitatis multa cum illa. 
42N||7||13||254470	Quam cum vidisset Dominus, misericordia motus super ea dixit illi: “ Noli flere! ”. 
42N||7||14||254480	Et accessit et tetigit loculum; hi autem, qui portabant, steterunt. Et ait: “ Adulescens, tibi dico: Surge! ”. 
42N||7||15||254490	Et resedit, qui erat mortuus, et coepit loqui; et dedit illum matri suae. 
42N||7||16||254500	Accepit autem omnes timor, et magnificabant Deum dicentes: “ Propheta magnus surrexit in nobis ” et: “ Deus visitavit plebem suam ”. 
42N||7||17||254510	Et exiit hic sermo in universam Iudaeam de eo et omnem circa regionem.
42N||7||18||254520	Et nuntiaverunt Ioanni discipuli eius de omnibus his. 
42N||7||19||254530	Et convocavit duos de discipulis suis Ioannes et misit ad Dominum dicens: “ Tu es qui venturus es, an alium exspectamus? ”. 
42N||7||20||254540	Cum autem venissent ad eum viri, dixerunt: “ Ioannes Baptista misit nos ad te dicens: “Tu es qui venturus es, an alium exspectamus?” ”. 
42N||7||21||254550	In ipsa hora curavit multos a languoribus et plagis et spiritibus malis et caecis multis donavit visum. 
42N||7||22||254560	Et respondens dixit illis: “ Euntes nuntiate Ioanni, quae vidistis et audistis: caeci vident, claudi ambulant, leprosi mundantur et surdi audiunt, mortui resurgunt, pauperes evangelizantur; 
42N||7||23||254570	et beatus est, quicumque non fuerit scandalizatus in me ”.
42N||7||24||254580	Et cum discessissent nuntii Ioannis, coepit dicere de Ioanne ad turbas: “ Quid existis in desertum videre? Arundinem vento moveri? 
42N||7||25||254590	Sed quid existis videre? Hominem mollibus vestimentis indutum? Ecce, qui in veste pretiosa sunt et deliciis, in domibus regum sunt. 
42N||7||26||254600	Sed quid existis videre? Prophetam? Utique, dico vobis, et plus quam prophetam. 
42N||7||27||254610	Hic est, de quo scriptum est: “Ecce mitto angelum meum ante faciem tuam, qui praeparabit viam tuam ante te”.
42N||7||28||254620	Dico vobis: Maior inter natos mulierum Ioanne nemo est; qui autem minor est in regno Dei, maior est illo. 
42N||7||29||254630	Et omnis populus audiens et publicani iustificaverunt Deum, baptizati baptismo Ioannis; 
42N||7||30||254640	pharisaei autem et legis periti consilium Dei spreverunt in semetipsos, non baptizati ab eo.
42N||7||31||254650	Cui ergo similes dicam homines generationis huius, et cui similes sunt? 
42N||7||32||254660	Similes sunt pueris sedentibus in foro et loquentibus ad invicem, quod dicit: “Cantavimus vobis tibiis, et non saltastis; lamentavimus, et non plorastis!”.
42N||7||33||254670	Venit enim Ioannes Baptista neque manducans panem neque bibens vinum, et dicitis: “Daemonium habet!”; 
42N||7||34||254680	venit Filius hominis manducans et bibens, et dicitis: “Ecce homo devorator et bibens vinum, amicus publicanorum et peccatorum!”. 
42N||7||35||254690	Et iustificata est sapientia ab omnibus filiis suis ”.
42N||7||36||254700	Rogabat autem illum quidam de pharisaeis, ut manducaret cum illo; et ingressus domum pharisaei discubuit. 
42N||7||37||254710	Et ecce mulier, quae erat in civitate peccatrix, ut cognovit quod accubuit in domo pharisaei, attulit alabastrum unguenti; 
42N||7||38||254720	et stans retro secus pedes eius flens lacrimis coepit rigare pedes eius et capillis capitis sui tergebat, et osculabatur pedes eius et unguento ungebat.
42N||7||39||254730	Videns autem pharisaeus, qui vocaverat eum, ait intra se dicens: “ Hic si esset propheta, sciret utique quae et qualis mulier, quae tangit eum, quia peccatrix est ”. 
42N||7||40||254740	Et respondens Iesus dixit ad illum: “ Simon, habeo tibi aliquid dicere ”. At ille ait: “ Magister, dic ”. 
42N||7||41||254750	“ Duo debitores erant cuidam feneratori: unus debebat denarios quingentos, alius quinquaginta. 
42N||7||42||254760	Non habentibus illis, unde redderent, donavit utrisque. Quis ergo eorum plus diliget eum? ”. 
42N||7||43||254770	Respondens Simon dixit: “ Aestimo quia is, cui plus donavit ”. At ille dixit ei: “ Recte iudicasti ”. 
42N||7||44||254780	Et conversus ad mulierem, dixit Simoni: “ Vides hanc mulierem? Intravi in domum tuam: aquam pedibus meis non dedisti; haec autem lacrimis rigavit pedes meos et capillis suis tersit. 
42N||7||45||254790	Osculum mihi non dedisti; haec autem, ex quo intravi, non cessavit osculari pedes meos. 
42N||7||46||254800	Oleo caput meum non unxisti; haec autem unguento unxit pedes meos. 
42N||7||47||254810	Propter quod dico tibi: Remissa sunt peccata eius multa, quoniam dilexit multum; cui autem minus dimittitur, minus diligit ”. 
42N||7||48||254820	Dixit autem ad illam: “ Remissa sunt peccata tua ”. 
42N||7||49||254830	Et coeperunt, qui simul accumbebant, dicere intra se: “ Quis est hic, qui etiam peccata dimittit?”. 
42N||7||50||254840	Dixit autem ad mulierem: “ Fides tua te salvam fecit; vade in pace! ”.
42N||8||1||254850	Et factum est deinceps, et ipse iter faciebat per civitatem et ca stellum praedicans et evangelizans regnum Dei; et Duodecim cum illo 
42N||8||2||254860	et mulieres aliquae, quae erant curatae ab spiritibus malignis et infirmitatibus: Maria, quae vocatur Magdalene, de qua daemonia septem exierant, 
42N||8||3||254870	et Ioanna uxor Chuza, procuratoris Herodis, et Susanna et aliae multae, quae ministrabant eis de facultatibus suis.
42N||8||4||254880	Cum autem turba plurima conveniret, et de singulis civitatibus properarent ad eum, dixit per similitudinem: 
42N||8||5||254890	“ Exiit, qui seminat, seminare semen suum. Et dum seminat ipse, aliud cecidit secus viam et conculcatum est, et volucres caeli comederunt illud. 
42N||8||6||254900	Et aliud cecidit super petram et natum aruit, quia non habebat umorem. 
42N||8||7||254910	Et aliud cecidit inter spinas, et simul exortae spinae suffocaverunt illud. 
42N||8||8||254920	Et aliud cecidit in terram bonam et ortum fecit fructum centuplum ”. Haec dicens clamabat: “ Qui habet aures audiendi, audiat ”.
42N||8||9||254930	Interrogabant autem eum discipuli eius, quae esset haec parabola. 
42N||8||10||254940	Quibus ipse dixit: “ Vobis datum est nosse mysteria regni Dei, ceteris autem in parabolis, ut videntes non videant et audientes non intellegant.
42N||8||11||254950	Est autem haec parabola: Semen est verbum Dei. 
42N||8||12||254960	Qui autem secus viam, sunt qui audiunt; deinde venit Diabolus et tollit verbum de corde eorum, ne credentes salvi fiant. 
42N||8||13||254970	Qui autem supra petram: qui cum audierint, cum gaudio suscipiunt verbum; et hi radices non habent, qui ad tempus credunt, et in tempore tentationis recedunt. 
42N||8||14||254980	Quod autem in spinis cecidit: hi sunt, qui audierunt et a sollicitudinibus et divitiis et voluptatibus vitae euntes suffocantur et non referunt fructum. 
42N||8||15||254990	Quod autem in bonam terram: hi sunt, qui in corde bono et optimo audientes verbum retinent et fructum afferunt in patientia.
42N||8||16||255000	Nemo autem lucernam accendens operit eam vaso aut subtus lectum ponit, sed supra candelabrum ponit, ut intrantes videant lumen. 
42N||8||17||255010	Non enim est occultum, quod non manifestetur, nec absconditum, quod non cognoscatur et in palam veniat. 
42N||8||18||255020	Videte ergo quomodo audiatis: qui enim habet, dabitur illi; et, quicumque non habet, etiam quod putat se habere, auferetur ab illo ”.
42N||8||19||255030	Venerunt autem ad illum mater et fratres eius, et non poterant adire ad eum prae turba. 
42N||8||20||255040	Et nuntiatum est illi: “ Mater tua et fratres tui stant foris volentes te videre ”. 
42N||8||21||255050	Qui respondens dixit ad eos: “ Mater mea et fratres mei hi sunt, qui verbum Dei audiunt et faciunt ”.
42N||8||22||255060	Factum est autem in una dierum, et ipse ascendit in navem et discipuli eius, et ait ad illos: “ Transfretemus trans stagnum ”. Et ascenderunt. 
42N||8||23||255070	Navigantibus autem illis, obdormivit. Et descendit procella venti in stagnum, et complebantur et periclitabantur. 
42N||8||24||255080	Accedentes autem suscitaverunt eum dicentes: “ Praeceptor, praeceptor, perimus! ”. At ille surgens increpavit ventum et tempestatem aquae, et cessaverunt, et facta est tranquillitas. 
42N||8||25||255090	Dixit autem illis: “ Ubi est fides vestra? ”. Qui timentes mirati sunt dicentes ad invicem: “ Quis putas hic est, quia et ventis imperat et aquae, et oboediunt ei? ”.
42N||8||26||255100	Enavigaverunt autem ad regionem Gergesenorum, quae est contra Galilaeam. 
42N||8||27||255110	Et cum egressus esset ad terram, occurrit illi vir quidam de civitate, qui habebat daemonia et iam tempore multo vestimento non induebatur neque in domo manebat sed in monumentis. 
42N||8||28||255120	Is ut vidit Iesum, exclamans procidit ante illum et voce magna dixit: “ Quid mihi et tibi est, Iesu, Fili Dei Altissimi? Obsecro te, ne me torqueas ”. 
42N||8||29||255130	Praecipiebat enim spiritui immundo, ut exiret ab homine. Multis enim temporibus arripiebat illum, vinciebatur catenis et compedibus custoditus; et ruptis vinculis, agebatur a daemonio in deserta. 
42N||8||30||255140	Interrogavit autem illum Iesus dicens: “ Quod tibi nomen est? ”. At ille dixit: “ Legio ”, quia intraverunt daemonia multa in eum. 
42N||8||31||255150	Et rogabant eum, ne imperaret illis, ut in abyssum irent.
42N||8||32||255160	Erat autem ibi grex porcorum multorum pascentium in monte; et rogaverunt eum, ut permitteret eis in illos ingredi. Et permisit illis. 
42N||8||33||255170	Exierunt ergo daemonia ab homine et intraverunt in porcos, et impetu abiit grex per praeceps in stagnum et suffocatus est. 
42N||8||34||255180	Quod ut viderunt factum, qui pascebant, fugerunt et nuntiaverunt in civitatem et in villas. 
42N||8||35||255190	Exierunt autem videre, quod factum est, et venerunt ad Iesum et invenerunt hominem sedentem, a quo daemonia exierant, vestitum ac sana mente ad pedes Iesu et timuerunt. 
42N||8||36||255200	Nuntiaverunt autem illis hi, qui viderant, quomodo sanus factus esset, qui a daemonio vexabatur. 
42N||8||37||255210	Et rogaverunt illum omnis multitudo regionis Gergesenorum, ut discederet ab ipsis, quia timore magno tenebantur. Ipse autem ascendens navem reversus est. 
42N||8||38||255220	Et rogabat illum vir, a quo daemonia exierant, ut cum eo esset. Dimisit autem eum dicens: 
42N||8||39||255230	“ Redi domum tuam et narra quanta tibi fecit Deus ”. Et abiit per universam civitatem praedicans quanta illi fecisset Iesus.
42N||8||40||255240	Cum autem rediret Iesus, excepit illum turba; erant enim omnes exspectantes eum. 
42N||8||41||255250	Et ecce venit vir, cui nomen Iairus, et ipse princeps synagogae erat, et cecidit ad pedes Iesu rogans eum, ut intraret in domum eius, 
42N||8||42||255260	quia filia unica erat illi fere annorum duodecim, et haec moriebatur. Et dum iret, a turbis comprimebatur. 
42N||8||43||255270	Et mulier quaedam erat in fluxu sanguinis ab annis duodecim, quae in medicos erogaverat omnem substantiam suam nec ab ullo potuit curari; 
42N||8||44||255280	accessit retro et tetigit fimbriam vestimenti eius, et confestim stetit fluxus sanguinis eius. 
42N||8||45||255290	Et ait Iesus: “ Quis est, qui me tetigit? ”. Negantibus autem omnibus, dixit Petrus: “ Praeceptor, turbae te comprimunt et affligunt ”. 
42N||8||46||255300	At dixit Iesus: “ Tetigit me aliquis; nam et ego novi virtutem de me exisse ”. 
42N||8||47||255310	Videns autem mulier quia non latuit, tremens venit et procidit ante eum et ob quam causam tetigerit eum indicavit coram omni populo et quemadmodum confestim sanata sit. 
42N||8||48||255320	At ipse dixit illi: “ Filia, fides tua te salvam fecit. Vade in pace ”.
42N||8||49||255330	Adhuc illo loquente, venit quidam e domo principis synagogae dicens: “ Mortua est filia tua; noli amplius vexare magistrum ”. 
42N||8||50||255340	Iesus autem, audito hoc verbo, respondit ei: “ Noli timere; crede tantum, et salva erit ”. 
42N||8||51||255350	Et cum venisset domum, non permisit intrare secum quemquam nisi Petrum et Ioannem et Iacobum et patrem puellae et matrem. 
42N||8||52||255360	Flebant autem omnes et plangebant illam. At ille dixit: “ Nolite flere; non est enim mortua, sed dormit ”. 
42N||8||53||255370	Et deridebant eum scientes quia mortua esset. 
42N||8||54||255380	Ipse autem tenens manum eius clamavit dicens: “ Puella, surge! ”. 
42N||8||55||255390	Et reversus est spiritus eius, et surrexit continuo; et iussit illi dari manducare. 
42N||8||56||255400	Et stupuerunt parentes eius, quibus praecepit, ne alicui dicerent, quod factum erat.
42N||9||1||255410	Convocatis autem Duodecim, dedit illis virtutem et potesta tem super omnia daemonia, et ut languores curarent, 
42N||9||2||255420	et misit illos praedicare regnum Dei et sanare infirmos; 
42N||9||3||255430	et ait ad illos: “ Nihil tuleritis in via, neque virgam neque peram neque panem neque pecuniam, neque duas tunicas habeatis. 
42N||9||4||255440	Et in quamcumque domum intraveritis, ibi manete et inde exite. 
42N||9||5||255450	Et quicumque non receperint vos, exeuntes de civitate illa pulverem pedum vestrorum excutite in testimonium supra illos ”. 
42N||9||6||255460	Egressi autem circumibant per castella evangelizantes et curantes ubique.
42N||9||7||255470	Audivit autem Herodes tetrarcha omnia, quae fiebant, et haesitabat, eo quod diceretur a quibusdam: “ Ioannes surrexit a mortuis ”; 
42N||9||8||255480	a quibusdam vero: “ Elias apparuit ”; ab aliis autem: “ Propheta unus de antiquis surrexit ”. 
42N||9||9||255490	Et ait Herodes: “ Ioannem ego decollavi; quis autem est iste, de quo audio ego talia? ”. Et quaerebat videre eum. 
42N||9||10||255500	Et reversi apostoli narraverunt illi, quaecumque fecerunt. Et assumptis illis, secessit seorsum ad civitatem, quae vocatur Bethsaida. 
42N||9||11||255510	Quod cum cognovissent turbae, secutae sunt illum. Et excepit illos et loquebatur illis de regno Dei et eos, qui cura indigebant, sanabat. 
42N||9||12||255520	Dies autem coeperat declinare; et accedentes Duodecim dixerunt illi: “ Dimitte turbam, ut euntes in castella villasque, quae circa sunt, divertant et inveniant escas, quia hic in loco deserto sumus ”. 
42N||9||13||255530	Ait autem ad illos: “ Vos date illis manducare ”. At illi dixerunt: “ Non sunt nobis plus quam quinque panes et duo pisces, nisi forte nos eamus et emamus in omnem hanc turbam escas ”. 
42N||9||14||255540	Erant enim fere viri quinque milia. Ait autem ad discipulos suos: “ Facite illos discumbere per convivia ad quinquagenos ”. 
42N||9||15||255550	Et ita fecerunt et discumbere fecerunt omnes. 
42N||9||16||255560	Acceptis autem quinque panibus et duobus piscibus, respexit in caelum et benedixit illis et fregit et dabat discipulis suis, ut ponerent ante turbam. 
42N||9||17||255570	Et manducaverunt et saturati sunt omnes; et sublatum est, quod superfuit illis, fragmentorum cophini duodecim.
42N||9||18||255580	Et factum est, cum solus esset orans, erant cum illo discipuli, et interrogavit illos dicens: “ Quem me dicunt esse turbae? ”. 
42N||9||19||255590	At illi responderunt et dixerunt: “ Ioannem Baptistam, alii autem Eliam, alii vero: Propheta unus de prioribus surrexit ”. 
42N||9||20||255600	Dixit autem illis: “ Vos autem quem me esse dicitis? ”. Respondens Petrus dixit: “ Christum Dei ”. 
42N||9||21||255610	At ille increpans illos praecepit, ne cui dicerent hoc, 
42N||9||22||255620	dicens: “ Oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere ”.
42N||9||23||255630	Dicebat autem ad omnes: “ Si quis vult post me venire, abneget semetipsum et tollat crucem suam cotidie et sequatur me. 
42N||9||24||255640	Qui enim voluerit animam suam salvam facere, perdet illam; qui autem perdiderit animam suam propter me, hic salvam faciet illam. 
42N||9||25||255650	Quid enim proficit homo, si lucretur universum mundum, se autem ipsum perdat vel detrimentum sui faciat? 
42N||9||26||255660	Nam qui me erubuerit et meos sermones, hunc Filius hominis erubescet, cum venerit in gloria sua et Patris et sanctorum angelorum. 
42N||9||27||255670	Dico autem vobis vere: Sunt aliqui hic stantes, qui non gustabunt mortem, donec videant regnum Dei ”.
42N||9||28||255680	Factum est autem post haec verba fere dies octo, et assumpsit Petrum et Ioannem et Iacobum et ascendit in montem, ut oraret. 
42N||9||29||255690	Et facta est, dum oraret, species vultus eius altera, et vestitus eius albus, refulgens. 
42N||9||30||255700	Et ecce duo viri loquebantur cum illo, et erant Moyses et Elias, 
42N||9||31||255710	qui visi in gloria dicebant exodum eius, quam completurus erat in Ierusalem. 
42N||9||32||255720	Petrus vero et qui cum illo gravati erant somno; et evigilantes viderunt gloriam eius et duos viros, qui stabant cum illo. 
42N||9||33||255730	Et factum est, cum discederent ab illo, ait Petrus ad Iesum: “ Praeceptor, bonum est nos hic esse; et faciamus tria tabernacula: unum tibi et unum Moysi et unum Eliae ”, nesciens quid diceret. 
42N||9||34||255740	Haec autem illo loquente, facta est nubes et obumbravit eos; et timuerunt intrantibus illis in nubem. 
42N||9||35||255750	Et vox facta est de nube dicens: “ Hic est Filius meus electus; ipsum audite ”. 
42N||9||36||255760	Et dum fieret vox, inventus est Iesus solus. Et ipsi tacuerunt et nemini dixerunt in illis diebus quidquam ex his, quae viderant.
42N||9||37||255770	Factum est autem in sequenti die, descendentibus illis de monte, occurrit illi turba multa. 
42N||9||38||255780	Et ecce vir de turba exclamavit dicens: “ Magister, obsecro te, respice in filium meum, quia unicus est mihi; 
42N||9||39||255790	et ecce spiritus apprehendit illum, et subito clamat, et dissipat eum cum spuma et vix discedit ab eo dilanians eum; 
42N||9||40||255800	et rogavi discipulos tuos, ut eicerent illum, et non potuerunt ”. 
42N||9||41||255810	Respondens autem Iesus dixit: “ O generatio infidelis et perversa, usquequo ero apud vos et patiar vos? Adduc huc filium tuum ”. 
42N||9||42||255820	Et cum accederet, elisit illum daemonium et dissipavit. Et increpavit Iesus spiritum immundum et sanavit puerum et reddidit illum patri eius. 
42N||9||43||255830	Stupebant autem omnes in magnitudine Dei. Omnibusque mirantibus in omnibus, quae faciebat, dixit ad discipulos suos: 
42N||9||44||255840	“ Ponite vos in auribus vestris sermones istos: Filius enim hominis futurum est ut tradatur in manus hominum ”. 
42N||9||45||255850	At illi ignorabant verbum istud, et erat velatum ante eos, ut non sentirent illud, et time bant interrogare eum de hoc verbo. 
42N||9||46||255860	Intravit autem cogitatio in eos, quis eorum maior esset. 
42N||9||47||255870	At Iesus sciens cogitationem cordis illorum, apprehendens puerum statuit eum secus se 
42N||9||48||255880	et ait illis: “ Quicumque susceperit puerum istum in nomine meo, me recipit; et, quicumque me receperit, recipit eum, qui me misit; nam qui minor est inter omnes vos, hic maior est ”.
42N||9||49||255890	Respondens autem Ioannes dixit: “ Praeceptor, vidimus quendam in nomine tuo eicientem daemonia et prohibuimus eum, quia non sequitur nobiscum ”. 
42N||9||50||255900	Et ait ad illum Iesus: “ Nolite prohibere; qui enim non est adversus vos, pro vobis est ”.
42N||9||51||255910	Factum est autem, dum complerentur dies assumptionis eius, et ipse faciem suam firmavit, ut iret Ierusalem, 
42N||9||52||255920	et misit nuntios ante conspectum suum. Et euntes intraverunt in castellum Samaritanorum, ut pararent illi. 
42N||9||53||255930	Et non receperunt eum, quia facies eius erat euntis Ierusalem. 
42N||9||54||255940	Cum vidissent autem discipuli Iacobus et Ioannes, dixerunt: “ Domine, vis dicamus, ut ignis descendat de caelo et consumat illos? ”. 
42N||9||55||255950	Et conversus increpavit illos. 
42N||9||56||255960	Et ierunt in aliud castellum.
42N||9||57||255970	Et euntibus illis in via, dixit quidam ad illum: “ Sequar te, quocumque ieris ”. 
42N||9||58||255980	Et ait illi Iesus: “ Vulpes foveas habent, et volucres caeli nidos, Filius autem hominis non habet, ubi caput reclinet ”. 
42N||9||59||255990	Ait autem ad alterum: “ Sequere me ”. Ille autem dixit: “ Domine, permitte mihi primum ire et sepelire patrem meum ”. 
42N||9||60||256000	Dixitque ei Iesus: “ Sine, ut mortui sepeliant mortuos suos; tu autem vade, annuntia regnum Dei ”. 
42N||9||61||256010	Et ait alter: “ Sequar te, Domine, sed primum permitte mihi renuntiare his, qui domi sunt ”. 
42N||9||62||256020	Ait ad illum Iesus: “ Nemo mittens manum suam in aratrum et aspiciens retro, aptus est regno Dei ”.
42N||10||1||256030	Post haec autem designavit Dominus alios septuaginta duos et misit illos binos ante faciem suam in omnem civitatem et locum, quo erat ipse venturus. 
42N||10||2||256040	Et dicebat illis: “ Messis quidem multa, operarii autem pauci; rogate ergo Dominum messis, ut mittat operarios in messem suam. 
42N||10||3||256050	Ite; ecce ego mitto vos sicut agnos inter lupos. 
42N||10||4||256060	Nolite portare sacculum neque peram neque calceamenta et neminem per viam salutaveritis. 
42N||10||5||256070	In quamcumque domum intraveritis, primum dicite: “Pax huic domui”. 
42N||10||6||256080	Et si ibi fuerit filius pacis, requiescet super illam pax vestra; sin autem, ad vos revertetur. 
42N||10||7||256090	In eadem autem domo manete edentes et bibentes, quae apud illos sunt: dignus enim est operarius mercede sua. Nolite transire de domo in domum. 
42N||10||8||256100	Et in quamcumque civitatem intraveritis, et susceperint vos, manducate, quae apponuntur vobis, 
42N||10||9||256110	et curate infirmos, qui in illa sunt, et dicite illis: “Appropinquavit in vos regnum Dei”. 
42N||10||10||256120	In quamcumque civitatem intraveritis, et non receperint vos, exeuntes in plateas eius dicite: 
42N||10||11||256130	“Etiam pulverem, qui adhaesit nobis ad pedes de civitate vestra, extergimus in vos; tamen hoc scitote, quia appropinquavit regnum Dei”. 
42N||10||12||256140	Dico vobis quia Sodomis in die illa remissius erit quam illi civitati. 
42N||10||13||256150	Vae tibi, Chorazin! Vae tibi, Bethsaida! Quia si in Tyro et Sidone factae fuissent virtutes, quae in vobis factae sunt, olim in cilicio et cinere sedentes paeniterent. 
42N||10||14||256160	Verumtamen Tyro et Sidoni remissius erit in iudicio quam vobis.
42N||10||15||256170	Et tu, Capharnaum, numquid usque in caelum exaltaberis? Usque ad infernum demergeris!
42N||10||16||256180	Qui vos audit, me audit; et, qui vos spernit, me spernit; qui autem me spernit, spernit eum, qui me misit ”.
42N||10||17||256190	Reversi sunt autem septuaginta duo cum gaudio dicentes: “ Domine, etiam daemonia subiciuntur nobis in nomine tuo! ”. 
42N||10||18||256200	Et ait illis: “ Videbam Satanam sicut fulgur de caelo cadentem. 
42N||10||19||256210	Ecce dedi vobis potestatem calcandi supra serpentes et scorpiones et supra omnem virtutem inimici; et nihil vobis nocebit. 
42N||10||20||256220	Verumtamen in hoc nolite gaudere, quia spiritus vobis subiciuntur; gaudete autem quod nomina vestra scripta sunt in caelis ”.
42N||10||21||256230	In ipsa hora exsultavit Spiritu Sancto et dixit: “ Confiteor tibi, Pater, Domine caeli et terrae, quod abscondisti haec a sapientibus et prudentibus et revelasti ea parvulis; etiam, Pater, quia sic placuit ante te. 
42N||10||22||256240	Omnia mihi tradita sunt a Patre meo; et nemo scit qui sit Filius, nisi Pater, et qui sit Pater, nisi Filius et cui voluerit Filius revelare ”.
42N||10||23||256250	Et conversus ad discipulos seorsum dixit: “ Beati oculi, qui vident, quae videtis. 
42N||10||24||256260	Dico enim vobis: Multi prophetae et reges voluerunt videre, quae vos videtis, et non viderunt, et audire, quae auditis, et non audierunt ”.
42N||10||25||256270	Et ecce quidam legis peritus surrexit tentans illum dicens: “ Magister, quid faciendo vitam aeternam possidebo? ”. 
42N||10||26||256280	At ille dixit ad eum: “ In Lege quid scriptum est? Quomodo legis? ”. 
42N||10||27||256290	Ille autem respondens dixit: “ Diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut teipsum ”. 
42N||10||28||256300	Dixitque illi: “ Recte respondisti; hoc fac et vives ”. 
42N||10||29||256310	Ille autem, volens iustificare seipsum, dixit ad Iesum: “ Et quis est meus proximus? ”.
42N||10||30||256320	Suscipiens autem Iesus dixit: “ Homo quidam descendebat ab Ierusalem in Iericho et incidit in latrones, qui etiam despoliaverunt eum et, plagis impositis, abierunt, semivivo relicto. 
42N||10||31||256330	Accidit autem, ut sacerdos quidam descenderet eadem via et, viso illo, praeterivit; 
42N||10||32||256340	similiter et Levita, cum esset secus locum et videret eum, pertransiit. 
42N||10||33||256350	Samaritanus autem quidam iter faciens, venit secus eum et videns eum misericordia motus est, 
42N||10||34||256360	et appropians alligavit vulnera eius infundens oleum et vinum; et imponens illum in iumentum suum duxit in stabulum et curam eius egit. 
42N||10||35||256370	Et altera die protulit duos denarios et dedit stabulario et ait: “Curam illius habe, et, quodcumque supererogaveris, ego, cum rediero, reddam tibi”. 
42N||10||36||256380	Quis horum trium videtur tibi proximus fuisse illi, qui incidit in latrones? ”. 
42N||10||37||256390	At ille dixit: “ Qui fecit misericordiam in illum ”. Et ait illi Iesus: “ Vade et tu fac similiter ”.
42N||10||38||256400	Cum autem irent, ipse intravit in quoddam castellum, et mulier quaedam Martha nomine excepit illum. 
42N||10||39||256410	Et huic erat soror nomine Maria, quae etiam sedens secus pedes Domini audiebat verbum illius. 
42N||10||40||256420	Martha autem satagebat circa frequens ministerium; quae stetit et ait: “ Domine, non est tibi curae quod soror mea reliquit me solam ministrare? Dic ergo illi, ut me adiuvet ”. 
42N||10||41||256430	Et respondens dixit illi Dominus: “ Martha, Martha, sollicita es et turbaris erga plurima, 
42N||10||42||256440	porro unum est necessarium; Maria enim optimam partem elegit, quae non auferetur ab ea ”.
42N||11||1||256450	Et factum est cum esset in loco quodam orans, ut cessa vit, dixit unus ex discipulis eius ad eum: “ Domine, doce nos orare, sicut et Ioannes docuit discipulos suos ”. 
42N||11||2||256460	Et ait illis: “ Cum oratis, dicite: Pater, sanctificetur nomen tuum, adveniat regnum tuum;
42N||11||3||256470	panem nostrum cotidianum da nobis cotidie,
42N||11||4||256480	et dimitte nobis peccata nostra, si quidem et ipsi dimittimus omni debenti nobis, et ne nos inducas in tentationem ”.
42N||11||5||256490	Et ait ad illos: “ Quis vestrum habebit amicum et ibit ad illum media nocte et dicet illi: “Amice, commoda mihi tres panes, 
42N||11||6||256500	quoniam amicus meus venit de via ad me, et non habeo, quod ponam ante illum”; 
42N||11||7||256510	et ille de intus respondens dicat: “Noli mihi molestus esse; iam ostium clausum est, et pueri mei mecum sunt in cubili; non possum surgere et dare tibi”. 
42N||11||8||256520	Dico vobis: Et si non dabit illi surgens, eo quod amicus eius sit, propter improbitatem tamen eius surget et dabit illi, quotquot habet necessarios.
42N||11||9||256530	Et ego vobis dico: Petite, et dabitur vobis; quaerite, et invenietis; pulsate, et aperietur vobis. 
42N||11||10||256540	Omnis enim qui petit, accipit; et, qui quaerit, invenit; et pulsanti aperietur. 
42N||11||11||256550	Quem autem ex vobis patrem filius petierit piscem, numquid pro pisce serpentem dabit illi? 
42N||11||12||256560	Aut si petierit ovum, numquid porriget illi scorpionem? 
42N||11||13||256570	Si ergo vos, cum sitis mali, nostis dona bona dare filiis vestris, quanto magis Pater de caelo dabit Spiritum Sanctum petentibus se ”.
42N||11||14||256580	Et erat eiciens daemonium, et illud erat mutum; et factum est, cum daemonium exisset, locutus est mutus. Et admiratae sunt turbae; 
42N||11||15||256590	quidam autem ex eis dixerunt: “ In Beelzebul principe daemoniorum eicit daemonia ”. 
42N||11||16||256600	Et alii tentantes signum de caelo quaerebant ab eo. 
42N||11||17||256610	Ipse autem sciens cogitationes eorum dixit eis: “ Omne regnum in seipsum divisum desolatur, et domus supra domum cadit. 
42N||11||18||256620	Si autem et Satanas in seipsum divisus est, quomodo stabit regnum ipsius? Quia dicitis in Beelzebul eicere me daemonia. 
42N||11||19||256630	Si autem ego in Beelzebul eicio daemonia, filii vestri in quo eiciunt? Ideo ipsi iudices vestri erunt. 
42N||11||20||256640	Porro si in digito Dei eicio daemonia, profecto pervenit in vos regnum Dei.
42N||11||21||256650	Cum fortis armatus custodit atrium suum, in pace sunt ea, quae possidet; 
42N||11||22||256660	si autem fortior illo superveniens vicerit eum, universa arma eius auferet, in quibus confidebat, et spolia eius distribuet.
42N||11||23||256670	Qui non est mecum, adversum me est; et, qui non colligit mecum, dispergit.
42N||11||24||256680	Cum immundus spiritus exierit de homine, perambulat per loca inaquosa quaerens requiem; et non inveniens dicit: “Revertar in domum meam unde exivi”. 
42N||11||25||256690	Et cum venerit, invenit scopis mundatam et exornatam. 
42N||11||26||256700	Et tunc vadit et assumit septem alios spiritus nequiores se, et ingressi habitant ibi; et sunt novissima hominis illius peiora prioribus ”.
42N||11||27||256710	Factum est autem, cum haec diceret, extollens vocem quaedam mulier de turba dixit illi: “ Beatus venter, qui te portavit, et ubera, quae suxisti! ”. 
42N||11||28||256720	At ille dixit: “ Quinimmo beati, qui audiunt verbum Dei et custodiunt! ”.
42N||11||29||256730	Turbis autem concurrentibus, coepit dicere: “ Generatio haec generatio nequam est; signum quaerit, et signum non dabitur illi, nisi signum Ionae. 
42N||11||30||256740	Nam sicut Ionas fuit signum Ninevitis, ita erit et Filius hominis generationi isti. 
42N||11||31||256750	Regina austri surget in iudicio cum viris generationis huius et condemnabit illos, quia venit a finibus terrae audire sapientiam Salomonis, et ecce plus Salomone hic. 
42N||11||32||256760	Viri Ninevitae surgent in iudicio cum generatione hac et condemnabunt illam, quia paenitentiam egerunt ad praedicationem Ionae, et ecce plus Iona hic.
42N||11||33||256770	Nemo lucernam accendit et in abscondito ponit neque sub modio sed supra candelabrum, ut, qui ingrediuntur, lumen videant. 
42N||11||34||256780	Lucerna corporis est oculus tuus. Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit. 
42N||11||35||256790	Vide ergo, ne lumen, quod in te est, tenebrae sint. 
42N||11||36||256800	Si ergo corpus tuum totum lucidum fuerit non habens aliquam partem tenebrarum, erit lucidum totum, sicut quando lucerna in fulgore suo illuminat te ”.
42N||11||37||256810	Et cum loqueretur, rogavit illum quidam pharisaeus, ut pranderet apud se; et ingressus recubuit. 
42N||11||38||256820	Pharisaeus autem videns miratus est quod non baptizatus esset ante prandium. 
42N||11||39||256830	Et ait Dominus ad illum: “ Nunc vos pharisaei, quod de foris est calicis et catini, mundatis; quod autem intus est vestrum, plenum est rapina et iniquitate. 
42N||11||40||256840	Stulti! Nonne, qui fecit, quod de foris est, etiam id, quod de intus est, fecit? 
42N||11||41||256850	Verumtamen, quae insunt, date eleemosynam; et ecce omnia munda sunt vobis. 
42N||11||42||256860	Sed vae vobis pharisaeis, quia decimatis mentam et rutam et omne holus et praeteritis iudicium et caritatem Dei! Haec autem oportuit facere et illa non omittere. 
42N||11||43||256870	Vae vobis pharisaeis, quia diligitis primam cathedram in synagogis et salutationes in foro! 
42N||11||44||256880	Vae vobis, quia estis ut monumenta, quae non parent, et homines ambulantes supra nesciunt! ”.
42N||11||45||256890	Respondens autem quidam ex legis peritis ait illi: “ Magister, haec dicens etiam nobis contumeliam facis ”. 
42N||11||46||256900	At ille ait: “ Et vobis legis peritis: Vae, quia oneratis homines oneribus, quae portari non possunt, et ipsi uno digito vestro non tangitis sarcinas! 
42N||11||47||256910	Vae vobis, quia aedificatis monumenta prophetarum, patres autem vestri occiderunt illos! 
42N||11||48||256920	Profecto testificamini et consentitis operibus patrum vestrorum, quoniam ipsi quidem eos occiderunt, vos autem aedificatis. 
42N||11||49||256930	Propterea et sapientia Dei dixit: Mittam ad illos prophetas et apostolos, et ex illis occident et persequentur, 
42N||11||50||256940	ut requiratur sanguis omnium prophetarum, qui effusus est a constitutione mundi, a generatione ista, 
42N||11||51||256950	a sanguine Abel usque ad sanguinem Zachariae, qui periit inter altare et aedem. Ita dico vobis: Requiretur ab hac generatione. 
42N||11||52||256960	Vae vobis legis peritis, quia tulistis clavem scientiae! Ipsi non introistis et eos, qui introibant, prohibuistis ”.
42N||11||53||256970	Cum autem inde exisset, coeperunt scribae et pharisaei graviter insistere et eum allicere in sermone de multis 
42N||11||54||256980	insidiantes ei, ut caperent aliquid ex ore eius.
42N||12||1||256990	Interea multis turbis cir cumstantibus, ita ut se invi cem conculcarent, coepit dicere ad discipulos suos primum: “ Attendite a fermento pharisaeorum, quod est hypocrisis. 
42N||12||2||257000	Nihil autem opertum est, quod non reveletur, neque absconditum, quod non sciatur. 
42N||12||3||257010	Quoniam, quae in tenebris dixistis, in lumine audientur; et, quod in aurem locuti estis in cubiculis, praedicabitur in tectis.
42N||12||4||257020	Dico autem vobis amicis meis: Ne terreamini ab his, qui occidunt corpus et post haec non habent amplius, quod faciant. 
42N||12||5||257030	Ostendam autem vobis quem timeatis: Timete eum, qui postquam occiderit, habet potestatem mittere in gehennam. Ita dico vobis: Hunc timete. 
42N||12||6||257040	Nonne quinque passeres veneunt dipundio? Et unus ex illis non est in oblivione coram Deo. 
42N||12||7||257050	Sed et capilli capitis vestri omnes numerati sunt. Nolite timere; multis passeribus pluris estis.
42N||12||8||257060	Dico autem vobis: Omnis, quicumque confessus fuerit in me coram hominibus, et Filius hominis confitebitur in illo coram angelis Dei; 
42N||12||9||257070	qui autem negaverit me coram hominibus, denegabitur coram angelis Dei.
42N||12||10||257080	Et omnis, qui dicet verbum in Filium hominis, remittetur illi; ei autem, qui in Spiritum Sanctum blasphemaverit, non remittetur.
42N||12||11||257090	Cum autem inducent vos in synagogas et ad magistratus et potestates, nolite solliciti esse qualiter aut quid respondeatis aut quid dicatis: 
42N||12||12||257100	Spiritus enim Sanctus docebit vos in ipsa hora, quae oporteat dicere ”.
42N||12||13||257110	Ait autem quidam ei de turba: “ Magister, dic fratri meo, ut dividat mecum hereditatem ”. 
42N||12||14||257120	At ille dixit ei: “ Homo, quis me constituit iudicem aut divisorem super vos? ”. 
42N||12||15||257130	Dixitque ad illos: “ Videte et cavete ab omni avaritia, quia si cui res abundant, vita eius non est ex his, quae possidet ”. 
42N||12||16||257140	Dixit autem similitudinem ad illos dicens: “ Hominis cuiusdam divitis uberes fructus ager attulit. 
42N||12||17||257150	Et cogitabat intra se dicens: “Quid faciam, quod non habeo, quo congregem fructus meos?”. 
42N||12||18||257160	Et dixit: “Hoc faciam: destruam horrea mea et maiora aedificabo et illuc congregabo omne triticum et bona mea; 
42N||12||19||257170	et dicam animae meae: Anima, habes multa bona posita in annos plurimos; requiesce, comede, bibe, epulare”. 
42N||12||20||257180	Dixit autem illi Deus: “Stulte! Hac nocte animam tuam repetunt a te; quae autem parasti, cuius erunt?”. 
42N||12||21||257190	Sic est qui sibi thesaurizat et non fit in Deum dives ”.
42N||12||22||257200	Dixitque ad discipulos suos: “ Ideo dico vobis: nolite solliciti esse animae quid manducetis, neque corpori quid vestiamini.
42N||12||23||257210	Anima enim plus est quam esca, et corpus quam vestimentum. 
42N||12||24||257220	Considerate corvos, quia non seminant neque metunt, quibus non est cellarium neque horreum, et Deus pascit illos; quanto magis vos pluris estis volucribus. 
42N||12||25||257230	Quis autem vestrum cogitando potest adicere ad aetatem suam cubitum? 
42N||12||26||257240	Si ergo neque, quod minimum est, potestis, quid de ceteris solliciti estis? 
42N||12||27||257250	Considerate lilia quomodo crescunt: non laborant neque nent; dico autem vobis: Nec Salomon in omni gloria sua vestiebatur sicut unum ex istis. 
42N||12||28||257260	Si autem fenum, quod hodie in agro est et cras in clibanum mittitur, Deus sic vestit, quanto magis vos, pusillae fidei. 
42N||12||29||257270	Et vos nolite quaerere quid manducetis aut quid bibatis et nolite solliciti esse. 
42N||12||30||257280	Haec enim omnia gentes mundi quaerunt; Pater autem vester scit quoniam his indigetis. 
42N||12||31||257290	Verumtamen quaerite regnum eius; et haec adicientur vobis.
42N||12||32||257300	Noli timere, pusillus grex, quia complacuit Patri vestro dare vobis regnum. 
42N||12||33||257310	Vendite, quae possidetis, et date eleemosynam. Facite vobis sacculos, qui non veterescunt, thesaurum non deficientem in caelis, quo fur non appropiat, neque tinea corrumpit; 
42N||12||34||257320	ubi enim thesaurus vester est, ibi et cor vestrum erit.
42N||12||35||257330	Sint lumbi vestri praecincti et lucernae ardentes, 
42N||12||36||257340	et vos similes hominibus exspectantibus dominum suum, quando revertatur a nuptiis, ut, cum venerit et pulsaverit, confestim aperiant ei. 
42N||12||37||257350	Beati, servi illi, quos, cum venerit dominus, invenerit vigilantes. Amen dico vobis, quod praecinget se et faciet illos discumbere et transiens ministrabit illis. 
42N||12||38||257360	Et si venerit in secunda vigilia, et si in tertia vigilia venerit, et ita invenerit, beati sunt illi. 
42N||12||39||257370	Hoc autem scitote, quia, si sciret pater familias, qua hora fur veniret, non sineret perfodi domum suam. 
42N||12||40||257380	Et vos estote parati, quia, qua hora non putatis, Filius hominis venit ”.
42N||12||41||257390	Ait autem Petrus: “ Domine, ad nos dicis hanc parabolam an et ad omnes? ”. 
42N||12||42||257400	Et dixit Dominus: “ Quis putas est fidelis dispensator et prudens, quem constituet dominus super familiam suam, ut det illis in tempore tritici mensuram? 
42N||12||43||257410	Beatus ille servus, quem, cum venerit dominus eius, invenerit ita facientem. 
42N||12||44||257420	Vere dico vobis: Supra omnia, quae possidet, constituet illum. 
42N||12||45||257430	Quod si dixerit servus ille in corde suo: “Moram facit dominus meus venire”, et coeperit percutere pueros et ancillas et edere et bibere et inebriari, 
42N||12||46||257440	veniet dominus servi illius in die, qua non sperat, et hora, qua nescit, et dividet eum partemque eius cum infidelibus ponet. 
42N||12||47||257450	Ille autem servus, qui cognovit voluntatem domini sui et non praeparavit vel non fecit secundum voluntatem eius, vapulabit multis; 
42N||12||48||257460	qui autem non cognovit et fecit digna plagis, vapulabit paucis. Omni autem, cui multum datum est, multum quaeretur ab eo; et cui commendaverunt multum, plus petent ab eo.
42N||12||49||257470	Ignem veni mittere in terram et quid volo? Si iam accensus esset! 
42N||12||50||257480	Baptisma autem habeo baptizari et quomodo coartor, usque dum perficiatur! 
42N||12||51||257490	Putatis quia pacem veni dare in terram? Non, dico vobis, sed separationem. 
42N||12||52||257500	Erunt enim ex hoc quinque in domo una divisi: tres in duo, et duo in tres; 
42N||12||53||257510	dividentur pater in filium et filius in patrem, mater in filiam et filia in matrem, socrus in nurum suam et nurus in socrum ”.
42N||12||54||257520	Dicebat autem et ad turbas: “ Cum videritis nubem orientem ab occasu, statim dicitis: “Nimbus venit”, et ita fit; 
42N||12||55||257530	et cum austrum flantem, dicitis: “Aestus erit”, et fit. 
42N||12||56||257540	Hypocritae, faciem terrae et caeli nostis probare, hoc autem tempus quomodo nescitis probare? 
42N||12||57||257550	Quid autem et a vobis ipsis non iudicatis, quod iustum est?
42N||12||58||257560	Cum autem vadis cum adversario tuo ad principem, in via da operam liberari ab illo, ne forte trahat te apud iudicem, et iudex tradat te exactori, et exactor mittat te in carcerem. 
42N||12||59||257570	Dico tibi: Non exies inde, donec etiam novissimum minutum reddas ”.
42N||13||1||257580	Aderant autem quidam ipso in tempore nuntiantes illi de Galilaeis, quorum sanguinem Pilatus miscuit cum sacrificiis eorum. 
42N||13||2||257590	Et respondens dixit illis: “ Putatis quod hi Galilaei prae omnibus Galilaeis peccatores fuerunt, quia talia passi sunt? 
42N||13||3||257600	Non, dico vobis, sed, nisi paenitentiam egeritis, omnes similiter peribitis. 
42N||13||4||257610	Vel illi decem et octo, supra quos cecidit turris in Siloam et occidit eos, putatis quia et ipsi debitores fuerunt praeter omnes homines habitantes in Ierusalem? 
42N||13||5||257620	Non, dico vobis, sed, si non paenitentiam egeritis, omnes similiter peribitis ”.
42N||13||6||257630	Dicebat autem hanc similitudinem: “ Arborem fici habebat quidam plantatam in vinea sua et venit quaerens fructum in illa et non invenit. 
42N||13||7||257640	Dixit autem ad cultorem vineae: “Ecce anni tres sunt, ex quo venio quaerens fructum in ficulnea hac et non invenio. Succide ergo illam. Ut quid etiam terram evacuat?”. 
42N||13||8||257650	At ille respondens dicit illi: “Domine, dimitte illam et hoc anno, usque dum fodiam circa illam et mittam stercora, 
42N||13||9||257660	et si quidem fecerit fructum in futurum; sin autem succides eam” ”.
42N||13||10||257670	Erat autem docens in una synagogarum sabbatis. 
42N||13||11||257680	Et ecce mulier, quae habebat spiritum infirmitatis annis decem et octo et erat inclinata nec omnino poterat sursum respicere. 
42N||13||12||257690	Quam cum vidisset Iesus, vocavit et ait illi: “ Mulier, dimissa es ab infirmitate tua ”, 
42N||13||13||257700	et imposuit illi manus; et confestim erecta est et glorificabat Deum.
42N||13||14||257710	Respondens autem archisynagogus, indignans quia sabbato curasset Iesus, dicebat turbae: “ Sex dies sunt, in quibus oportet operari; in his ergo venite et curamini et non in die sabbati ”. 
42N||13||15||257720	Respondit autem ad illum Dominus et dixit: “ Hypocritae, unusquisque vestrum sabbato non solvit bovem suum aut asinum a praesepio et ducit adaquare? 
42N||13||16||257730	Hanc autem filiam Abrahae, quam alligavit Satanas ecce decem et octo annis, non oportuit solvi a vinculo isto die sabbati? ”. 
42N||13||17||257740	Et cum haec diceret, erubescebant omnes adversarii eius, et omnis populus gaudebat in universis, quae gloriose fiebant ab eo.
42N||13||18||257750	Dicebat ergo: “ Cui simile est regnum Dei, et cui simile existimabo illud? 
42N||13||19||257760	Simile est grano sinapis, quod acceptum homo misit in hortum suum, et crevit et factum est in arborem, et volucres caeli requieverunt in ramis eius ”.
42N||13||20||257770	Et iterum dixit: “ Cui simile aestimabo regnum Dei? 
42N||13||21||257780	Simile est fermento, quod acceptum mulier abscondit in farinae sata tria, donec fermentaretur totum ”.
42N||13||22||257790	Et ibat per civitates et castella docens et iter faciens in Hierosolymam. 
42N||13||23||257800	Ait autem illi quidam: “ Domine, pauci sunt, qui salvantur? ”. Ipse autem dixit ad illos: 
42N||13||24||257810	“ Contendite intrare per angustam portam, quia multi, dico vobis, quaerent intrare et non poterunt. 
42N||13||25||257820	Cum autem surrexerit pater familias et clauserit ostium, et incipietis foris stare et pulsare ostium dicentes: “Domine, aperi nobis”; et respondens dicet vobis: “Nescio vos unde sitis”. 
42N||13||26||257830	Tunc incipietis dicere: “Manducavimus coram te et bibimus, et in plateis nostris docuisti”; 
42N||13||27||257840	et dicet loquens vobis: “Nescio vos unde sitis; discedite a me, omnes operarii iniquitatis”. 
42N||13||28||257850	Ibi erit fletus et stridor dentium, cum videritis Abraham et Isaac et Iacob et omnes prophetas in regno Dei, vos autem expelli foras. 
42N||13||29||257860	Et venient ab oriente et occidente et aquilone et austro et accumbent in regno Dei. 
42N||13||30||257870	Et ecce sunt novissimi, qui erunt primi, et sunt primi, qui erunt novissimi ”.
42N||13||31||257880	In ipsa hora accesserunt quidam pharisaeorum dicentes illi: “ Exi et vade hinc, quia Herodes vult te occidere ”. 
42N||13||32||257890	Et ait illis: “ Ite, dicite vulpi illi: “Ecce eicio daemonia et sanitates perficio hodie et cras et tertia consummor. 
42N||13||33||257900	Verumtamen oportet me hodie et cras et sequenti ambulare, quia non capit prophetam perire extra Ierusalem”.
42N||13||34||257910	Ierusalem, Ierusalem, quae occidis prophetas et lapidas eos, qui missi sunt ad te, quotiens volui congregare filios tuos, quemadmodum avis nidum suum sub pinnis, et noluistis. 
42N||13||35||257920	Ecce relinquitur vobis domus vestra. Dico autem vobis: Non videbitis me, donec veniat cum dicetis: “Benedictus, qui venit in nomine Domini” ”.
42N||14||1||257930	Et factum est, cum intraret in domum cuiusdam princi pis pharisaeorum sabbato manducare panem, et ipsi observabant eum. 
42N||14||2||257940	Et ecce homo quidam hydropicus erat ante illum. 
42N||14||3||257950	Et respondens Iesus dixit ad legis peritos et pharisaeos dicens: “ Licet sabbato curare an non? ”. 
42N||14||4||257960	At illi tacuerunt. Ipse vero apprehensum sanavit eum ac dimisit. 
42N||14||5||257970	Et ad illos dixit: “ Cuius vestrum filius aut bos in puteum cadet, et non continuo extrahet illum die sabbati? ”. 
42N||14||6||257980	Et non poterant ad haec respondere illi.
42N||14||7||257990	Dicebat autem ad invitatos parabolam, intendens quomodo primos accubitus eligerent, dicens ad illos: 
42N||14||8||258000	“ Cum invitatus fueris ab aliquo ad nuptias, non discumbas in primo loco, ne forte honoratior te sit invitatus ab eo, 
42N||14||9||258010	et veniens is qui te et illum vocavit, dicat tibi: “Da huic locum”; et tunc incipias cum rubore novissimum locum tenere. 
42N||14||10||258020	Sed cum vocatus fueris, vade, recumbe in novissimo loco, ut, cum venerit qui te invitavit, dicat tibi: “Amice, ascende superius”; tunc erit tibi gloria coram omnibus simul discumbentibus. 
42N||14||11||258030	Quia omnis, qui se exaltat, humiliabitur; et, qui se humiliat, exaltabitur ”.
42N||14||12||258040	Dicebat autem et ei, qui se invitaverat: “ Cum facis prandium aut cenam, noli vocare amicos tuos neque fratres tuos neque cognatos neque vicinos divites, ne forte et ipsi te reinvitent, et fiat tibi retributio. 
42N||14||13||258050	Sed cum facis convivium, voca pauperes, debiles, claudos, caecos; 
42N||14||14||258060	et beatus eris, quia non habent retribuere tibi. Retribuetur enim tibi in resurrectione iustorum ”.
42N||14||15||258070	Haec cum audisset quidam de simul discumbentibus, dixit illi: “ Beatus, qui manducabit panem in regno Dei ”. 
42N||14||16||258080	At ipse dixit ei: “ Homo quidam fecit cenam magnam et vocavit multos; 
42N||14||17||258090	et misit servum suum hora cenae dicere invitatis: “Venite, quia iam paratum est”. 
42N||14||18||258100	Et coeperunt simul omnes excusare. Primus dixit ei: “Villam emi et necesse habeo exire et videre illam; rogo te, habe me excusatum”. 
42N||14||19||258110	Et alter dixit: “Iuga boum emi quinque et eo probare illa; rogo te, habe me excusatum”. 
42N||14||20||258120	Et alius dixit: “Uxorem duxi et ideo non possum venire”. 
42N||14||21||258130	Et reversus servus nuntiavit haec domino suo. Tunc iratus pater familias dixit servo suo: “Exi cito in plateas et vicos civitatis et pauperes ac debiles et caecos et claudos introduc huc”. 
42N||14||22||258140	Et ait servus: “Domine, factum est, ut imperasti, et adhuc locus est”. 
42N||14||23||258150	Et ait dominus servo: “Exi in vias et saepes, et compelle intrare, ut impleatur domus mea. 
42N||14||24||258160	Dico autem vobis, quod nemo virorum illorum, qui vocati sunt, gustabit cenam meam” ”.
42N||14||25||258170	Ibant autem turbae multae cum eo; et conversus dixit ad illos: 
42N||14||26||258180	“ Si quis venit ad me et non odit patrem suum et matrem et uxorem et filios et fratres et sorores, adhuc et animam suam, non potest esse meus discipulus. 
42N||14||27||258190	Et, qui non baiulat crucem suam et venit post me, non potest esse meus discipulus.
42N||14||28||258200	Quis enim ex vobis volens turrem aedificare, non prius sedens computat sumptus, si habet ad perficiendum? 
42N||14||29||258210	Ne, posteaquam posuerit fundamentum et non potuerit perficere, omnes, qui vident, incipiant illudere ei 
42N||14||30||258220	dicentes: “Hic homo coepit aedificare et non potuit consummare”. 
42N||14||31||258230	Aut quis rex, iturus committere bellum adversus alium regem, non sedens prius cogitat, si possit cum decem milibus occurrere ei, qui cum viginti milibus venit ad se? 
42N||14||32||258240	Alioquin, adhuc illo longe agente, legationem mittens rogat ea, quae pacis sunt. 
42N||14||33||258250	Sic ergo omnis ex vobis, qui non renuntiat omnibus, quae possidet, non potest meus esse discipulus.
42N||14||34||258260	Bonum est sal; si autem sal quoque evanuerit, in quo condietur? 
42N||14||35||258270	Neque in terram neque in sterquilinium utile est, sed foras proiciunt illud. Qui habet aures audiendi, audiat ”.
42N||15||1||258280	Erant autem appropinquan tes ei omnes publicani et pec catores, ut audirent illum. 
42N||15||2||258290	Et murmurabant pharisaei et scribae dicentes: “ Hic peccatores recipit et manducat cum illis ”. 
42N||15||3||258300	Et ait ad illos parabolam istam dicens: 
42N||15||4||258310	“ Quis ex vobis homo, qui habet centum oves et si perdiderit unam ex illis, nonne dimittit nonaginta novem in deserto et vadit ad illam, quae perierat, donec inveniat illam? 
42N||15||5||258320	Et cum invenerit eam, imponit in umeros suos gaudens 
42N||15||6||258330	et veniens domum convocat amicos et vicinos dicens illis: “Congratulamini mihi, quia inveni ovem meam, quae perierat”. 
42N||15||7||258340	Dico vobis: Ita gaudium erit in caelo super uno peccatore paenitentiam agente quam super nonaginta novem iustis, qui non indigent paenitentia.
42N||15||8||258350	Aut quae mulier habens drachmas decem, si perdiderit drachmam unam, nonne accendit lucernam et everrit domum et quaerit diligenter, donec inveniat? 
42N||15||9||258360	Et cum invenerit, convocat amicas et vicinas dicens: “Congratulamini mihi, quia inveni drachmam, quam perdideram”. 
42N||15||10||258370	Ita dico vobis: Gaudium fit coram angelis Dei super uno peccatore paenitentiam agente ”.
42N||15||11||258380	Ait autem: “ Homo quidam habebat duos filios. 
42N||15||12||258390	Et dixit adulescentior ex illis patri: “Pater, da mihi portionem substantiae, quae me contingit”. Et divisit illis substantiam. 
42N||15||13||258400	Et non post multos dies, congregatis omnibus, adulescentior filius peregre profectus est in regionem longinquam et ibi dissipavit substantiam suam vivendo luxuriose. 
42N||15||14||258410	Et postquam omnia consummasset, facta est fames valida in regione illa, et ipse coepit egere. 
42N||15||15||258420	Et abiit et adhaesit uni civium regionis illius, et misit illum in villam suam, ut pasceret porcos; 
42N||15||16||258430	et cupiebat saturari de siliquis, quas porci manducabant, et nemo illi dabat. 
42N||15||17||258440	In se autem reversus dixit: “Quanti mercennarii patris mei abundant panibus, ego autem hic fame pereo. 
42N||15||18||258450	Surgam et ibo ad patrem meum et dicam illi: Pater, peccavi in caelum et coram te 
42N||15||19||258460	et iam non sum dignus vocari filius tuus; fac me sicut unum de mercennariis tuis”. 
42N||15||20||258470	Et surgens venit ad patrem suum. Cum autem adhuc longe esset, vidit illum pater ipsius et misericordia motus est et accurrens cecidit supra collum eius et osculatus est illum. 
42N||15||21||258480	Dixitque ei filius: “Pater, peccavi in caelum et coram te; iam non sum dignus vocari filius tuus”. 
42N||15||22||258490	Dixit autem pater ad servos suos: “Cito proferte stolam primam et induite illum et date anulum in manum eius et calceamenta in pedes 
42N||15||23||258500	et adducite vitulum saginatum, occidite et manducemus et epulemur, 
42N||15||24||258510	quia hic filius meus mortuus erat et revixit, perierat et inventus est”. Et coeperunt epulari.
42N||15||25||258520	Erat autem filius eius senior in agro et, cum veniret et appropinquaret domui, audivit symphoniam et choros 
42N||15||26||258530	et vocavit unum de servis et interrogavit quae haec essent. 
42N||15||27||258540	Isque dixit illi: “Frater tuus venit, et occidit pater tuus vitulum saginatum, quia salvum illum recepit”. 
42N||15||28||258550	Indignatus est autem et nolebat introire. Pater ergo illius egressus coepit rogare illum. 
42N||15||29||258560	At ille respondens dixit patri suo: “Ecce tot annis servio tibi et numquam mandatum tuum praeterii, et numquam dedisti mihi haedum, ut cum amicis meis epularer; 
42N||15||30||258570	sed postquam filius tuus hic, qui devoravit substantiam tuam cum meretricibus, venit, occidisti illi vitulum saginatum”.
42N||15||31||258580	At ipse dixit illi: “Fili, tu semper mecum es, et omnia mea tua sunt; 
42N||15||32||258590	epulari autem et gaudere oportebat, quia frater tuus hic mortuus erat et revixit, perierat et inventus est” ”.
42N||16||1||258600	Dicebat autem et ad disci pulos: “ Homo quidam erat dives, qui habebat vilicum, et hic diffamatus est apud illum quasi dissipasset bona ipsius. 
42N||16||2||258610	Et vocavit illum et ait illi: “Quid hoc audio de te? Redde rationem vilicationis tuae; iam enim non poteris vilicare”. 
42N||16||3||258620	Ait autem vilicus intra se: “Quid faciam, quia dominus meus aufert a me vilicationem? Fodere non valeo, mendicare erubesco. 
42N||16||4||258630	Scio quid faciam, ut, cum amotus fuero a vilicatione, recipiant me in domos suas”. 
42N||16||5||258640	Convocatis itaque singulis debitoribus domini sui, dicebat primo: “Quantum debes domino meo?”. 
42N||16||6||258650	At ille dixit: “Centum cados olei”. Dixitque illi: “Accipe cautionem tuam et sede cito, scribe quinquaginta”. 
42N||16||7||258660	Deinde alii dixit: “Tu vero quantum debes?”. Qui ait: “Centum coros tritici”. Ait illi: “Accipe litteras tuas et scribe octoginta”. 
42N||16||8||258670	Et laudavit dominus vilicum iniquitatis, quia prudenter fecisset, quia filii huius saeculi prudentiores filiis lucis in generatione sua sunt.
42N||16||9||258680	Et ego vobis dico: Facite vobis amicos de mammona iniquitatis, ut, cum defecerit, recipiant vos in aeterna tabernacula.
42N||16||10||258690	Qui fidelis est in minimo, et in maiori fidelis est; et, qui in modico iniquus est, et in maiori iniquus est.
42N||16||11||258700	Si ergo in iniquo mammona fideles non fuistis, quod verum est, quis credet vobis? 
42N||16||12||258710	Et si in alieno fideles non fuistis, quod vestrum est, quis dabit vobis?
42N||16||13||258720	Nemo servus potest duobus dominis servire: aut enim unum odiet et alterum diliget, aut uni adhaerebit et alterum contemnet. Non potestis Deo servire et mammonae ”.
42N||16||14||258730	Audiebant autem omnia haec pharisaei, qui erant avari, et deridebant illum. 
42N||16||15||258740	Et ait illis: “ Vos estis, qui iustificatis vos coram hominibus; Deus autem novit corda vestra, quia, quod hominibus altum est, abominatio est ante Deum.
42N||16||16||258750	Lex et Prophetae usque ad Ioannem; ex tunc regnum Dei evangelizatur, et omnis in illud vim facit.
42N||16||17||258760	Facilius est autem caelum et terram praeterire, quam de Lege unum apicem cadere.
42N||16||18||258770	Omnis, qui dimittit uxorem suam et ducit alteram, moechatur; et, qui dimissam a viro ducit, moechatur.
42N||16||19||258780	Homo quidam erat dives et induebatur purpura et bysso et epulabatur cotidie splendide. 
42N||16||20||258790	Quidam autem pauper nomine Lazarus iacebat ad ianuam eius ulceribus plenus 
42N||16||21||258800	et cupiens saturari de his, quae cadebant de mensa divitis; sed et canes veniebant et lingebant ulcera eius. 
42N||16||22||258810	Factum est autem ut moreretur pauper et portaretur ab angelis in sinum Abrahae; mortuus est autem et dives et sepultus est. 
42N||16||23||258820	Et in inferno elevans oculos suos, cum esset in tormentis, videbat Abraham a longe et Lazarum in sinu eius. 
42N||16||24||258830	Et ipse clamans dixit: “Pater Abraham, miserere mei et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma”. 
42N||16||25||258840	At dixit Abraham: “Fili, recordare quia recepisti bona tua in vita tua, et Lazarus similiter mala; nunc autem hic consolatur, tu vero cruciaris. 
42N||16||26||258850	Et in his omnibus inter nos et vos chaos magnum firmatum est, ut hi, qui volunt hinc transire ad vos, non possint, neque inde ad nos transmeare”. 
42N||16||27||258860	Et ait: “Rogo ergo te, Pater, ut mittas eum in domum patris mei 
42N||16||28||258870	— habeo enim quinque fratres — ut testetur illis, ne et ipsi veniant in locum hunc tormentorum”. 
42N||16||29||258880	Ait autem Abraham: “Habent Moysen et Prophetas; audiant illos”. 
42N||16||30||258890	At ille dixit: “Non, pater Abraham, sed si quis ex mortuis ierit ad eos, paenitentiam agent”. 
42N||16||31||258900	Ait autem illi: “Si Moysen et Prophetas non audiunt, neque si quis ex mortuis resurrexerit, credent” ”.
42N||17||1||258910	Et ad discipulos suos ait: “ Impossibile est ut non ve niant scandala; vae autem illi, per quem veniunt! 
42N||17||2||258920	Utilius est illi, si lapis molaris imponatur circa collum eius et proiciatur in mare, quam ut scandalizet unum de pusillis istis. 
42N||17||3||258930	Attendite vobis! Si peccaverit frater tuus, increpa illum et, si paenitentiam egerit, dimitte illi; 
42N||17||4||258940	et si septies in die peccaverit in te et septies conversus fuerit ad te dicens: “Paenitet me”, dimittes illi ”.
42N||17||5||258950	Et dixerunt apostoli Domino: “ Adauge nobis fidem! ”. 
42N||17||6||258960	Dixit autem Dominus: “ Si haberetis fidem sicut granum sinapis, diceretis huic arbori moro: “Eradicare et transplantare in mare”, et oboediret vobis. 
42N||17||7||258970	Quis autem vestrum habens servum arantem aut pascentem, qui regresso de agro dicet illi: “Statim transi, recumbe”, 
42N||17||8||258980	et non dicet ei: “Para, quod cenem, et praecinge te et ministra mihi, donec manducem et bibam, et post haec tu manducabis et bibes”? 
42N||17||9||258990	Numquid gratiam habet servo illi, quia fecit, quae praecepta sunt? 
42N||17||10||259000	Sic et vos, cum feceritis omnia, quae praecepta sunt vobis, dicite: “Servi inutiles sumus; quod debuimus facere, fecimus” ”.
42N||17||11||259010	Et factum est, dum iret in Ierusalem, et ipse transibat per mediam Samariam et Galilaeam. 
42N||17||12||259020	Et cum ingrederetur quoddam castellum, occurrerunt ei decem viri leprosi, qui steterunt a longe 
42N||17||13||259030	et levaverunt vocem dicentes: “ Iesu praeceptor, miserere nostri! ”. 
42N||17||14||259040	Quos ut vidit, dixit: “ Ite, ostendite vos sacerdotibus ”. Et factum est, dum irent, mundati sunt. 
42N||17||15||259050	Unus autem ex illis, ut vidit quia sanatus est, regressus est cum magna voce magnificans Deum 
42N||17||16||259060	et cecidit in faciem ante pedes eius gratias agens ei; et hic erat Samaritanus. 
42N||17||17||259070	Respondens autem Iesus dixit: “ Nonne decem mundati sunt? Et novem ubi sunt? 
42N||17||18||259080	Non sunt inventi qui redirent, ut darent gloriam Deo, nisi hic alienigena? ”. 
42N||17||19||259090	Et ait illi: “ Surge, vade; fides tua te salvum fecit ”.
42N||17||20||259100	Interrogatus autem a pharisaeis: “ Quando venit regnum Dei? ”, respondit eis et dixit: “ Non venit regnum Dei cum observatione, 
42N||17||21||259110	neque dicent: “Ecce hic” aut: “Illic”; ecce enim regnum Dei intra vos est ”. 
42N||17||22||259120	Et ait ad discipulos: “ Venient dies, quando desideretis videre unum diem Filii hominis et non videbitis. 
42N||17||23||259130	Et dicent vobis: “Ecce hic”, “Ecce illic”; nolite ire neque sectemini. 
42N||17||24||259140	Nam sicut fulgur coruscans de sub caelo in ea, quae sub caelo sunt, fulget, ita erit Filius hominis in die sua. 
42N||17||25||259150	Primum autem oportet illum multa pati et reprobari a generatione hac. 
42N||17||26||259160	Et sicut factum est in diebus Noe, ita erit et in diebus Filii hominis: 
42N||17||27||259170	edebant, bibebant, uxores ducebant, dabantur ad nuptias, usque in diem, qua intravit Noe in arcam, et venit diluvium et perdidit omnes. 
42N||17||28||259180	Similiter sicut factum est in diebus Lot: edebant, bibebant, emebant, vendebant, plantabant, aedificabant; 
42N||17||29||259190	qua die autem exiit Lot a Sodomis, pluit ignem et sulphur de caelo et omnes perdidit. 
42N||17||30||259200	Secundum haec erit, qua die Filius hominis revelabitur. 
42N||17||31||259210	In illa die, qui fuerit in tecto, et vasa eius in domo, ne descendat tollere illa; et, qui in agro, similiter non redeat retro. 
42N||17||32||259220	Memores estote uxoris Lot. 
42N||17||33||259230	Quicumque quaesierit animam suam salvam facere, perdet illam; et, quicumque perdiderit illam, vivificabit eam. 
42N||17||34||259240	Dico vobis: Illa nocte erunt duo in lecto uno: unus assumetur, et alter relinquetur; 
42N||17||35||259250	duae erunt molentes in unum: una assumetur, et altera relinquetur ”. 
42N||17||36||259260	
42N||17||37||259270	Respondentes dicunt illi: “ Ubi, Domine? ”. Qui dixit eis: “ Ubicumque fuerit corpus, illuc congregabuntur et aquilae ”.
42N||18||1||259280	Dicebat autem parabolam ad illos, quoniam oportet semper orare et non deficere, 
42N||18||2||259290	dicens: “ Iudex quidam erat in quadam civitate, qui Deum non timebat et hominem non reverebatur. 
42N||18||3||259300	Vidua autem erat in civitate illa et veniebat ad eum dicens: “Vindica me de adversario meo”. 
42N||18||4||259310	Et nolebat per multum tempus; post haec autem dixit intra se: “Etsi Deum non timeo nec hominem revereor, 
42N||18||5||259320	tamen quia molesta est mihi haec vidua, vindicabo illam, ne in novissimo veniens suggillet me” ”. 
42N||18||6||259330	Ait autem Dominus: “ Audite quid iudex iniquitatis dicit; 
42N||18||7||259340	Deus autem non faciet vindictam electorum suorum clamantium ad se die ac nocte, et patientiam habebit in illis? 
42N||18||8||259350	Dico vobis: Cito faciet vindictam illorum. Verumtamen Filius hominis veniens, putas, inveniet fidem in terra? ”.
42N||18||9||259360	Dixit autem et ad quosdam, qui in se confidebant tamquam iusti et aspernabantur ceteros, parabolam istam: 
42N||18||10||259370	“ Duo homines ascenderunt in templum, ut orarent: unus pharisaeus et alter publicanus. 
42N||18||11||259380	Pharisaeus stans haec apud se orabat: “Deus, gratias ago tibi, quia non sum sicut ceteri hominum, raptores, iniusti, adulteri, velut etiam hic publicanus; 
42N||18||12||259390	ieiuno bis in sabbato, decimas do omnium, quae possideo”. 
42N||18||13||259400	Et publicanus a longe stans nolebat nec oculos ad caelum levare, sed percutiebat pectus suum dicens: “Deus, propitius esto mihi peccatori”. 
42N||18||14||259410	Dico vobis: Descendit hic iustificatus in domum suam ab illo. Quia omnis, qui se exaltat, humiliabitur; et, qui se humiliat, exaltabitur ”.
42N||18||15||259420	Afferebant autem ad illum et infantes, ut eos tangeret; quod cum viderent, discipuli increpabant illos. 
42N||18||16||259430	Iesus autem convocans illos dixit: “ Sinite pueros venire ad me et nolite eos vetare; talium est enim regnum Dei. 
42N||18||17||259440	Amen dico vobis: Quicumque non acceperit regnum Dei sicut puer, non intrabit in illud ”.
42N||18||18||259450	Et interrogavit eum quidam princeps dicens: “ Magister bone, quid faciens vitam aeternam possidebo? ”. 
42N||18||19||259460	Dixit autem ei Iesus: “ Quid me dicis bonum? Nemo bonus nisi solus Deus. 
42N||18||20||259470	Mandata nosti: non moechaberis, non occides, non furtum facies, non falsum testimonium dices, honora patrem tuum et matrem ”. 
42N||18||21||259480	Qui ait: “ Haec omnia custodivi a iuventute ”. 
42N||18||22||259490	Quo audito, Iesus ait ei: “ Adhuc unum tibi deest: omnia, quaecumque habes, vende et da pauperibus et habebis thesaurum in caelo: et veni, sequere me ”. 
42N||18||23||259500	His ille auditis, contristatus est, quia dives erat valde. 
42N||18||24||259510	Videns autem illum Iesus tristem factum dixit: “ Quam difficile, qui pecunias habent, in regnum Dei intrant. 
42N||18||25||259520	Facilius est enim camelum per foramen acus transire, quam divitem intrare in regnum Dei ”. 
42N||18||26||259530	Et dixerunt, qui audiebant: “ Et quis potest salvus fieri? ”. 
42N||18||27||259540	Ait autem illis: “ Quae impossibilia sunt apud homi nes, possibilia sunt apud Deum ”. 
42N||18||28||259550	Ait autem Petrus: “ Ecce nos dimisimus nostra et secuti sumus te ”. 
42N||18||29||259560	Qui dixit eis: “ Amen dico vobis: Nemo est, qui reliquit domum aut uxorem aut fratres aut parentes aut filios propter regnum Dei, 
42N||18||30||259570	et non recipiat multo plura in hoc tempore et in saeculo venturo vitam aeternam ”.
42N||18||31||259580	Assumpsit autem Duodecim et ait illis: “ Ecce ascendimus Ierusalem, et consummabuntur omnia, quae scripta sunt per Prophetas de Filio hominis: 
42N||18||32||259590	tradetur enim gentibus et illudetur et contumeliis afficietur et conspuetur; 
42N||18||33||259600	et, postquam flagellaverint, occident eum, et die tertia resurget ”. 
42N||18||34||259610	Et ipsi nihil horum intellexerunt; et erat verbum istud absconditum ab eis, et non intellegebant, quae dicebantur.
42N||18||35||259620	Factum est autem, cum appropinquaret Iericho, caecus quidam sedebat secus viam mendicans. 
42N||18||36||259630	Et cum audiret turbam praetereuntem, interrogabat quid hoc esset. 
42N||18||37||259640	Dixerunt autem ei: “ Iesus Nazarenus transit ”. 
42N||18||38||259650	Et clamavit dicens: “ Iesu, fili David, miserere mei! ”. 
42N||18||39||259660	Et qui praeibant, increpabant eum, ut taceret; ipse vero multo magis clamabat: “ Fili David, miserere mei! ”. 
42N||18||40||259670	Stans autem Iesus iussit illum adduci ad se. Et cum appropinquasset, interrogavit illum: 
42N||18||41||259680	“ Quid tibi vis faciam? ”. At ille dixit: “ Domine, ut videam ”. 
42N||18||42||259690	Et Iesus dixit illi: “ Respice! Fides tua te salvum fecit ”. 
42N||18||43||259700	Et confestim vidit et sequebatur illum magnificans Deum. Et omnis plebs, ut vidit, dedit laudem Deo.
42N||19||1||259710	Et ingressus perambulabat Iericho. 
42N||19||2||259720	Et ecce vir nomine Zacchaeus, et hic erat princeps publicanorum et ipse dives. 
42N||19||3||259730	Et quaerebat videre Iesum, quis esset, et non poterat prae turba, quia statura pusillus erat. 
42N||19||4||259740	Et praecurrens ascendit in arborem sycomorum, ut videret illum, quia inde erat transiturus. 
42N||19||5||259750	Et cum venisset ad locum, suspiciens Iesus dixit ad eum: “ Zacchaee, festinans descende, nam hodie in domo tua oportet me manere ”. 
42N||19||6||259760	Et festinans descendit et excepit illum gaudens. 
42N||19||7||259770	Et cum viderent, omnes murmurabant dicentes: “ Ad hominem peccatorem divertit! ”. 
42N||19||8||259780	Stans autem Zacchaeus dixit ad Dominum: “ Ecce dimidium bonorum meorum, Domine, do pauperibus et, si quid aliquem defraudavi, reddo quadruplum ”. 
42N||19||9||259790	Ait autem Iesus ad eum: “ Hodie salus domui huic facta est, eo quod et ipse filius sit Abrahae; 
42N||19||10||259800	venit enim Filius hominis quaerere et salvum facere, quod perierat ”.
42N||19||11||259810	Haec autem illis audientibus, adiciens dixit parabolam, eo quod esset prope Ierusalem, et illi existimarent quod confestim regnum Dei manifestaretur. 
42N||19||12||259820	Dixit ergo: “ Homo quidam nobilis abiit in regionem longinquam accipere sibi regnum et reverti. 
42N||19||13||259830	Vocatis autem decem servis suis, dedit illis decem minas et ait ad illos: “Negotiamini, dum venio”. 
42N||19||14||259840	Cives autem eius oderant illum et miserunt legationem post illum dicentes: “Nolumus hunc regnare super nos!”. 
42N||19||15||259850	Et factum est ut rediret, accepto regno, et iussit ad se vocari servos illos, quibus dedit pecuniam, ut sciret quantum negotiati essent. 
42N||19||16||259860	Venit autem primus dicens: “Domine, mina tua decem minas acquisivit”. 
42N||19||17||259870	Et ait illi: “Euge, bone serve; quia in modico fidelis fuisti, esto potestatem habens supra decem civitates”. 
42N||19||18||259880	Et alter venit dicens: “Mina tua, domine, fecit quinque minas”. 
42N||19||19||259890	Et huic ait: “Et tu esto supra quinque civitates”. 
42N||19||20||259900	Et alter venit dicens: “Domine, ecce mina tua, quam habui repositam in sudario; 
42N||19||21||259910	timui enim te, quia homo austerus es: tollis, quod non posuisti, et metis, quod non seminasti”. 
42N||19||22||259920	Dicit ei: “De ore tuo te iudico, serve nequam! Sciebas quod ego austerus homo sum, tollens quod non posui et metens quod non seminavi? 
42N||19||23||259930	Et quare non dedisti pecuniam meam ad mensam? Et ego veniens cum usuris utique exegissem illud”. 
42N||19||24||259940	Et adstantibus dixit: “Auferte ab illo minam et date illi, qui decem minas habet”. 
42N||19||25||259950	Et dixerunt ei: “Domine, habet decem minas!”. 
42N||19||26||259960	Dico vobis: “Omni habenti dabitur; ab eo autem, qui non habet, et, quod habet, auferetur. 
42N||19||27||259970	Verumtamen inimicos meos illos, qui noluerunt me regnare super se, adducite huc et interficite ante me! ”.
42N||19||28||259980	Et his dictis, praecedebat ascendens Hierosolymam.
42N||19||29||259990	Et factum est, cum appropinquasset ad Bethfage et Bethaniam, ad montem, qui vocatur Oliveti, misit duos discipulos 
42N||19||30||260000	dicens: “ Ite in castellum, quod contra est, in quod introeuntes invenietis pullum asinae alligatum, cui nemo umquam hominum sedit; solvite illum et adducite. 
42N||19||31||260010	Et si quis vos interrogaverit: “Quare solvitis?”, sic dicetis: “Dominus eum necessarium habet” ”. 
42N||19||32||260020	Abierunt autem, qui missi erant, et invenerunt, sicut dixit illis. 
42N||19||33||260030	Solventibus autem illis pullum, dixerunt domini eius ad illos: “ Quid solvitis pullum? ”. 
42N||19||34||260040	At illi dixerunt: “ Dominus eum necessarium habet ”. 
42N||19||35||260050	Et duxerunt illum ad Iesum; et iactantes vestimenta sua supra pullum, imposuerunt Iesum. 
42N||19||36||260060	Eunte autem illo, substernebant vestimenta sua in via. 
42N||19||37||260070	Et cum appropinquaret iam ad descensum montis Oliveti, coeperunt omnis multitudo discipulorum gaudentes laudare Deum voce magna super omnibus, quas viderant, virtutibus 
42N||19||38||260080	dicentes: “ Benedictus, qui venit rex in nomine Domini! Pax in caelo, et gloria in excelsis! ”.
42N||19||39||260090	Et quidam pharisaeorum de turbis dixerunt ad illum: “ Magister, increpa discipulos tuos! ”. 
42N||19||40||260100	Et respondens dixit: “ Dico vobis: Si hi tacuerint, lapides clamabunt! ”.
42N||19||41||260110	Et ut appropinquavit, videns civitatem flevit super illam 
42N||19||42||260120	dicens: “ Si cognovisses et tu in hac die, quae ad pacem tibi! Nunc autem abscondita sunt ab oculis tuis. 
42N||19||43||260130	Quia venient dies in te, et circumdabunt te inimici tui vallo et obsidebunt te et coangustabunt te undique 
42N||19||44||260140	et ad terram prosternent te et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae ”.
42N||19||45||260150	Et ingressus in templum, coepit eicere vendentes 
42N||19||46||260160	dicens illis: “ Scriptum est: “Et erit domus mea domus orationis”. Vos autem fecistis illam speluncam latronum ”.
42N||19||47||260170	Et erat docens cotidie in templo. Principes autem sacerdotum et scribae et principes plebis quaerebant illum perdere 
42N||19||48||260180	et non inveniebant quid facerent; omnis enim populus suspensus erat audiens illum.
42N||20||1||260190	Et factum est in una dierum, docente illo populum in tem plo et evangelizante, supervenerunt principes sacerdotum et scribae cum senioribus 
42N||20||2||260200	et aiunt dicentes ad illum: “ Dic nobis: In qua potestate haec facis, aut quis est qui dedit tibi hanc potestatem? ”. 
42N||20||3||260210	Respondens autem dixit ad illos: “ Interrogabo vos et ego verbum; et dicite mihi: 
42N||20||4||260220	Baptismum Ioannis de caelo erat an ex hominibus? ”. 
42N||20||5||260230	At illi cogitabant inter se dicentes: “ Si dixerimus: “De caelo”, dicet: “Quare non credidistis illi?; 
42N||20||6||260240	si autem dixerimus: “Ex hominibus”, plebs universa lapidabit nos; certi sunt enim Ioannem prophetam esse ”. 
42N||20||7||260250	Et responderunt se nescire unde esset. 
42N||20||8||260260	Et Iesus ait illis: “ Neque ego dico vobis in qua potestate haec facio ”.
42N||20||9||260270	Coepit autem dicere ad plebem parabolam hanc: “ Homo plantavit vineam et locavit eam colonis et ipse peregre fuit multis temporibus. 
42N||20||10||260280	Et in tempore misit ad cultores servum, ut de fructu vineae darent illi; cultores autem caesum dimiserunt eum inanem. 
42N||20||11||260290	Et addidit alterum servum mittere; illi autem hunc quoque caedentes et afficientes contumelia dimiserunt inanem. 
42N||20||12||260300	Et addidit tertium mittere; qui et illum vulnerantes eiecerunt. 
42N||20||13||260310	Dixit autem dominus vineae: “Quid faciam? Mittam filium meum dilectum; forsitan hunc verebuntur”. 
42N||20||14||260320	Quem cum vidissent coloni, cogitaverunt inter se dicentes: “Hic est heres. Occidamus illum, ut nostra fiat hereditas”. 
42N||20||15||260330	Et eiectum illum extra vineam occiderunt. Quid ergo faciet illis dominus vineae? 
42N||20||16||260340	Veniet et perdet colonos istos et dabit vineam aliis ”. Quo audito, dixerunt: “ Absit! ”. 
42N||20||17||260350	Ille autem aspiciens eos ait: “ Quid est ergo hoc, quod scriptum est: “Lapidem quem reprobaverunt aedificantes, hic factus est in caput anguli”?
42N||20||18||260360	Omnis, qui ceciderit supra illum lapidem, conquassabitur; supra quem autem ceciderit, comminuet illum ”. 
42N||20||19||260370	Et quaerebant scribae et principes sacerdotum mittere in illum manus in illa hora et timuerunt populum; cognoverunt enim quod ad ipsos dixerit similitudinem istam.
42N||20||20||260380	Et observantes miserunt insidiatores, qui se iustos simularent, ut caperent eum in sermone, et sic traderent illum principatui et potestati praesidis. 
42N||20||21||260390	Et interrogaverunt illum dicentes: “ Magister, scimus quia recte dicis et doces et non accipis personam, sed in veritate viam Dei doces. 
42N||20||22||260400	Licet nobis dare tributum Caesari an non? ”. 
42N||20||23||260410	Considerans autem dolum illorum dixit ad eos: 
42N||20||24||260420	“ Ostendite mihi denarium. Cuius habet imaginem et inscriptionem? ”. 
42N||20||25||260430	At illi dixerunt: “ Caesaris ”. Et ait illis: “ Reddite ergo, quae Caesaris sunt, Caesari et, quae Dei sunt, Deo ”. 
42N||20||26||260440	Et non potuerunt verbum eius reprehendere coram plebe et mirati in responso eius tacuerunt.
42N||20||27||260450	Accesserunt autem quidam sadducaeorum, qui negant esse resurrectionem, et interrogaverunt eum 
42N||20||28||260460	dicentes: “ Magister, Moyses scripsit nobis, si frater alicuius mortuus fuerit habens uxorem et hic sine filiis fuerit, ut accipiat eam frater eius uxorem et suscitet semen fratri suo. 
42N||20||29||260470	Septem ergo fratres erant: et primus accepit uxorem et mortuus est sine filiis; 
42N||20||30||260480	et sequens 
42N||20||31||260490	et tertius accepit illam, similiter autem et septem non reliquerunt filios et mortui sunt. 
42N||20||32||260500	Novissima mortua est et mulier. 
42N||20||33||260510	Mulier ergo in resurrectione cuius eorum erit uxor? Si quidem septem habuerunt eam uxorem ”. 
42N||20||34||260520	Et ait illis Iesus: “ Filii saeculi huius nubunt et traduntur ad nuptias; 
42N||20||35||260530	illi autem, qui digni habentur saeculo illo et resurrectione ex mortuis, neque nubunt neque ducunt uxores. 
42N||20||36||260540	Neque enim ultra mori possunt: aequales enim angelis sunt et filii sunt Dei, cum sint filii resurrectionis. 
42N||20||37||260550	Quia vero resurgant mortui, et Moyses ostendit secus rubum, sicut dicit: “Dominum Deum Abraham et Deum Isaac et Deum Iacob”. 
42N||20||38||260560	Deus autem non est mortuorum sed vivorum: omnes enim vivunt ei ”. 
42N||20||39||260570	Respondentes autem quidam scribarum dixerunt: “ Magister, bene dixisti ”. 
42N||20||40||260580	Et amplius non audebant eum quidquam interrogare.
42N||20||41||260590	Dixit autem ad illos: “ Quomodo dicunt Christum filium David esse? 
42N||20||42||260600	Ipse enim David dicit in libro Psalmorum: “Dixit Dominus Domino meo: Sede a dextris meis,
42N||20||43||260610	donec ponam inimicos tuos scabellum pedum tuorum”.
42N||20||44||260620	David ergo Dominum illum vocat; et quomodo filius eius est? ”.
42N||20||45||260630	Audiente autem omni populo, dixit discipulis suis: 
42N||20||46||260640	“ Attendite a scribis, qui volunt ambulare in stolis et amant salutationes in foro et primas cathedras in synagogis et primos discubitus in conviviis, 
42N||20||47||260650	qui devorant domos viduarum et simulant longam orationem. Hi accipient damnationem maiorem ”.
42N||21||1||260660	Respiciens autem vidit eos, qui mittebant munera sua in gazophylacium, divites. 
42N||21||2||260670	Vidit autem quandam viduam pauperculam mittentem illuc minuta duo 
42N||21||3||260680	et dixit: “ Vere dico vobis: Vidua haec pauper plus quam omnes misit. 
42N||21||4||260690	Nam omnes hi ex abundantia sua miserunt in munera; haec autem ex inopia sua omnem victum suum, quem habebat, misit ”.
42N||21||5||260700	Et quibusdam dicentibus de templo, quod lapidibus bonis et donis ornatum, esset dixit: 
42N||21||6||260710	“ Haec quae videtis, venient dies, in quibus non relinquetur lapis super lapidem, qui non destruatur ”. 
42N||21||7||260720	Interrogaverunt autem illum dicentes: “ Praeceptor, quando ergo haec erunt, et quod signum, cum fieri incipient? ”. 
42N||21||8||260730	Qui dixit: “ Videte, ne seducamini. Multi enim venient in nomine meo dicentes: “Ego sum” et: “Tempus appropinquavit”. Nolite ergo ire post illos. 
42N||21||9||260740	Cum autem audieritis proelia et seditiones, nolite terreri; oportet enim primum haec fieri, sed non statim finis ”.
42N||21||10||260750	Tunc dicebat illis: “ Surget gens contra gentem, et regnum adversus regnum; 
42N||21||11||260760	et terrae motus magni et per loca fames et pestilentiae erunt, terroresque et de caelo signa magna erunt. 
42N||21||12||260770	Sed ante haec omnia inicient vobis manus suas et persequentur tradentes in synagogas et custodias, et trahemini ad reges et praesides propter nomen meum; 
42N||21||13||260780	continget autem vobis in testimonium. 
42N||21||14||260790	Ponite ergo in cordibus vestris non praemeditari quemadmodum respondeatis; 
42N||21||15||260800	ego enim dabo vobis os et sapientiam, cui non poterunt resistere vel contradicere omnes adversarii vestri. 
42N||21||16||260810	Trademini autem et a parentibus et fratribus et cognatis et amicis, et morte afficient ex vobis, 
42N||21||17||260820	et eritis odio omnibus propter nomen meum. 
42N||21||18||260830	Et capillus de capite vestro non peribit. 
42N||21||19||260840	In patientia vestra possidebitis animas vestras.
42N||21||20||260850	Cum autem videritis circumdari ab exercitu Ierusalem, tunc scitote quia appropinquavit desolatio eius. 
42N||21||21||260860	Tunc, qui in Iudaea sunt, fugiant in montes; et, qui in medio eius, discedant; et, qui in regionibus, non intrent in eam. 
42N||21||22||260870	Quia dies ultionis hi sunt, ut impleantur omnia, quae scripta sunt. 
42N||21||23||260880	Vae autem praegnantibus et nutrientibus in illis diebus! Erit enim pressura magna super terram et ira populo huic, 
42N||21||24||260890	et cadent in ore gladii et captivi ducentur in omnes gentes, et Ierusalem calcabitur a gentibus, donec impleantur tempora nationum.
42N||21||25||260900	Et erunt signa in sole et luna et stellis, et super terram pressura gentium prae confusione sonitus maris et fluctuum, 
42N||21||26||260910	arescentibus hominibus prae timore et exspectatione eorum, quae supervenient orbi, nam virtutes caelorum movebuntur. 
42N||21||27||260920	Et tunc videbunt Filium hominis venientem in nube cum potestate et gloria magna.
42N||21||28||260930	His autem fieri incipientibus, respicite et levate capita vestra, quoniam appropinquat redemptio vestra ”.
42N||21||29||260940	Et dixit illis similitudinem: “ Videte ficulneam et omnes arbores: 
42N||21||30||260950	cum iam germinaverint, videntes vosmetipsi scitis quia iam prope est aestas. 
42N||21||31||260960	Ita et vos, cum videritis haec fieri, scitote quoniam prope est regnum Dei. 
42N||21||32||260970	Amen dico vobis: Non praeteribit generatio haec, donec omnia fiant. 
42N||21||33||260980	Caelum et terra transibunt, verba autem mea non transibunt.
42N||21||34||260990	Attendite autem vobis, ne forte graventur corda vestra in crapula et ebrietate et curis huius vitae, et superveniat in vos repentina dies illa; 
42N||21||35||261000	tamquam laqueus enim superveniet in omnes, qui sedent super faciem omnis terrae. 
42N||21||36||261010	Vigilate itaque omni tempore orantes, ut possitis fugere ista omnia, quae futura sunt, et stare ante Filium hominis ”.
42N||21||37||261020	Erat autem diebus docens in templo, noctibus vero exiens morabatur in monte, qui vocatur Oliveti. 
42N||21||38||261030	Et omnis populus manicabat ad eum in templo audire eum.
42N||22||1||261040	Appropinquabat autem dies festus Azymorum, qui dici tur Pascha. 
42N||22||2||261050	Et quaerebant principes sacerdotum et scribae quomodo eum interficerent; timebant vero plebem. 
42N||22||3||261060	Intravit autem Satanas in Iudam, qui cognominabatur Iscarioth, unum de Duodecim; 
42N||22||4||261070	et abiit et locutus est cum principibus sacerdotum et magistratibus, quemadmodum illum traderet eis. 
42N||22||5||261080	Et gavisi sunt et pacti sunt pecuniam illi dare. 
42N||22||6||261090	Et spopondit et quaerebat opportunitatem, ut eis traderet illum sine turba.
42N||22||7||261100	Venit autem dies Azymorum, in qua necesse erat occidi Pascha. 
42N||22||8||261110	Et misit Petrum et Ioannem dicens: “ Euntes parate nobis Pascha, ut manducemus ”. 
42N||22||9||261120	At illi dixerunt ei: “Ubi vis paremus? ”. 
42N||22||10||261130	Et dixit ad eos: “ Ecce, introeuntibus vobis in civitatem, occurret vobis homo amphoram aquae portans; sequimini eum in domum, in quam intrat. 
42N||22||11||261140	Et dicetis patri familias domus: “Dicit tibi Magister: Ubi est deversorium, ubi Pascha cum discipulis meis manducem?”. 
42N||22||12||261150	Ipse vobis ostendet cenaculum magnum stratum; ibi parate ”. 
42N||22||13||261160	Euntes autem invenerunt, sicut dixit illis, et paraverunt Pascha.
42N||22||14||261170	Et cum facta esset hora, discubuit, et apostoli cum eo. 
42N||22||15||261180	Et ait illis: “ Desiderio desideravi hoc Pascha manducare vobiscum, antequam patiar. 
42N||22||16||261190	Dico enim vobis: Non manducabo illud, donec impleatur in regno Dei ”. 
42N||22||17||261200	Et accepto calice, gratias egit et dixit: “ Accipite hoc et dividite inter vos. 
42N||22||18||261210	Dico enim vobis: Non bibam amodo de generatione vitis, donec regnum Dei veniat ”. 
42N||22||19||261220	Et accepto pane, gratias egit et fregit et dedit eis dicens: “ Hoc est corpus meum, quod pro vobis datur. Hoc facite in meam commemorationem ”. 
42N||22||20||261230	Similiter et calicem, postquam cenavit, dicens: “ Hic calix novum testamentum est in sanguine meo, qui pro vobis funditur.
42N||22||21||261240	Verumtamen ecce manus tradentis me mecum est in mensa; 
42N||22||22||261250	et quidem Filius hominis, secundum quod definitum est, vadit; verumtamen vae illi homini, per quem traditur! ”. 
42N||22||23||261260	Et ipsi coeperunt quaerere inter se, quis esset ex eis, qui hoc facturus esset.
42N||22||24||261270	Facta est autem et contentio inter eos, quis eorum videretur esse maior. 
42N||22||25||261280	Dixit autem eis: “ Reges gentium dominantur eorum; et, qui potestatem habent super eos, benefici vocantur. 
42N||22||26||261290	Vos autem non sic, sed qui maior est in vobis, fiat sicut iunior; et, qui praecessor est, sicut ministrator. 
42N||22||27||261300	Nam quis maior est: qui recumbit, an qui ministrat? Nonne qui recumbit? Ego autem in medio vestrum sum, sicut qui ministrat.
42N||22||28||261310	Vos autem estis, qui permansistis mecum in tentationibus meis; 
42N||22||29||261320	et ego dispono vobis, sicut disposuit mihi Pater meus regnum, 
42N||22||30||261330	ut edatis et bibatis super mensam meam in regno meo et sedeatis super thronos iudicantes duodecim tribus Israel.
42N||22||31||261340	Simon, Simon, ecce Satanas expetivit vos, ut cribraret sicut triticum; 
42N||22||32||261350	ego autem rogavi pro te, ut non deficiat fides tua. Et tu, aliquando conversus, confirma fratres tuos ”. 
42N||22||33||261360	Qui dixit ei: “ Domine, tecum paratus sum et in carcerem et in mortem ire ”. 
42N||22||34||261370	Et ille dixit: “ Dico tibi, Petre, non cantabit hodie gallus, donec ter abneges nosse me ”.
42N||22||35||261380	Et dixit eis: “ Quando misi vos sine sacculo et pera et calceamentis, numquid aliquid defuit vobis? ”. At illi dixerunt: “ Nihil ”. 
42N||22||36||261390	Dixit ergo eis: “ Sed nunc, qui habet sacculum, tollat, similiter et peram; et, qui non habet, vendat tunicam suam et emat gladium. 
42N||22||37||261400	Dico enim vobis: Hoc, quod scriptum est, oportet impleri in me, illud: “Cum iniustis deputatus est”. Etenim ea, quae sunt de me, adimpletionem habent ”. 
42N||22||38||261410	At illi dixerunt: “ Domine, ecce gladii duo hic ”. At ille dixit eis: “ Satis est ”.
42N||22||39||261420	Et egressus ibat secundum consuetudinem in montem Olivarum; secuti sunt autem illum et discipuli. 
42N||22||40||261430	Et cum pervenisset ad locum, dixit illis: “ Orate, ne intretis in tentationem ”. 
42N||22||41||261440	Et ipse avulsus est ab eis, quantum iactus est lapidis, et, positis genibus, orabat 
42N||22||42||261450	dicens: “ Pater, si vis, transfer calicem istum a me; verumtamen non mea voluntas sed tua fiat ”. 
42N||22||43||261460	Apparuit autem illi angelus de caelo confortans eum. Et factus in agonia prolixius orabat. 
42N||22||44||261470	Et factus est sudor eius sicut guttae sanguinis decurrentis in terram. 
42N||22||45||261480	Et cum surrexisset ab oratione et venisset ad discipulos, invenit eos dormientes prae tristitia 
42N||22||46||261490	et ait illis: “ Quid dormitis? Surgite; orate, ne intretis in tentationem ”.
42N||22||47||261500	Adhuc eo loquente, ecce turba; et, qui vocabatur Iudas, unus de Duodecim, antecedebat eos et appropinquavit Iesu, ut oscularetur eum. 
42N||22||48||261510	Iesus autem dixit ei: “ Iuda, osculo Filium hominis tradis? ”. 
42N||22||49||261520	Videntes autem hi, qui circa ipsum erant, quod futurum erat, dixerunt: “ Domine, si percutimus in gladio? ”. 
42N||22||50||261530	Et percussit unus ex illis servum principis sacerdotum et amputavit auriculam eius dextram. 
42N||22||51||261540	Respondens autem Iesus ait: “ Sinite usque huc! ”. Et cum tetigisset auriculam eius, sanavit eum. 
42N||22||52||261550	Dixit autem Iesus ad eos, qui venerant ad se principes sacerdotum et magistratus templi et seniores: “ Quasi ad latronem existis cum gladiis et fustibus? 
42N||22||53||261560	Cum cotidie vobiscum fuerim in templo, non extendistis manus in me; sed haec est hora vestra et potestas tenebrarum ”.
42N||22||54||261570	Comprehendentes autem eum, duxerunt et introduxerunt in domum principis sacerdotum. Petrus vero sequebatur a longe. 
42N||22||55||261580	Accenso autem igni in medio atrio et circumsedentibus illis, sedebat Petrus in medio eorum. 
42N||22||56||261590	Quem cum vidisset ancilla quaedam sedentem ad lumen et eum fuisset intuita, dixit: 
42N||22||57||261600	“ Et hic cum illo erat! ”. At ille negavit eum dicens: 
42N||22||58||261610	“ Mulier, non novi illum! ”. Et post pusillum alius videns eum dixit: “ Et tu de illis es! ”. Petrus vero ait: “ O homo, non sum! ”. 
42N||22||59||261620	Et intervallo facto quasi horae unius, alius quidam affirmabat dicens: “ Vere et hic cum illo erat, nam et Galilaeus est! ”. 
42N||22||60||261630	Et ait Petrus: “ Homo, nescio quid dicis! ”. Et continuo adhuc illo loquente cantavit gallus. 
42N||22||61||261640	Et conversus Dominus respexit Petrum; et recordatus est Petrus verbi Domini, sicut dixit ei: “ Priusquam gallus cantet hodie, ter me negabis ”. 
42N||22||62||261650	Et egressus foras flevit amare.
42N||22||63||261660	Et viri, qui tenebant illum, illudebant ei caedentes; 
42N||22||64||261670	et velaverunt eum et interrogabant eum dicentes: “ Prophetiza: Quis est, qui te percussit? ”. 
42N||22||65||261680	Et alia multa blasphemantes dicebant in eum.
42N||22||66||261690	Et ut factus est dies, convenerunt seniores plebis et principes sacerdotum et scribae et duxerunt illum in concilium suum 
42N||22||67||261700	dicentes: “ Si tu es Christus, dic nobis ”. Et ait illis: “ Si vobis dixero, non credetis; 
42N||22||68||261710	si autem interrogavero, non respondebitis mihi.
42N||22||69||261720	Ex hoc autem erit Filius hominis sedens a dextris virtutis Dei ”. 
42N||22||70||261730	Dixerunt autem omnes: “ Tu ergo es Filius Dei? ”. Qui ait ad illos: “ Vos dicitis quia ego sum ”. 
42N||22||71||261740	At illi dixerunt: “ Quid adhuc desideramus testimonium? Ipsi enim audivimus de ore eius! ”.
42N||23||1||261750	Et surgens omnis multitudo eorum duxerunt illum ad Pi latum. 
42N||23||2||261760	Coeperunt autem accusare illum dicentes: “ Hunc invenimus subvertentem gentem nostram et prohibentem tributa dare Caesari et dicentem se Christum regem esse ”. 
42N||23||3||261770	Pilatus autem interrogavit eum dicens: “ Tu es rex Iudaeorum? ”. At ille respondens ait: “ Tu dicis ”. 
42N||23||4||261780	Ait autem Pilatus ad principes sacerdotum et turbas: “ Nihil invenio causae in hoc homine ”. 
42N||23||5||261790	At illi invalescebant dicentes: “ Commovet populum docens per universam Iudaeam et in cipiens a Galilaea usque huc! ”. 
42N||23||6||261800	Pilatus autem audiens interrogavit si homo Galilaeus esset; 
42N||23||7||261810	et ut cognovit quod de Herodis potestate esset, remisit eum ad Herodem, qui et ipse Hierosolymis erat illis diebus. 
42N||23||8||261820	Herodes autem, viso Iesu, gavisus est valde; erat enim cupiens ex multo tempore videre eum, eo quod audiret de illo et sperabat signum aliquod videre ab eo fieri. 
42N||23||9||261830	Interrogabat autem illum multis sermonibus; at ipse nihil illi respondebat. 
42N||23||10||261840	Stabant etiam principes sacerdotum et scribae constanter accusantes eum. 
42N||23||11||261850	Sprevit autem illum Herodes cum exercitu suo et illusit indutum veste alba et remisit ad Pilatum. 
42N||23||12||261860	Facti sunt autem amici inter se Herodes et Pilatus in ipsa die; nam antea inimici erant ad invicem.
42N||23||13||261870	Pilatus autem, convocatis principibus sacerdotum et magistratibus et plebe, 
42N||23||14||261880	dixit ad illos: “ Obtulistis mihi hunc hominem quasi avertentem populum, et ecce ego coram vobis interrogans nullam causam inveni in homine isto ex his, in quibus eum accusatis, 
42N||23||15||261890	sed neque Herodes; remisit enim illum ad nos. Et ecce nihil dignum morte actum est ei. 
42N||23||16||261900	Emendatum ergo illum dimittam ”. 
42N||23||17||261910	
42N||23||18||261920	Exclamavit autem universa turba dicens: “ Tolle hunc et dimitte nobis Barabbam! ”, 
42N||23||19||261930	qui erat propter seditionem quandam factam in civitate et homicidium missus in carcerem.
42N||23||20||261940	Iterum autem Pilatus locutus est ad illos volens dimittere Iesum, 
42N||23||21||261950	at illi succlamabant dicentes: “ Crucifige, crucifige illum! ”. 
42N||23||22||261960	Ille autem tertio dixit ad illos: “ Quid enim mali fecit iste? Nullam causam mortis invenio in eo; corripiam ergo illum et dimittam ”. 
42N||23||23||261970	At illi instabant vocibus magnis postulantes, ut crucifigeretur, et invalescebant voces eorum. 
42N||23||24||261980	Et Pilatus adiudicavit fieri petitionem eorum: 
42N||23||25||261990	dimisit autem eum, qui propter seditionem et homicidium missus fuerat in carcerem, quem petebant; Iesum vero tradidit voluntati eorum.
42N||23||26||262000	Et cum abducerent eum, apprehenderunt Simonem quendam Cyrenensem venientem de villa et imposuerunt illi crucem portare post Iesum.
42N||23||27||262010	Sequebatur autem illum multa turba populi et mulierum, quae plangebant et lamentabant eum. 
42N||23||28||262020	Conversus autem ad illas Iesus dixit: “ Filiae Ierusalem, nolite flere super me, sed super vos ipsas flete et super filios vestros, 
42N||23||29||262030	quoniam ecce venient dies, in quibus dicent: “Beatae steriles et ventres, qui non genuerunt, et ubera, quae non lactaverunt!”.
42N||23||30||262040	Tunc incipient dicere montibus: “Cadite super nos!”, et collibus: “Operite nos!”, 
42N||23||31||262050	quia si in viridi ligno haec faciunt, in arido quid fiet? ”.
42N||23||32||262060	Ducebantur autem et alii duo nequam cum eo, ut interficerentur.
42N||23||33||262070	Et postquam venerunt in locum, qui vocatur Calvariae, ibi crucifixerunt eum et latrones, unum a dextris et alterum a sinistris. 
42N||23||34||262080	Iesus autem dicebat: “ Pater, dimitte illis, non enim sciunt quid faciunt ”. Dividentes vero vestimenta eius miserunt sortes. 
42N||23||35||262090	Et stabat populus exspectans. Et deridebant illum et principes dicentes: “ Alios salvos fecit; se salvum faciat, si hic est Christus Dei electus! ”. 
42N||23||36||262100	Illudebant autem ei et milites accedentes, acetum offerentes illi 
42N||23||37||262110	et dicentes: “ Si tu es rex Iudaeorum, salvum te fac! ”. 
42N||23||38||262120	Erat autem et superscriptio super illum: “ Hic est rex Iudaeorum ”.
42N||23||39||262130	Unus autem de his, qui pendebant, latronibus blasphemabat eum dicens: “ Nonne tu es Christus? Salvum fac temetipsum et nos! ”. 
42N||23||40||262140	Respondens autem alter increpabat illum dicens: “ Neque tu times Deum, quod in eadem damnatione es? 
42N||23||41||262150	Et nos quidem iuste, nam digna factis recipimus! Hic vero nihil mali gessit ”. 
42N||23||42||262160	Et dicebat: “ Iesu, memento mei, cum veneris in regnum tuum ”. 
42N||23||43||262170	Et dixit illi: “ Amen dico tibi: Hodie mecum eris in paradiso ”.
42N||23||44||262180	Et erat iam fere hora sexta, et tenebrae factae sunt in universa terra usque in horam nonam, 
42N||23||45||262190	et obscuratus est sol, et velum templi scissum est medium. 
42N||23||46||262200	Et clamans voce magna Iesus ait: “ Pater, in manus tuas commendo spiritum meum ”; et haec dicens exspiravit.
42N||23||47||262210	Videns autem centurio, quod factum fuerat, glorificavit Deum dicens: “ Vere hic homo iustus erat! ”. 
42N||23||48||262220	Et omnis turba eorum, qui simul aderant ad spectaculum istud et videbant, quae fiebant, percutientes pectora sua revertebantur.
42N||23||49||262230	Stabant autem omnes noti eius a longe et mulieres, quae secutae erant eum a Galilaea, haec videntes.
42N||23||50||262240	Et ecce vir nomine Ioseph, qui erat decurio, vir bonus et iustus 
42N||23||51||262250	Chic non consenserat consilio et actibus eorum — ab Arimathaea civitate Iudaeorum, qui exspectabat regnum Dei, 
42N||23||52||262260	hic accessit ad Pilatum et petiit corpus Iesu 
42N||23||53||262270	et depositum involvit sindone et posuit eum in monumento exciso, in quo nondum quisquam positus fuerat. 
42N||23||54||262280	Et dies erat Parasceves, et sabbatum illucescebat. 
42N||23||55||262290	Subsecutae autem mulieres, quae cum ipso venerant de Galilaea, viderunt monumentum et quemadmodum positum erat corpus eius; 
42N||23||56||262300	et revertentes paraverunt aromata et unguenta et sabbato quidem siluerunt secundum mandatum.
42N||24||1||262310	Prima autem sabbatorum, valde diluculo venerunt ad monumentum portantes, quae paraverant, aromata. 
42N||24||2||262320	Et invenerunt lapidem revolutum a monumento; 
42N||24||3||262330	et ingressae non invenerunt corpus Domini Iesu. 
42N||24||4||262340	Et factum est, dum mente haesitarent de isto, ecce duo viri steterunt secus illas in veste fulgenti. 
42N||24||5||262350	Cum timerent autem et declinarent vultum in terram, dixerunt ad illas: “ Quid quaeritis viventem cum mortuis? 
42N||24||6||262360	Non est hic, sed surrexit. Recordamini qualiter locutus est vobis, cum adhuc in Galilaea esset, 
42N||24||7||262370	dicens: “Oportet Filium hominis tradi in manus hominum peccatorum et crucifigi et die tertia resurgere” ”. 
42N||24||8||262380	Et recordatae sunt verborum eius 
42N||24||9||262390	et regressae a monumento nuntiaverunt haec omnia illis Undecim et ceteris omnibus. 
42N||24||10||262400	Erat autem Maria Magdalene et Ioanna et Maria Iacobi; et ceterae cum eis dicebant ad apostolos haec. 
42N||24||11||262410	Et visa sunt ante illos sicut deliramentum verba ista, et non credebant illis. 
42N||24||12||262420	Petrus autem surgens cucurrit ad monumentum et procumbens videt linteamina sola; et rediit ad sua mirans, quod factum fuerat.
42N||24||13||262430	Et ecce duo ex illis ibant ipsa die in castellum, quod erat in spatio stadiorum sexaginta ab Ierusalem nomine Emmaus; 
42N||24||14||262440	et ipsi loquebantur ad invicem de his omnibus, quae acciderant. 
42N||24||15||262450	Et factum est, dum fabularentur et secum quaererent, et ipse Iesus appropinquans ibat cum illis; 
42N||24||16||262460	oculi autem illorum tenebantur, ne eum agnoscerent. 
42N||24||17||262470	Et ait ad illos: “ Qui sunt hi sermones, quos confertis ad invicem ambulantes? ”. Et steterunt tristes. 
42N||24||18||262480	Et respondens unus, cui nomen Cleopas, dixit ei: “ Tu solus peregrinus es in Ierusalem et non cognovisti, quae facta sunt in illa his diebus? ”. 
42N||24||19||262490	Quibus ille dixit: “ Quae? ”. Et illi dixerunt ei: “ De Iesu Nazareno, qui fuit vir propheta, potens in opere et sermone coram Deo et omni populo; 
42N||24||20||262500	et quomodo eum tradiderunt summi sacerdotes et principes nostri in damnationem mortis et crucifixerunt eum. 
42N||24||21||262510	Nos autem sperabamus, quia ipse esset redempturus Israel; at nunc super haec omnia tertia dies hodie quod haec facta sunt. 
42N||24||22||262520	Sed et mulieres quaedam ex nostris terruerunt nos, quae ante lucem fuerunt ad monumentum 
42N||24||23||262530	et, non invento corpore eius, venerunt dicentes se etiam visionem angelorum vidisse, qui dicunt eum vivere. 
42N||24||24||262540	Et abierunt quidam ex nostris ad monumentum et ita invenerunt, sicut mulieres dixerunt, ipsum vero non viderunt ”.
42N||24||25||262550	Et ipse dixit ad eos: “ O stulti et tardi corde ad credendum in omnibus, quae locuti sunt Prophetae! 
42N||24||26||262560	Nonne haec oportuit pati Christum et intrare in gloriam suam? ”. 
42N||24||27||262570	Et incipiens a Moyse et omnibus Prophetis interpretabatur illis in omnibus Scripturis, quae de ipso erant. 
42N||24||28||262580	Et appropinquaverunt castello, quo ibant, et ipse se finxit longius ire. 
42N||24||29||262590	Et coegerunt illum dicentes: “ Mane nobiscum, quoniam advesperascit, et inclinata est iam dies ”. Et intravit, ut maneret cum illis. 
42N||24||30||262600	Et factum est, dum recumberet cum illis, accepit panem et benedixit ac fregit et porrigebat illis. 
42N||24||31||262610	Et aperti sunt oculi eorum, et cognoverunt eum; et ipse evanuit ab eis. 
42N||24||32||262620	Et dixerunt ad invicem: “ Nonne cor nostrum ardens erat in nobis, dum loqueretur nobis in via et aperiret nobis Scripturas? ”. 
42N||24||33||262630	Et surgentes eadem hora regressi sunt in Ierusalem et invenerunt congregatos Undecim et eos, qui cum ipsis erant, 
42N||24||34||262640	dicentes: “ Surrexit Dominus vere et apparuit Simoni ”. 
42N||24||35||262650	Et ipsi narrabant, quae gesta erant in via, et quomodo cognoverunt eum in fractione panis.
42N||24||36||262660	Dum haec autem loquuntur, ipse stetit in medio eorum et dicit eis: “ Pax vobis! ”. 
42N||24||37||262670	Conturbati vero et conterriti existimabant se spiritum videre. 
42N||24||38||262680	Et dixit eis: “ Quid turbati estis, et quare cogitationes ascendunt in corda vestra? 
42N||24||39||262690	Videte manus meas et pedes meos, quia ipse ego sum! Palpate me et videte, quia spiritus carnem et ossa non habet, sicut me videtis habere ”. 
42N||24||40||262700	Et cum hoc dixisset, ostendit eis manus et pedes. 
42N||24||41||262710	Adhuc autem illis non credentibus prae gaudio et mirantibus, dixit eis: “ Habetis hic aliquid, quod manducetur? ”. 
42N||24||42||262720	At illi obtulerunt ei partem piscis assi. 
42N||24||43||262730	Et sumens, coram eis manducavit.
42N||24||44||262740	Et dixit ad eos: “ Haec sunt verba, quae locutus sum ad vos, cum adhuc essem vobiscum, quoniam necesse est impleri omnia, quae scripta sunt in Lege Moysis et Prophetis et Psalmis de me ”. 
42N||24||45||262750	Tunc aperuit illis sensum, ut intellegerent Scripturas. 
42N||24||46||262760	Et dixit eis: “ Sic scriptum est, Christum pati et resurgere a mortuis die tertia, 
42N||24||47||262770	et praedicari in nomine eius paenitentiam in remissionem peccatorum in omnes gentes, incipientibus ab Ierusalem. 
42N||24||48||262780	Vos estis testes horum. 
42N||24||49||262790	Et ecce ego mitto promissum Patris mei in vos; vos autem sedete in civitate, quoadusque induamini virtutem ex alto ”.
42N||24||50||262800	Eduxit autem eos foras usque in Bethaniam et, elevatis manibus suis, benedixit eis. 
42N||24||51||262810	Et factum est, dum benediceret illis, recessit ab eis et ferebatur in caelum. 
42N||24||52||262820	Et ipsi adoraverunt eum et regressi sunt in Ierusalem cum gaudio magno 
42N||24||53||262830	et erant semper in templo benedicentes Deum.
43N||1||1||262840	In principio erat Verbum, et Verbum erat apud Deum, et Deus erat Verbum. 
43N||1||2||262850	Hoc erat in principio apud Deum. 
43N||1||3||262860	Omnia per ipsum facta sunt, et sine ipso factum est nihil, quod factum est; 
43N||1||4||262870	in ipso vita erat, et vita erat lux hominum, 
43N||1||5||262880	et lux in tenebris lucet, et tenebrae eam non comprehenderunt.
43N||1||6||262890	Fuit homo missus a Deo, cui nomen erat Ioannes; 
43N||1||7||262900	hic venit in testimonium, ut testimonium perhiberet de lumine, ut omnes crederent per illum. 
43N||1||8||262910	Non erat ille lux, sed ut testimonium perhiberet de lumine.
43N||1||9||262920	Erat lux vera, quae illuminat omnem hominem, veniens in mundum. 
43N||1||10||262930	In mundo erat, et mundus per ipsum factus est, et mundus eum non cognovit. 
43N||1||11||262940	In propria venit, et sui eum non receperunt.
43N||1||12||262950	Quotquot autem acceperunt eum, dedit eis potestatem filios Dei fieri, his, qui credunt in nomine eius, 
43N||1||13||262960	qui non ex sanguinibus neque ex voluntate carnis neque ex voluntate viri, sed ex Deo nati sunt.
43N||1||14||262970	Et Verbum caro factum est et habitavit in nobis; et vidimus gloriam eius, gloriam quasi Unigeniti a Patre, plenum gratiae et veritatis.
43N||1||15||262980	Ioannes testimonium perhibet de ipso et clamat dicens: “ Hic erat, quem dixi: Qui post me venturus est, ante me factus est, quia prior me erat ”.
43N||1||16||262990	Et de plenitudine eius nos omnes accepimus, et gratiam pro gratia; 
43N||1||17||263000	quia lex per Moysen data est, gratia et veritas per Iesum Christum facta est. 
43N||1||18||263010	Deum nemo vidit umquam; unigenitus Deus, qui est in sinum Patris, ipse enarravit.
43N||1||19||263020	Et hoc est testimonium Ioannis, quando miserunt ad eum Iudaei ab Hierosolymis sacerdotes et Levitas, ut interrogarent eum: “ Tu quis es? ”. 
43N||1||20||263030	Et confessus est et non negavit; et confessus est: “ Non sum ego Christus ”. 
43N||1||21||263040	Et interrogaverunt eum: “ Quid ergo? Elias es tu? ”. Et dicit: “ Non sum ”. “ Propheta es tu? ”. Et respondit: “ Non ”. 
43N||1||22||263050	Dixerunt ergo ei: “ Quis es? Ut responsum demus his, qui miserunt nos. Quid dicis de teipso? ”. 
43N||1||23||263060	Ait: “ Ego vox clamantis in deserto: “Dirigite viam Domini”, sicut dixit Isaias propheta ”. 
43N||1||24||263070	Et qui missi fuerant, erant ex pharisaeis; 
43N||1||25||263080	et interrogaverunt eum et dixerunt ei: “ Quid ergo baptizas, si tu non es Christus neque Elias neque propheta? ”. 
43N||1||26||263090	Respondit eis Ioannes dicens: “ Ego baptizo in aqua; medius vestrum stat, quem vos non scitis, 
43N||1||27||263100	qui post me venturus est, cuius ego non sum dignus, ut solvam eius corrigiam calceamenti ”. 
43N||1||28||263110	Haec in Bethania facta sunt trans Iordanem, ubi erat Ioannes baptizans.
43N||1||29||263120	Altera die videt Iesum venientem ad se et ait: “ Ecce agnus Dei, qui tollit peccatum mundi. 
43N||1||30||263130	Hic est, de quo dixi: Post me venit vir, qui ante me factus est, quia prior me erat. 
43N||1||31||263140	Et ego nesciebam eum, sed ut manifestetur Israel, propterea veni ego in aqua baptizans ”. 
43N||1||32||263150	Et testimonium perhibuit Ioannes dicens: “ Vidi Spiritum descendentem quasi columbam de caelo, et mansit super eum; 
43N||1||33||263160	et ego nesciebam eum, sed, qui misit me baptizare in aqua, ille mihi dixit: “Super quem videris Spiritum descendentem et manentem super eum, hic est qui baptizat in Spiritu Sancto”. 
43N||1||34||263170	Et ego vidi et testimonium perhibui quia hic est Filius Dei ”.
43N||1||35||263180	Altera die iterum stabat Ioannes et ex discipulis eius duo, 
43N||1||36||263190	et respiciens Iesum ambulantem dicit: “ Ecce agnus Dei ”. 
43N||1||37||263200	Et audierunt eum duo discipuli loquentem et secuti sunt Iesum. 
43N||1||38||263210	Conversus autem Iesus et videns eos sequentes se dicit eis: “ Quid quaeritis? ”. Qui dixerunt ei: “ Rabbi — quod dicitur interpretatum Magister — ubi manes? ”. 
43N||1||39||263220	Dicit eis: “ Venite et videbitis ”. Venerunt ergo et viderunt, ubi maneret, et apud eum manserunt die illo; hora erat quasi decima.
43N||1||40||263230	Erat Andreas, frater Simonis Petri, unus ex duobus, qui audierant ab Ioanne et secuti fuerant eum. 
43N||1||41||263240	Invenit hic primum fratrem suum Simonem et dicit ei: “ Invenimus Messiam ” — quod est interpretatum Christus C; 
43N||1||42||263250	adduxit eum ad Iesum. Intuitus eum Iesus dixit: “ Tu es Simon filius Ioannis; tu vocaberis Cephas ” — quod interpretatur Petrus C.
43N||1||43||263260	In crastinum voluit exire in Galilaeam et invenit Philippum. Et dicit ei Iesus: “ Sequere me ”. 
43N||1||44||263270	Erat autem Philippus a Bethsaida, civitate Andreae et Petri. 
43N||1||45||263280	Invenit Philippus Nathanael et dicit ei: “ Quem scripsit Moyses in Lege et Prophetae invenimus, Iesum filium Ioseph a Nazareth ”. 
43N||1||46||263290	Et dixit ei Nathanael: “ A Nazareth potest aliquid boni esse? ”. Dicit ei Philippus: “ Veni et vide ”. 
43N||1||47||263300	Vidit Iesus Nathanael venientem ad se et dicit de eo: “ Ecce vere Israelita, in quo dolus non est ”. 
43N||1||48||263310	Dicit ei Nathanael: “ Unde me nosti? ”. Respondit Iesus et dixit ei: “ Priusquam te Philippus vocaret, cum esses sub ficu, vidi te ”. 
43N||1||49||263320	Respondit ei Nathanael: “ Rabbi, tu es Filius Dei, tu rex es Israel! ”. 
43N||1||50||263330	Respondit Iesus et dixit ei: “ Quia dixi tibi: Vidi te sub ficu, credis? Maiora his videbis ”. 
43N||1||51||263340	Et dicit ei: “ Amen, amen dico vobis: Videbitis caelum apertum et angelos Dei ascendentes et descendentes supra Filium hominis ”.
43N||2||1||263350	Et die tertio nuptiae factae sunt in Cana Galilaeae, et erat mater Iesu ibi; 
43N||2||2||263360	vocatus est autem et Iesus et discipuli eius ad nuptias. 
43N||2||3||263370	Et deficiente vino, dicit mater Iesu ad eum: “ Vinum non habent ”. 
43N||2||4||263380	Et dicit ei Iesus: “ Quid mihi et tibi, mulier? Nondum venit hora mea ”. 
43N||2||5||263390	Dicit mater eius ministris: “ Quodcumque dixerit vobis, facite ”.
43N||2||6||263400	Erant autem ibi lapideae hydriae sex positae secundum purificationem Iudaeorum, capientes singulae metretas binas vel ternas. 
43N||2||7||263410	Dicit eis Iesus: “ Implete hydrias aqua ”. Et impleverunt eas usque ad summum. 
43N||2||8||263420	Et dicit eis: “ Haurite nunc et ferte architriclino ”. Illi autem tulerunt. 
43N||2||9||263430	Ut autem gustavit architriclinus aquam vinum factam et non sciebat unde esset, ministri autem sciebant, qui haurierant aquam, vocat sponsum architriclinus 
43N||2||10||263440	et dicit ei: “ Omnis homo primum bonum vinum ponit et, cum inebriati fuerint, id quod deterius est; tu servasti bonum vinum usque adhuc ”. 
43N||2||11||263450	Hoc fecit initium signorum Iesus in Cana Galilaeae et manifestavit gloriam suam, et crediderunt in eum discipuli eius.
43N||2||12||263460	Post hoc descendit Capharnaum ipse et mater eius et fratres eius et discipuli eius, et ibi manserunt non multis diebus.
43N||2||13||263470	Et prope erat Pascha Iudaeorum, et ascendit Hierosolymam Iesus. 
43N||2||14||263480	Et invenit in templo vendentes boves et oves et columbas, et nummularios sedentes; 
43N||2||15||263490	et cum fecisset flagellum de funiculis, omnes eiecit de templo, oves quoque et boves, et nummulariorum effudit aes et mensas subvertit; 
43N||2||16||263500	et his, qui columbas vendebant, dixit: “ Auferte ista hinc! Nolite facere domum Patris mei domum negotiationis ”. 
43N||2||17||263510	Recordati sunt discipuli eius quia scriptum est: “ Zelus domus tuae comedit me ”. 
43N||2||18||263520	Responderunt ergo Iudaei et dixerunt ei: “ Quod signum ostendis nobis, quia haec facis? ”. 
43N||2||19||263530	Respondit Iesus et dixit eis: “ Solvite templum hoc, et in tribus diebus excitabo illud ”. 
43N||2||20||263540	Dixerunt ergo Iudaei: “ Quadraginta et sex annis aedificatum est templum hoc, et tu tribus diebus excitabis illud? ”. 
43N||2||21||263550	Ille autem dicebat de templo corporis sui. 
43N||2||22||263560	Cum ergo resurrexisset a mortuis, recordati sunt discipuli eius quia hoc dicebat, et crediderunt Scripturae et sermoni, quem dixit Iesus.
43N||2||23||263570	Cum autem esset Hierosolymis in Pascha, in die festo, multi crediderunt in nomine eius, videntes signa eius, quae faciebat. 
43N||2||24||263580	Ipse autem Iesus non credebat semetipsum eis, eo quod ipse nosset omnes, 
43N||2||25||263590	et quia opus ei non erat, ut quis testimonium perhiberet de homine; ipse enim sciebat quid esset in homine.
43N||3||1||263600	Erat autem homo ex pharisaeis, Nicodemus nomine, princeps Iudaeorum; 
43N||3||2||263610	hic venit ad eum nocte et dixit ei: “ Rabbi, scimus quia a Deo venisti magister; nemo enim potest haec signa facere, quae tu facis, nisi fuerit Deus cum eo ”. 
43N||3||3||263620	Respondit Iesus et dixit ei: “ Amen, amen dico tibi: Nisi quis natus fuerit desuper, non potest videre regnum Dei ”. 
43N||3||4||263630	Dicit ad eum Nicodemus: “ Quomodo potest homo nasci, cum senex sit? Numquid potest in ventrem matris suae iterato introire et nasci? ”. 
43N||3||5||263640	Respondit Iesus: “ Amen, amen dico tibi: Nisi quis natus fuerit ex aqua et Spiritu, non potest introire in regnum Dei. 
43N||3||6||263650	Quod natum est ex carne, caro est; et, quod natum est ex Spiritu, spiritus est. 
43N||3||7||263660	Non mireris quia dixi tibi: Oportet vos nasci denuo. 
43N||3||8||263670	Spiritus, ubi vult, spirat, et vocem eius audis, sed non scis unde veniat et quo vadat; sic est omnis, qui natus est ex Spiritu ”. 
43N||3||9||263680	Respondit Nicodemus et dixit ei: “ Quomodo possunt haec fieri? ”. 
43N||3||10||263690	Respondit Iesus et dixit ei: “ Tu es magister Israel et haec ignoras? 
43N||3||11||263700	Amen, amen dico tibi: Quod scimus, loquimur et, quod vidimus, testamur; et testimonium nostrum non accipitis. 
43N||3||12||263710	Si terrena dixi vobis, et non creditis, quomodo, si dixero vobis caelestia, credetis? 
43N||3||13||263720	Et nemo ascendit in caelum, nisi qui descendit de caelo, Filius hominis. 
43N||3||14||263730	Et sicut Moyses exaltavit serpentem in deserto, ita exaltari oportet Filium hominis, 
43N||3||15||263740	ut omnis, qui credit, in ipso habeat vitam aeternam ”.
43N||3||16||263750	Sic enim dilexit Deus mundum, ut Filium suum unigenitum daret, ut omnis, qui credit in eum, non pereat, sed habeat vitam aeternam. 
43N||3||17||263760	Non enim misit Deus Filium in mundum, ut iudicet mundum, sed ut salvetur mundus per ipsum. 
43N||3||18||263770	Qui credit in eum, non iudicatur; qui autem non credit, iam iudicatus est, quia non credidit in nomen Unigeniti Filii Dei. 
43N||3||19||263780	Hoc est autem iudicium: Lux venit in mundum, et dilexerunt homines magis tenebras quam lucem; erant enim eorum mala opera. 
43N||3||20||263790	Omnis enim, qui mala agit, odit lucem et non venit ad lucem, ut non arguantur opera eius; 
43N||3||21||263800	qui autem facit veritatem, venit ad lucem, ut manifestentur eius opera, quia in Deo sunt facta.
43N||3||22||263810	Post haec venit Iesus et discipuli eius in Iudaeam terram, et illic demorabatur cum eis et baptizabat. 
43N||3||23||263820	Erat autem et Ioannes baptizans in Enon iuxta Salim, quia aquae multae erant illic, et adveniebant et baptizabantur; 
43N||3||24||263830	nondum enim missus fuerat in carcerem Ioannes.
43N||3||25||263840	Facta est ergo quaestio ex discipulis Ioannis cum Iudaeo de purificatione. 
43N||3||26||263850	Et venerunt ad Ioannem et dixerunt ei: “ Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes veniunt ad eum! ”. 
43N||3||27||263860	Respondit Ioannes et dixit: “ Non potest homo accipere quidquam, nisi fuerit ei datum de caelo. 
43N||3||28||263870	Ipsi vos mihi testimonium perhibetis, quod dixerim: Non sum ego Christus, sed: Missus sum ante illum. 
43N||3||29||263880	Qui habet sponsam, sponsus est; amicus autem sponsi, qui stat et audit eum, gaudio gaudet propter vocem sponsi. Hoc ergo gaudium meum impletum est. 
43N||3||30||263890	Illum oportet crescere, me autem minui ”.
43N||3||31||263900	Qui de sursum venit, supra omnes est; qui est de terra, de terra est et de terra loquitur. Qui de caelo venit, supra omnes est; 
43N||3||32||263910	et quod vidit et audivit, hoc testatur, et testimonium eius nemo accipit. 
43N||3||33||263920	Qui accipit eius testimonium, signavit quia Deus verax est.
43N||3||34||263930	Quem enim misit Deus, verba Dei loquitur; non enim ad mensuram dat Spiritum. 
43N||3||35||263940	Pater diligit Filium et omnia dedit in manu eius. 
43N||3||36||263950	Qui credit in Filium, habet vitam aeternam; qui autem incredulus est Filio, non videbit vitam, sed ira Dei manet super eum.
43N||4||1||263960	Ut ergo cognovit Iesus quia audierunt pharisaei quia Iesus plures discipulos facit et baptizat quam Ioannes 
43N||4||2||263970	— quamquam Iesus ipse non baptizaret sed discipuli eius — 
43N||4||3||263980	reliquit Iudaeam et abiit iterum in Galilaeam. 
43N||4||4||263990	Oportebat autem eum transire per Samariam. 
43N||4||5||264000	Venit ergo in civitatem Samariae, quae dicitur Sichar, iuxta praedium, quod dedit Iacob Ioseph filio suo; 
43N||4||6||264010	erat autem ibi fons Iacob. Iesus ergo fatigatus ex itinere sedebat sic super fontem; hora erat quasi sexta. 
43N||4||7||264020	Venit mulier de Samaria haurire aquam. Dicit ei Iesus: “ Da mihi bibere ”; 
43N||4||8||264030	discipuli enim eius abierant in civitatem, ut cibos emerent. 
43N||4||9||264040	Dicit ergo ei mulier illa Samaritana: “ Quomodo tu, Iudaeus cum sis, bibere a me poscis, quae sum mulier Samaritana? ”. Non enim coutuntur Iudaei Samaritanis. 
43N||4||10||264050	Respondit Iesus et dixit ei: “ Si scires donum Dei, et quis est, qui dicit tibi: “Da mihi bibere”, tu forsitan petisses ab eo, et dedisset tibi aquam vivam ”.
43N||4||11||264060	Dicit ei mulier: “ Domine, neque in quo haurias habes, et puteus altus est; unde ergo habes aquam vivam? 
43N||4||12||264070	Numquid tu maior es patre nostro Iacob, qui dedit nobis puteum, et ipse ex eo bibit et filii eius et pecora eius? ”. 
43N||4||13||264080	Respondit Iesus et dixit ei: “ Omnis, qui bibit ex aqua hac, sitiet iterum; 
43N||4||14||264090	qui autem biberit ex aqua, quam ego dabo ei, non sitiet in aeternum; sed aqua, quam dabo ei, fiet in eo fons aquae salientis in vitam aeternam ”. 
43N||4||15||264100	Dicit ad eum mulier: “ Domine, da mihi hanc aquam, ut non sitiam neque veniam huc haurire ”. 
43N||4||16||264110	Dicit ei: “ Vade, voca virum tuum et veni huc ”. 
43N||4||17||264120	Respondit mulier et dixit ei: “ Non habeo virum ”. Dicit ei Iesus: “ Bene dixisti: “Non habeo virum”; 
43N||4||18||264130	quinque enim viros habuisti, et nunc, quem habes, non est tuus vir. Hoc vere dixisti ”.
43N||4||19||264140	Dicit ei mulier: “ Domine, video quia propheta es tu. 
43N||4||20||264150	Patres nostri in monte hoc adoraverunt, et vos dicitis quia in Hierosolymis est locus, ubi adorare oportet ”. 
43N||4||21||264160	Dicit ei Iesus: “ Crede mihi, mulier, quia venit hora, quando neque in monte hoc neque in Hierosolymis adorabitis Patrem. 
43N||4||22||264170	Vos adoratis, quod nescitis; nos adoramus, quod scimus, quia salus ex Iudaeis est. 
43N||4||23||264180	Sed venit hora, et nunc est, quando veri adoratores adorabunt Patrem in Spiritu et veritate; nam et Pater tales quaerit, qui adorent eum. 
43N||4||24||264190	Spiritus est Deus, et eos, qui adorant eum, in Spiritu et veritate oportet adorare ”. 
43N||4||25||264200	Dicit ei mulier: “ Scio quia Messias venit — qui dicitur Christus C; cum venerit ille, nobis annuntiabit omnia ”. 
43N||4||26||264210	Dicit ei Iesus: “ Ego sum, qui loquor tecum ”.
43N||4||27||264220	Et continuo venerunt discipuli eius et mirabantur quia cum muliere loquebatur; nemo tamen dixit: “ Quid quaeris aut quid loqueris cum ea? ”. 
43N||4||28||264230	Reliquit ergo hydriam suam mulier et abiit in civitatem et dicit illis hominibus: 
43N||4||29||264240	“ Venite, videte hominem, qui dixit mihi omnia, quaecumque feci; numquid ipse est Christus? ”. 
43N||4||30||264250	Exierunt de civitate et veniebant ad eum.
43N||4||31||264260	Interea rogabant eum discipuli dicentes: “ Rabbi, manduca ”. 
43N||4||32||264270	Ille autem dixit eis: “ Ego cibum habeo manducare, quem vos nescitis ”. 
43N||4||33||264280	Dicebant ergo discipuli ad invicem: “ Numquid aliquis attulit ei manducare? ”. 
43N||4||34||264290	Dicit eis Iesus: “ Meus cibus est, ut faciam voluntatem eius, qui misit me, et ut perficiam opus eius. 
43N||4||35||264300	Nonne vos dicitis: “Adhuc quattuor menses sunt, et messis venit”? Ecce dico vobis: Levate oculos vestros et videte regiones, quia albae sunt ad messem! Iam 
43N||4||36||264310	qui metit, mercedem accipit et congregat fructum in vitam aeternam, ut et qui seminat, simul gaudeat et qui metit. 
43N||4||37||264320	In hoc enim est verbum verum: Alius est qui seminat, et alius est qui metit. 
43N||4||38||264330	Ego misi vos metere, quod vos non laborastis; alii laboraverunt, et vos in laborem eorum introistis ”.
43N||4||39||264340	Ex civitate autem illa multi crediderunt in eum Samaritanorum propter verbum mulieris testimonium perhibentis: “ Dixit mihi omnia, quaecumque feci! ”. 
43N||4||40||264350	Cum venissent ergo ad illum Samaritani, rogaverunt eum, ut apud ipsos maneret; et mansit ibi duos dies. 
43N||4||41||264360	Et multo plures crediderunt propter sermonem eius; 
43N||4||42||264370	et mulieri dicebant: “ Iam non propter tuam loquelam credimus; ipsi enim audivimus et scimus quia hic est vere Salvator mundi! ”.
43N||4||43||264380	Post duos autem dies exiit inde in Galilaeam; 
43N||4||44||264390	ipse enim Iesus testimonium perhibuit, quia propheta in sua patria honorem non habet. 
43N||4||45||264400	Cum ergo venisset in Galilaeam, exceperunt eum Galilaei, cum omnia vidissent, quae fecerat Hierosolymis in die festo; et ipsi enim venerant in diem festum.
43N||4||46||264410	Venit ergo iterum in Cana Galilaeae, ubi fecit aquam vinum. Et erat quidam regius, cuius filius infirmabatur Capharnaum; 
43N||4||47||264420	hic, cum audisset quia Iesus advenerit a Iudaea in Galilaeam, abiit ad eum et rogabat, ut descenderet et sanaret filium eius; incipiebat enim mori. 
43N||4||48||264430	Dixit ergo Iesus ad eum: “ Nisi signa et prodigia videritis, non credetis ”. 
43N||4||49||264440	Dicit ad eum regius: “ Domine, descende priusquam moriatur puer meus ”. 
43N||4||50||264450	Dicit ei Iesus: “ Vade. Filius tuus vivit ”. Credidit homo sermoni, quem dixit ei Iesus, et ibat. 
43N||4||51||264460	Iam autem eo descendente, servi eius occurrerunt ei dicentes quia puer eius vivit. 
43N||4||52||264470	Interrogabat ergo horam ab eis, in qua melius habuerit. Dixerunt ergo ei: “ Heri hora septima reliquit eum febris ”. 
43N||4||53||264480	Cognovit ergo pater quia illa hora erat, in qua dixit ei Iesus: “ Filius tuus vivit ”, et credidit ipse et domus eius tota. 
43N||4||54||264490	Hoc iterum secundum signum fecit Iesus, cum venisset a Iudaea in Galilaeam. 
43N||5||1||264500	Post haec erat dies festus Iu daeorum, et ascendit Iesus Hie rosolymam. 
43N||5||2||264510	Est autem Hierosolymis, super Probatica, piscina, quae cognominatur Hebraice Bethsatha, quinque porticus habens. 
43N||5||3||264520	In his iacebat multitudo languentium, caecorum, claudorum, aridorum. 
43N||5||4||264530	
43N||5||5||264540	Erat autem quidam homo ibi triginta et octo annos habens in infirmitate sua. 
43N||5||6||264550	Hunc cum vidisset Iesus iacentem, et cognovisset quia multum iam tempus habet, dicit ei: “ Vis sanus fieri? ”. 
43N||5||7||264560	Respondit ei languidus: “ Domine, hominem non habeo, ut, cum turbata fuerit aqua, mittat me in piscinam; dum autem venio ego, alius ante me descendit ”. 
43N||5||8||264570	Dicit ei Iesus: “ Surge, tolle grabatum tuum et ambula ”. 
43N||5||9||264580	Et statim sanus factus est homo et sustulit grabatum suum et ambulabat. Erat autem sabbatum in illo die. 
43N||5||10||264590	Dicebant ergo Iudaei illi, qui sanatus fuerat: “ Sabbatum est, et non licet tibi tollere grabatum tuum ”. 
43N||5||11||264600	Ille autem respondit eis: “ Qui me fecit sanum, ille mihi dixit: “Tolle grabatum tuum et ambula” ”. 
43N||5||12||264610	Interrogaverunt eum: “ Quis est ille homo, qui dixit tibi: “Tolle et ambula”? ”. 
43N||5||13||264620	Is autem, qui sanus fuerat effectus, nesciebat quis esset; Iesus enim declinavit a turba constituta in loco. 
43N||5||14||264630	Postea invenit eum Iesus in templo et dixit illi: “ Ecce sanus factus es; iam noli peccare, ne deterius tibi aliquid contingat ”. 
43N||5||15||264640	Abiit ille homo et nuntiavit Iudaeis quia Iesus esset, qui fecit eum sanum. 
43N||5||16||264650	Et propterea persequebantur Iudaei Iesum, quia haec faciebat in sabbato. 
43N||5||17||264660	Iesus autem respondit eis: “ Pater meus usque modo operatur, et ego operor ”. 
43N||5||18||264670	Propterea ergo magis quaerebant eum Iudaei interficere, quia non solum solvebat sabbatum, sed et Patrem suum dicebat Deum, aequalem se faciens Deo.
43N||5||19||264680	Respondit itaque Iesus et dixit eis: “ Amen, amen dico vobis: Non potest Filius a se facere quidquam, nisi quod viderit Patrem facientem; quaecumque enim ille faciat, haec et Filius similiter facit. 
43N||5||20||264690	Pater enim diligit Filium et omnia demonstrat ei, quae ipse facit, et maiora his demonstrabit ei opera, ut vos miremini. 
43N||5||21||264700	Sicut enim Pater suscitat mortuos et vivificat, sic et Filius, quos vult, vivificat. 
43N||5||22||264710	Neque enim Pater iudicat quemquam, sed iudicium omne dedit Filio, 
43N||5||23||264720	ut omnes honorificent Filium, sicut honorificant Patrem. Qui non honorificat Filium, non honorificat Patrem, qui misit illum. 
43N||5||24||264730	Amen, amen dico vobis: Qui verbum meum audit et credit ei, qui misit me, habet vitam aeternam et in iudicium non venit, sed transiit a morte in vitam. 
43N||5||25||264740	Amen, amen dico vobis: Venit hora, et nunc est, quando mortui audient vocem Filii Dei et, qui audierint, vivent. 
43N||5||26||264750	Sicut enim Pater habet vitam in semetipso, sic dedit et Filio vitam habere in semetipso; 
43N||5||27||264760	et potestatem dedit ei iudicium facere, quia Filius hominis est. 
43N||5||28||264770	Nolite mirari hoc, quia venit hora, in qua omnes, qui in monumentis sunt, audient vocem eius; 
43N||5||29||264780	et procedent, qui bona fecerunt, in resurrectionem vitae, qui vero mala egerunt, in resurrectionem iudicii. 
43N||5||30||264790	Non possum ego a meipso facere quidquam; sicut audio, iudico, et iudicium meum iustum est, quia non quaero voluntatem meam, sed voluntatem eius, qui misit me.
43N||5||31||264800	Si ego testimonium perhibeo de meipso, testimonium meum non est verum; 
43N||5||32||264810	alius est, qui testimonium perhibet de me, et scio quia verum est testimonium, quod perhibet de me. 
43N||5||33||264820	Vos misistis ad Ioannem, et testimonium perhibuit veritati; 
43N||5||34||264830	ego autem non ab homine testimonium accipio, sed haec dico, ut vos salvi sitis. 
43N||5||35||264840	Ille erat lucerna ardens et lucens; vos autem voluistis exsultare ad horam in luce eius.
43N||5||36||264850	Ego autem habeo testimonium maius Ioanne; opera enim, quae dedit mihi Pater, ut perficiam ea, ipsa opera, quae ego facio, testimonium perhibent de me, quia Pater me misit; 
43N||5||37||264860	et, qui misit me, Pater, ipse testimonium perhibuit de me. Neque vocem eius umquam audistis neque speciem eius vidistis; 
43N||5||38||264870	et verbum eius non habetis in vobis manens, quia, quem misit ille, huic vos non creditis. 
43N||5||39||264880	Scrutamini Scripturas, quia vos putatis in ipsis vitam aeternam habere; et illae sunt, quae testimonium perhibent de me. 
43N||5||40||264890	Et non vultis venire ad me, ut vitam habeatis.
43N||5||41||264900	Gloriam ab hominibus non accipio, 
43N||5||42||264910	sed cognovi vos, quia dilectionem Dei non habetis in vobis. 
43N||5||43||264920	Ego veni in nomine Patris mei, et non accipitis me; si alius venerit in nomine suo, illum accipietis. 
43N||5||44||264930	Quomodo potestis vos credere, qui gloriam ab invicem accipitis, et gloriam, quae a solo est Deo, non quaeritis? 
43N||5||45||264940	Nolite putare quia ego accusaturus sim vos apud Patrem; est qui accuset vos: Moyses, in quo vos speratis. 
43N||5||46||264950	Si enim crederetis Moysi, crederetis forsitan et mihi; de me enim ille scripsit. 
43N||5||47||264960	Si autem illius litteris non creditis, quomodo meis verbis credetis? ”.
43N||6||1||264970	Post haec abiit Iesus trans mare Galilaeae, quod est Tiberiadis. 
43N||6||2||264980	Et sequebatur eum multitudo magna, quia videbant signa, quae faciebat super his, qui infirmabantur. 
43N||6||3||264990	Subiit autem in montem Iesus et ibi sedebat cum discipulis suis. 
43N||6||4||265000	Erat autem proximum Pascha, dies festus Iudaeorum. 
43N||6||5||265010	Cum sublevasset ergo oculos Iesus et vidisset quia multitudo magna venit ad eum, dicit ad Philippum: “ Unde ememus panes, ut manducent hi? ”. 
43N||6||6||265020	Hoc autem dicebat tentans eum; ipse enim sciebat quid esset facturus. 
43N||6||7||265030	Respondit ei Philippus: “ Ducentorum denariorum panes non sufficiunt eis, ut unusquisque modicum quid accipiat! ”. 
43N||6||8||265040	Dicit ei unus ex discipulis eius, Andreas frater Simonis Petri: 
43N||6||9||265050	“ Est puer hic, qui habet quinque panes hordeaceos et duos pisces; sed haec quid sunt propter tantos? ”. 
43N||6||10||265060	Dixit Iesus: “ Facite homines discumbere ”. Erat autem fenum multum in loco. Discubuerunt ergo viri numero quasi quinque milia. 
43N||6||11||265070	Accepit ergo panes Iesus et, cum gratias egisset, distribuit discumbentibus; similiter et ex piscibus, quantum volebant. 
43N||6||12||265080	Ut autem impleti sunt, dicit discipulis suis: “ Colligite, quae superaverunt, fragmenta, ne quid pereat ”. 
43N||6||13||265090	Collegerunt ergo et impleverunt duodecim cophinos fragmentorum ex quinque panibus hordeaceis, quae superfuerunt his, qui manducaverunt.
43N||6||14||265100	Illi ergo homines, cum vidissent quod fecerat signum, dicebant: “ Hic est vere propheta, qui venit in mundum! ”. 
43N||6||15||265110	Iesus ergo, cum cognovisset quia venturi essent, ut raperent eum et facerent eum regem, secessit iterum in montem ipse solus.
43N||6||16||265120	Ut autem sero factum est, descenderunt discipuli eius ad mare 
43N||6||17||265130	et, cum ascendissent navem, veniebant trans mare in Capharnaum. Et tenebrae iam factae erant, et nondum venerat ad eos Iesus. 
43N||6||18||265140	Mare autem, vento magno flante, exsurgebat. 
43N||6||19||265150	Cum remigassent ergo quasi stadia viginti quinque aut triginta, vident Iesum ambulantem super mare et proximum navi fieri, et timuerunt. 
43N||6||20||265160	Ille autem dicit eis: “ Ego sum, nolite timere! ”. 
43N||6||21||265170	Volebant ergo accipere eum in navem, et statim fuit navis ad terram, in quam ibant.
43N||6||22||265180	Altera die turba, quae stabat trans mare, vidit quia navicula alia non erat ibi, nisi una, et quia non introisset cum discipulis suis Iesus in navem, sed soli discipuli eius abiissent; 
43N||6||23||265190	aliae supervenerunt naves a Tiberiade iuxta locum, ubi manducaverant panem, gratias agente Domino. 
43N||6||24||265200	Cum ergo vidisset turba quia Iesus non esset ibi neque discipuli eius, ascenderunt ipsi naviculas et venerunt Capharnaum quaerentes Iesum. 
43N||6||25||265210	Et cum invenissent eum trans mare, dixerunt ei: “ Rabbi, quando huc venisti? ”.
43N||6||26||265220	Respondit eis Iesus et dixit: “ Amen, amen dico vobis: Quaeritis me, non quia vidistis signa, sed quia manducastis ex panibus et saturati estis. 
43N||6||27||265230	Operamini non cibum, qui perit, sed cibum, qui permanet in vitam aeternam, quem Filius hominis vobis dabit; hunc enim Pater signavit Deus! ”. 
43N||6||28||265240	Dixerunt ergo ad eum: “ Quid faciemus, ut operemur opera Dei? ”. 
43N||6||29||265250	Respondit Iesus et dixit eis: “ Hoc est opus Dei, ut credatis in eum, quem misit ille ”.
43N||6||30||265260	Dixerunt ergo ei: “ Quod ergo tu facis signum, ut videamus et credamus tibi? Quid operaris? 
43N||6||31||265270	Patres nostri manna manducaverunt in deserto, sicut scriptum est: “Panem de caelo dedit eis manducare” ”. 
43N||6||32||265280	Dixit ergo eis Iesus: “ Amen, amen dico vobis: Non Moyses dedit vobis panem de caelo, sed Pater meus dat vobis panem de caelo verum; 
43N||6||33||265290	panis enim Dei est, qui descendit de caelo et dat vitam mundo ”. 
43N||6||34||265300	Dixerunt ergo ad eum: “ Domine, semper da nobis panem hunc ”. 
43N||6||35||265310	Dixit eis Iesus: “ Ego sum panis vitae. Qui venit ad me, non esuriet; et, qui credit in me, non sitiet umquam. 
43N||6||36||265320	Sed dixi vobis, quia et vidistis me et non creditis. 
43N||6||37||265330	Omne, quod dat mihi Pater, ad me veniet; et eum, qui venit ad me, non eiciam foras, 
43N||6||38||265340	quia descendi de caelo, non ut faciam voluntatem meam sed voluntatem eius, qui misit me. 
43N||6||39||265350	Haec est autem voluntas eius, qui misit me, ut omne, quod dedit mihi, non perdam ex eo, sed resuscitem illud in novissimo die. 
43N||6||40||265360	Haec est enim voluntas Patris mei, ut omnis, qui videt Filium et credit in eum, habeat vitam aeternam; et resuscitabo ego eum in novissimo die ”.
43N||6||41||265370	Murmurabant ergo Iudaei de illo, quia dixisset: “ Ego sum panis, qui de caelo descendi ”, 
43N||6||42||265380	et dicebant: “ Nonne hic est Iesus filius Ioseph, cuius nos novimus patrem et matrem? Quomodo dicit nunc: “De caelo descendi”? ”.
43N||6||43||265390	Respondit Iesus et dixit eis: “ Nolite murmurare in invicem. 
43N||6||44||265400	Nemo potest venire ad me, nisi Pater, qui misit me, traxerit eum; et ego resuscitabo eum in novissimo die. 
43N||6||45||265410	Est scriptum in Prophetis: “Et erunt omnes docibiles Dei “. Omnis, qui audivit a Patre et didicit, venit ad me. 
43N||6||46||265420	Non quia Patrem vidit quisquam, nisi is qui est a Deo, hic vidit Patrem. 
43N||6||47||265430	Amen, amen dico vobis: Qui credit, habet vitam aeternam.
43N||6||48||265440	Ego sum panis vitae. 
43N||6||49||265450	Patres vestri manducaverunt in deserto manna et mortui sunt. 
43N||6||50||265460	Hic est panis de caelo descendens, ut, si quis ex ipso manducaverit, non moriatur. 
43N||6||51||265470	Ego sum panis vivus, qui de caelo descendi. Si quis manducaverit ex hoc pane, vivet in aeternum; panis autem, quem ego dabo, caro mea est pro mundi vita ”.
43N||6||52||265480	Litigabant ergo Iudaei ad invicem dicentes: “ Quomodo potest hic nobis carnem suam dare ad manducandum? ”. 
43N||6||53||265490	Dixit ergo eis Iesus: “ Amen, amen dico vobis: Nisi manducaveritis carnem Filii hominis et biberitis eius sanguinem, non habetis vitam in vobismetipsis. 
43N||6||54||265500	Qui manducat meam carnem et bibit meum sanguinem, habet vitam aeternam; et ego resuscitabo eum in novissimo die. 
43N||6||55||265510	Caro enim mea verus est cibus, et sanguis meus verus est potus. 
43N||6||56||265520	Qui manducat meam carnem et bibit meum sanguinem, in me manet, et ego in illo. 
43N||6||57||265530	Sicut misit me vivens Pater, et ego vivo propter Patrem; et, qui manducat me, et ipse vivet propter me. 
43N||6||58||265540	Hic est panis, qui de caelo descendit, non sicut manducaverunt patres et mortui sunt; qui manducat hunc panem, vivet in aeternum ”. 
43N||6||59||265550	Haec dixit in synagoga docens in Capharnaum. 
43N||6||60||265560	Multi ergo audientes ex discipulis eius dixerunt: “ Durus est hic sermo! Quis potest eum audire? ”. 
43N||6||61||265570	Sciens autem Iesus apud semetipsum quia murmurarent de hoc discipuli eius, dixit eis: “ Hoc vos scandalizat? 
43N||6||62||265580	Si ergo videritis Filium hominis ascendentem, ubi erat prius? 
43N||6||63||265590	Spiritus est, qui vivificat, caro non prodest quidquam; verba, quae ego locutus sum vobis, Spiritus sunt et vita sunt. 
43N||6||64||265600	Sed sunt quidam ex vobis, qui non credunt ”. Sciebat enim ab initio Iesus, qui essent non credentes, et quis traditurus esset eum. 
43N||6||65||265610	Et dicebat: “ Propterea dixi vobis: Nemo potest venire ad me, nisi fuerit ei datum a Patre ”.
43N||6||66||265620	Ex hoc multi discipulorum eius abierunt retro et iam non cum illo ambulabant. 
43N||6||67||265630	Dixit ergo Iesus ad Duodecim: “ Numquid et vos vultis abire? ”. 
43N||6||68||265640	Respondit ei Simon Petrus: “ Domine, ad quem ibimus? Verba vitae aeternae habes; 
43N||6||69||265650	et nos credidimus et cognovimus quia tu es Sanctus Dei ”. 
43N||6||70||265660	Respondit eis Iesus: “ Nonne ego vos Duodecim elegi? Et ex vobis unus Diabolus est ”. 
43N||6||71||265670	Dicebat autem Iudam Simonis Iscariotis; hic enim erat traditurus eum, cum esset unus ex Duodecim.
43N||7||1||265680	Et post haec ambulabat Iesus in Galilaeam; non enim volebat in Iudaeam ambulare, quia quaerebant eum Iudaei interficere.
43N||7||2||265690	Erat autem in proximo dies festus Iudaeorum, Scenopegia. 
43N||7||3||265700	Dixerunt ergo ad eum fratres eius: “ Transi hinc et vade in Iudaeam, ut et discipuli tui videant opera tua, quae facis. 
43N||7||4||265710	Nemo quippe in occulto quid facit et quaerit ipse in palam esse. Si haec facis, manifesta teipsum mundo ”. 
43N||7||5||265720	Neque enim fratres eius credebant in eum. 
43N||7||6||265730	Dicit ergo eis Iesus: “ Tempus meum nondum adest, tempus autem vestrum semer est paratum. 
43N||7||7||265740	Non potest mundus odisse vos; me autem odit, quia ego testimonium perhibeo de illo, quia opera eius mala sunt. 
43N||7||8||265750	Vos ascendite ad diem festum; ego non ascendo ad diem festum istum, quia meum tempus nondum impletum est ”. 
43N||7||9||265760	Haec autem cum dixisset, ipse mansit in Galilaea.
43N||7||10||265770	Ut autem ascenderunt fratres eius ad diem festum, tunc et ipse ascendit, non manifeste sed quasi in occulto. 
43N||7||11||265780	Iudaei ergo quaerebant eum in die festo et dicebant: “ Ubi est ille? ”. 
43N||7||12||265790	Et murmur multus de eo erat in turba. Alii quidem dicebant: “ Bonus est! ”; alii autem dicebant: “ Non, sed seducit turbam! ”. 
43N||7||13||265800	Nemo tamen palam loquebatur de illo propter metum Iudaeorum.
43N||7||14||265810	Iam autem die festo mediante, ascendit Iesus in templum et docebat. 
43N||7||15||265820	Mirabantur ergo Iudaei dicentes: “ Quomodo hic litteras scit, cum non didicerit? ”. 
43N||7||16||265830	Respondit ergo eis Iesus et dixit: “ Mea doctrina non est mea sed eius, qui misit me. 
43N||7||17||265840	Si quis voluerit voluntatem eius facere, cognoscet de doctrina utrum ex Deo sit, an ego a meipso loquar. 
43N||7||18||265850	Qui a semetipso loquitur, gloriam propriam quaerit; qui autem quaerit gloriam eius, qui misit illum, hic verax est, et iniustitia in illo non est. 
43N||7||19||265860	Nonne Moyses dedit vobis legem? Et nemo ex vobis facit legem. Quid me quaeritis interficere? ”. 
43N||7||20||265870	Respondit turba: “ Daemonium habes! Quis te quaerit interficere? ”. 
43N||7||21||265880	Respondit Iesus et dixit eis: “ Unum opus feci, et omnes miramini. 
43N||7||22||265890	Propterea Moyses dedit vobis circumcisionem — non quia ex Moyse est sed ex patribus — et in sabbato circumciditis hominem. 
43N||7||23||265900	Si circumcisionem accipit homo in sabbato, ut non solvatur lex Moysis, mihi indignamini, quia totum hominem sanum feci in sabbato? 
43N||7||24||265910	Nolite iudicare secundum faciem, sed iustum iudicium iudicate ”.
43N||7||25||265920	Dicebant ergo quidam ex Hierosolymitis: “ Nonne hic est, quem quaerunt interficere? 
43N||7||26||265930	Et ecce palam loquitur, et nihil ei dicunt. Numquid vere cognoverunt principes quia hic est Christus? 
43N||7||27||265940	Sed hunc scimus unde sit, Christus autem cum venerit, nemo scit unde sit ”. 
43N||7||28||265950	Clamavit ergo docens in templo Iesus et dicens: “ Et me scitis et unde sim scitis. Et a meipso non veni, sed est verus, qui misit me, quem vos non scitis. 
43N||7||29||265960	Ego scio eum, quia ab ipso sum, et ipse me misit ”. 
43N||7||30||265970	Quaerebant ergo eum apprehendere, et nemo misit in illum manus, quia nondum venerat hora eius. 
43N||7||31||265980	De turba autem multi crediderunt in eum et dicebant: “ Christus cum venerit, numquid plura signa faciet quam quae hic fecit? ”.
43N||7||32||265990	Audierunt pharisaei turbam murmurantem de illo haec et miserunt pontifices et pharisaei ministros, ut apprehenderent eum. 
43N||7||33||266000	Dixit ergo Iesus: “ Adhuc modicum tempus vobiscum sum et vado ad eum, qui misit me. 
43N||7||34||266010	Quaeretis me et non invenietis; et ubi sum ego, vos non potestis venire ”. 
43N||7||35||266020	Dixerunt ergo Iudaei ad seipsos: “ Quo hic iturus est, quia nos non inveniemus eum? Numquid in dispersionem Graecorum iturus est et docturus Graecos? 
43N||7||36||266030	Quis est hic sermo, quem dixit: “Quaeretis me et non invenietis” et: “Ubi sum ego, vos non potestis venire”? ”.
43N||7||37||266040	In novissimo autem die magno festivitatis stabat Iesus et clamavit dicens: “ Si quis sitit, veniat ad me et bibat, 
43N||7||38||266050	qui credit in me. Sicut dixit Scriptura, flumina de ventre eius fluent aquae vivae ”. 
43N||7||39||266060	Hoc autem dixit de Spiritu, quem accepturi erant qui crediderant in eum. Nondum enim erat Spiritus, quia Iesus nondum fuerat glorificatus.
43N||7||40||266070	Ex illa ergo turba, cum audissent hos sermones, dicebant: “ Hic est vere propheta! ”; 
43N||7||41||266080	alii dicebant: “ Hic est Christus! ”; quidam autem dicebant: “ Numquid a Galilaea Christus venit? 
43N||7||42||266090	Nonne Scriptura dixit: “Ex semine David et de Bethlehem castello, ubi erat David, venit Christus”? ”. 
43N||7||43||266100	Dissensio itaque facta est in turba propter eum.
43N||7||44||266110	Quidam autem ex ipsis volebant apprehendere eum, sed nemo misit super illum manus. 
43N||7||45||266120	Venerunt ergo ministri ad pontifices et pharisaeos; et dixerunt eis illi: “ Quare non adduxistis eum? ”. 
43N||7||46||266130	Responderunt ministri: “ Numquam sic locutus est homo ”. 
43N||7||47||266140	Responderunt ergo eis pharisaei: “ Numquid et vos seducti estis? 
43N||7||48||266150	Numquid aliquis ex principibus credidit in eum aut ex pharisaeis? 
43N||7||49||266160	Sed turba haec, quae non novit legem, maledicti sunt! ”. 
43N||7||50||266170	Dicit Nicodemus ad eos, ille qui venit ad eum antea, qui unus erat ex ipsis: 
43N||7||51||266180	“ Numquid lex nostra iudicat hominem, nisi audierit ab ipso prius et cognoverit quid faciat? ”. 
43N||7||52||266190	Responderunt et dixerunt ei: “ Numquid et tu ex Galilaea es? Scrutare et vide quia propheta a Galilaea non surgit! ”. 
43N||7||53||266200	Et reversi sunt unusquisque in domum suam.
43N||8||1||266210	Iesus autem perrexit in montem Oliveti. 
43N||8||2||266220	Diluculo autem iterum venit in templum, et omnis populus veniebat ad eum, et sedens docebat eos. 
43N||8||3||266230	Adducunt autem scribae et pharisaei mulierem in adulterio deprehensam et statuerunt eam in medio 
43N||8||4||266240	et dicunt ei: “ Magister, haec mulier manifesto deprehensa est in adulterio. 
43N||8||5||266250	In lege autem Moyses mandavit nobis huiusmodi lapidare; tu ergo quid dicis? ”. 
43N||8||6||266260	Hoc autem dicebant tentantes eum, ut possent accusare eum. Iesus autem inclinans se deorsum digito scribebat in terra. 
43N||8||7||266270	Cum autem perseverarent interrogantes eum, erexit se et dixit eis: “ Qui sine peccato est vestrum, primus in illam lapidem mittat ”; 
43N||8||8||266280	et iterum se inclinans scribebat in terra. 
43N||8||9||266290	Audientes autem unus post unum exibant, incipientes a senioribus, et remansit solus, et mulier in medio stans. 
43N||8||10||266300	Erigens autem se Iesus dixit ei: “ Mulier, ubi sunt? Nemo te condemnavit? ”. 
43N||8||11||266310	Quae dixit: “ Nemo, Domine ”. Dixit autem Iesus: “ Nec ego te condemno; vade et amplius iam noli peccare ”.
43N||8||12||266320	Iterum ergo locutus est eis Iesus dicens: “ Ego sum lux mundi; qui sequitur me, non ambulabit in tenebris, sed habebit lucem vitae ”. 
43N||8||13||266330	Dixerunt ergo ei pharisaei: “ Tu de teipso testimonium perhibes; testimonium tuum non est verum ”. 
43N||8||14||266340	Respondit Iesus et dixit eis: “ Et si ego testimonium perhibeo de meipso, verum est testimonium meum, quia scio unde veni et quo vado; vos autem nescitis unde venio aut quo vado. 
43N||8||15||266350	Vos secundum carnem iudicatis, ego non iudico quemquam. 
43N||8||16||266360	Et si iudico ego, iudicium meum verum est, quia solus non sum, sed ego et, qui me misit, Pater. 
43N||8||17||266370	Sed et in lege vestra scriptum est, quia duorum hominum testimonium verum est. 
43N||8||18||266380	Ego sum, qui testimonium perhibeo de meipso, et testimonium perhibet de me, qui misit me, Pater ”. 
43N||8||19||266390	Dicebant ergo ei: “ Ubi est Pater tuus? ”. Respondit Iesus: “ Neque me scitis neque Patrem meum; si me sciretis, forsitan et Patrem meum sciretis ”. 
43N||8||20||266400	Haec verba locutus est in gazophylacio docens in templo; et nemo apprehendit eum, quia necdum venerat hora eius.
43N||8||21||266410	Dixit ergo iterum eis: “ Ego vado, et quaeretis me et in peccato vestro moriemini! Quo ego vado, vos non potestis venire ”. 
43N||8||22||266420	Dicebant ergo Iudaei: “ Numquid interficiet semetipsum, quia dicit: “Quo ego vado, vos non potestis venire”? ”. 
43N||8||23||266430	Et dicebat eis: “ Vos de deorsum estis, ego de supernis sum; vos de mundo hoc estis, ego non sum de hoc mundo. 
43N||8||24||266440	Dixi ergo vobis quia moriemini in peccatis vestris; si enim non credideritis quia ego sum, moriemini in peccatis vestris ”. 
43N||8||25||266450	Dicebant ergo ei: “ Tu quis es? ”. Dixit eis Iesus: “ In principio: id quod et loquor vobis! 
43N||8||26||266460	Multa habeo de vobis loqui et iudicare; sed, qui misit me, verax est, et ego, quae audivi ab eo, haec loquor ad mundum ”. 
43N||8||27||266470	Non cognoverunt quia Patrem eis dicebat. 
43N||8||28||266480	Dixit ergo eis Iesus: “ Cum exaltaveritis Filium hominis, tunc cognoscetis quia ego sum et a meipso facio nihil, sed, sicut docuit me Pater, haec loquor. 
43N||8||29||266490	Et qui me misit, mecum est; non reliquit me solum, quia ego, quae placita sunt ei, facio semper ”. 
43N||8||30||266500	Haec illo loquente, multi crediderunt in eum.
43N||8||31||266510	Dicebat ergo Iesus ad eos, qui crediderunt ei, Iudaeos: “ Si vos manseritis in sermone meo, vere discipuli mei estis 
43N||8||32||266520	et cognoscetis veritatem, et veritas liberabit vos ”. 
43N||8||33||266530	Responderunt ei: “ Semen Abrahae sumus et nemini servivimus umquam! Quomodo tu dicis: “Liberi fietis”? ”. 
43N||8||34||266540	Respondit eis Iesus: “ Amen, amen dico vobis: Omnis, qui facit peccatum, servus est peccati. 
43N||8||35||266550	Servus autem non manet in domo in aeternum; filius manet in aeternum. 
43N||8||36||266560	Si ergo Filius vos liberaverit, vere liberi eritis. 
43N||8||37||266570	Scio quia semen Abrahae estis; sed quaeritis me interficere, quia sermo meus non capit in vobis. 
43N||8||38||266580	Ego, quae vidi apud Patrem, loquor; et vos ergo, quae audivistis a patre, facitis ”. 
43N||8||39||266590	Responderunt et dixerunt ei: “ Pater noster Abraham est ”. Dicit eis Iesus: “ Si filii Abrahae essetis, opera Abrahae faceretis. 
43N||8||40||266600	Nunc autem quaeritis me interficere, hominem, qui veritatem vobis locutus sum, quam audivi a Deo; hoc Abraham non fecit. 
43N||8||41||266610	Vos facitis opera patris vestri ”. Dixerunt itaque ei: “ Nos ex fornicatione non sumus nati; unum patrem habemus Deum! ”. 
43N||8||42||266620	Dixit eis Iesus: “ Si Deus pater vester esset, diligeretis me; ego enim ex Deo processi et veni; neque enim a meipso veni, sed ille me misit. 
43N||8||43||266630	Quare loquelam meam non cognoscitis? Quia non potestis audire sermonem meum. 
43N||8||44||266640	Vos ex patre Diabolo estis et desideria patris vestri vultis facere. Ille homicida erat ab initio et in veritate non stabat, quia non est veritas in eo. Cum loquitur mendacium, ex propriis loquitur, quia mendax est et pater eius. 
43N||8||45||266650	Ego autem quia veritatem dico, non creditis mihi. 
43N||8||46||266660	Quis ex vobis arguit me de peccato? Si veritatem dico, quare vos non creditis mihi? 
43N||8||47||266670	Qui est ex Deo, verba Dei audit; propterea vos non auditis, quia ex Deo non estis ”.
43N||8||48||266680	Responderunt Iudaei et dixerunt ei: “ Nonne bene dicimus nos, quia Samaritanus es tu et daemonium habes? ”. 
43N||8||49||266690	Respondit Iesus: “ Ego daemonium non habeo, sed honorifico Patrem meum, et vos inhonoratis me. 
43N||8||50||266700	Ego autem non quaero gloriam meam; est qui quaerit et iudicat. 
43N||8||51||266710	Amen, amen dico vobis: Si quis sermonem meum servaverit, mortem non videbit in aeternum ”. 
43N||8||52||266720	Dixerunt ergo ei Iudaei: “ Nunc cognovimus quia daemonium habes. Abraham mortuus est et prophetae, et tu dicis: “Si quis sermonem meum servaverit, non gustabit mortem in aeternum”. 
43N||8||53||266730	Numquid tu maior es patre nostro Abraham, qui mortuus est? Et prophetae mortui sunt! Quem teipsum facis? ”. 
43N||8||54||266740	Respondit Iesus: “ Si ego glorifico meipsum, gloria mea nihil est; est Pater meus, qui glorificat me, quem vos dicitis: “Deus noster est!”, 
43N||8||55||266750	et non cognovistis eum. Ego autem novi eum. Et si dixero: Non scio eum, ero similis vobis, mendax; sed scio eum et sermonem eius servo. 
43N||8||56||266760	Abraham pater vester exsultavit, ut videret diem meum; et vidit et gavisus est ”. 
43N||8||57||266770	Dixerunt ergo Iudaei ad eum: “ Quinquaginta annos nondum habes et Abraham vidisti? ”. 
43N||8||58||266780	Dixit eis Iesus: “ Amen, amen dico vobis: Antequam Abraham fieret, ego sum ”. 
43N||8||59||266790	Tulerunt ergo lapides, ut iacerent in eum; Iesus autem abscondit se et exivit de templo.
43N||9||1||266800	Et praeteriens vidit hominem caecum a nativitate. 
43N||9||2||266810	Et interro gaverunt eum discipuli sui dicentes: “ Rabbi, quis peccavit, hic aut parentes eius, ut caecus nasceretur? ”. 
43N||9||3||266820	Respondit Iesus: “ Neque hic peccavit neque parentes eius, sed ut manifestentur opera Dei in illo. 
43N||9||4||266830	Nos oportet operari opera eius, qui misit me, donec dies est; venit nox, quando nemo potest operari. 
43N||9||5||266840	Quamdiu in mundo sum, lux sum mundi ”. 
43N||9||6||266850	Haec cum dixisset, exspuit in terram et fecit lutum ex sputo et linivit lutum super oculos eius 
43N||9||7||266860	et dixit ei: “ Vade, lava in natatoria Siloae! ” — quod interpretatur Missus C. Abiit ergo et lavit et venit videns. 
43N||9||8||266870	Itaque vicini et, qui videbant eum prius quia mendicus erat, dicebant: “ Nonne hic est, qui sedebat et mendicabat? ”; 
43N||9||9||266880	alii dicebant: “ Hic est! ”; alii dicebant: “ Nequaquam, sed similis est eius! ”. Ille dicebat: “ Ego sum! ”. 
43N||9||10||266890	Dicebant ergo ei: “ Quomodo igitur aperti sunt oculi tibi? ”. 
43N||9||11||266900	Respondit ille: “ Homo, qui dicitur Iesus, lutum fecit et unxit oculos meos et dixit mihi: “Vade ad Siloam et lava! “. Abii ergo et lavi et vidi ”. 
43N||9||12||266910	Et dixerunt ei: “ Ubi est ille? ”. Ait: “ Nescio ”.
43N||9||13||266920	Adducunt eum ad pharisaeos, qui caecus fuerat. 
43N||9||14||266930	Erat autem sabbatum, in qua die lutum fecit Iesus et aperuit oculos eius. 
43N||9||15||266940	Iterum ergo interrogabant et eum pharisaei quomodo vidisset. Ille autem dixit eis: “ Lutum posuit super oculos meos, et lavi et video ”. 
43N||9||16||266950	Dicebant ergo ex pharisaeis quidam: “ Non est hic homo a Deo, quia sabbatum non custodit! ”; alii autem dicebant: “ Quomodo potest homo peccator haec signa facere? ”. Et schisma erat in eis. 
43N||9||17||266960	Dicunt ergo caeco iterum: “ Tu quid dicis de eo quia aperuit oculos tuos? ”. Ille autem dixit: “ Propheta est! ”. 
43N||9||18||266970	Non crediderunt ergo Iudaei de illo quia caecus fuisset et vidisset, donec vocaverunt parentes eius, qui viderat. 
43N||9||19||266980	Et interrogaverunt eos dicentes: “ Hic est filius vester, quem vos dicitis quia caecus natus est? Quomodo ergo nunc videt? ”. 
43N||9||20||266990	Responderunt ergo parentes eius et dixerunt: “ Scimus quia hic est filius noster et quia caecus natus est. 
43N||9||21||267000	Quomodo autem nunc videat nescimus, aut quis eius aperuit oculos nos nescimus; ipsum interrogate. Aetatem habet; ipse de se loquetur! ”. 
43N||9||22||267010	Haec dixerunt parentes eius, quia timebant Iudaeos; iam enim conspiraverant Iudaei, ut, si quis eum confiteretur Christum, extra synagogam fieret. 
43N||9||23||267020	Propterea parentes eius dixerunt: “ Aetatem habet; ipsum interrogate! ”.
43N||9||24||267030	Vocaverunt ergo rursum hominem, qui fuerat caecus, et dixerunt ei: “ Da gloriam Deo! Nos scimus quia hic homo peccator est ”. 
43N||9||25||267040	Respondit ergo ille: “ Si peccator est nescio; unum scio quia, caecus cum essem, modo video ”. 
43N||9||26||267050	Dixerunt ergo illi: “ Quid fecit tibi? Quomodo aperuit oculos tuos? ”. 
43N||9||27||267060	Respondit eis: “ Dixi vobis iam, et non audistis; quid iterum vultis audire? Numquid et vos vultis discipuli eius fieri? ”. 
43N||9||28||267070	Et maledixerunt ei et dixerunt: “ Tu discipulus illius es, nos autem Moysis discipuli sumus. 
43N||9||29||267080	Nos scimus quia Moysi locutus est Deus; hunc autem nescimus unde sit ”. 
43N||9||30||267090	Respondit homo et dixit eis: “ In hoc enim mirabile est, quia vos nescitis unde sit, et aperuit meos oculos! 
43N||9||31||267100	Scimus quia peccatores Deus non audit; sed, si quis Dei cultor est et voluntatem eius facit, hunc exaudit. 
43N||9||32||267110	A saeculo non est auditum quia aperuit quis oculos caeci nati; 
43N||9||33||267120	nisi esset hic a Deo, non poterat facere quidquam ”. 
43N||9||34||267130	Responderunt et dixerunt ei: “ In peccatis tu natus es totus et tu doces nos? ”. Et eiecerunt eum foras.
43N||9||35||267140	Audivit Iesus quia eiecerunt eum foras et, cum invenisset eum, dixit ei: “ Tu credis in Filium hominis? ”. 
43N||9||36||267150	Respondit ille et dixit: “ Et quis est, Domine, ut credam in eum? ”. 
43N||9||37||267160	Dixit ei Iesus: “ Et vidisti eum; et, qui loquitur tecum, ipse est ”. 
43N||9||38||267170	At ille ait: “ Credo, Domine! ”; et adoravit eum. 
43N||9||39||267180	Et dixit Iesus: “ In iudicium ego in hunc mundum veni, ut, qui non vident, videant, et, qui vident, caeci fiant ”. 
43N||9||40||267190	Audierunt haec ex pharisaeis, qui cum ipso erant, et dixerunt ei: “ Numquid et nos caeci sumus? ”. 
43N||9||41||267200	Dixit eis Iesus: “ Si caeci essetis, non haberetis peccatum. Nunc vero dicitis: “Videmus!”; peccatum vestrum manet ”.
43N||10||1||267210	“ Amen, amen dico vobis: Qui non intrat per ostium in ovile ovium, sed ascendit aliunde, ille fur est et latro; 
43N||10||2||267220	qui autem intrat per ostium, pastor est ovium. 
43N||10||3||267230	Huic ostiarius aperit, et oves vocem eius audiunt, et proprias oves vocat nominatim et educit eas. 
43N||10||4||267240	Cum proprias omnes emiserit, ante eas vadit, et oves illum sequuntur, quia sciunt vocem eius; 
43N||10||5||267250	alienum autem non sequentur, sed fugient ab eo, quia non noverunt vocem alienorum ”. 
43N||10||6||267260	Hoc proverbium dixit eis Iesus; illi autem non cognoverunt quid esset, quod loquebatur eis.
43N||10||7||267270	Dixit ergo iterum Iesus: “ Amen, amen dico vobis: Ego sum ostium ovium. 
43N||10||8||267280	Omnes, quotquot venerunt ante me, fures sunt et latrones, sed non audierunt eos oves. 
43N||10||9||267290	Ego sum ostium; per me, si quis introierit, salvabitur et ingredietur et egredietur et pascua inveniet. 
43N||10||10||267300	Fur non venit, nisi ut furetur et mactet et perdat; ego veni, ut vitam habeant et abundantius habeant. 
43N||10||11||267310	Ego sum pastor bonus; bonus pastor animam suam ponit pro ovibus; 
43N||10||12||267320	mercennarius et, qui non est pastor, cuius non sunt oves propriae, videt lupum venientem et dimittit oves et fugit — et lupus rapit eas et dispergit — 
43N||10||13||267330	quia mercennarius est et non pertinet ad eum de ovibus. 
43N||10||14||267340	Ego sum pastor bonus et cognosco meas, et cognoscunt me meae, 
43N||10||15||267350	sicut cognoscit me Pater, et ego cognosco Patrem; et animam meam pono pro ovibus. 
43N||10||16||267360	Et alias oves habeo, quae non sunt ex hoc ovili, et illas oportet me adducere, et vocem meam audient et fient unus grex, unus pastor. 
43N||10||17||267370	Propterea me Pater diligit, quia ego pono animam meam, ut iterum sumam eam. 
43N||10||18||267380	Nemo tollit eam a me, sed ego pono eam a meipso. Potestatem habeo ponendi eam et potestatem habeo iterum sumendi eam. Hoc mandatum accepi a Patre meo ”.
43N||10||19||267390	Dissensio iterum facta est inter Iudaeos propter sermones hos. 
43N||10||20||267400	Dicebant autem multi ex ipsis: “ Daemonium habet et insanit! Quid eum auditis? ”. 
43N||10||21||267410	Alii dicebant: “ Haec verba non sunt daemonium habentis! Numquid daemonium potest caecorum oculos aperire? ”.
43N||10||22||267420	Facta sunt tunc Encaenia in Hierosolymis. Hiems erat; 
43N||10||23||267430	et ambulabat Iesus in templo in porticu Salomonis. 
43N||10||24||267440	Circumdederunt ergo eum Iudaei et dicebant ei: “ Quousque animam nostram tollis? Si tu es Christus, dic nobis palam! ”. 
43N||10||25||267450	Respondit eis Iesus: “ Dixi vobis, et non creditis; opera, quae ego facio in nomine Patris mei, haec testimonium perhibent de me. 
43N||10||26||267460	Sed vos non creditis, quia non estis ex ovibus meis. 
43N||10||27||267470	Oves meae vocem meam audiunt, et ego cognosco eas, et sequuntur me; 
43N||10||28||267480	et ego vitam aeternam do eis, et non peribunt in aeternum, et non rapiet eas quisquam de manu mea. 
43N||10||29||267490	Pater meus quod dedit mihi, maius omnibus est, et nemo potest rapere de manu Patris. 
43N||10||30||267500	Ego et Pater unum sumus ”.
43N||10||31||267510	Sustulerunt iterum lapides Iudaei, ut lapidarent eum. 
43N||10||32||267520	Respondit eis Iesus: “ Multa opera bona ostendi vobis ex Patre; propter quod eorum opus me lapidatis? ”. 
43N||10||33||267530	Responderunt ei Iudaei: “ De bono opere non lapidamus te sed de blasphemia, et quia tu, homo cum sis, facis teipsum Deum ”. 
43N||10||34||267540	Respondit eis Iesus: “ Nonne scriptum est in lege vestra: “Ego dixi: Dii estis?”. 
43N||10||35||267550	Si illos dixit deos, ad quos sermo Dei factus est, et non potest solvi Scriptura, 
43N||10||36||267560	quem Pater sanctificavit et misit in mundum, vos dicitis: “Blasphemas!”, quia dixi: Filius Dei sum? 
43N||10||37||267570	Si non facio opera Patris mei, nolite credere mihi; 
43N||10||38||267580	si autem facio, et si mihi non vultis credere, operibus credite, ut cognoscatis et sciatis quia in me est Pater, et ego in Patre ”. 
43N||10||39||267590	Quaerebant ergo iterum eum prehendere; et exivit de manibus eorum.
43N||10||40||267600	Et abiit iterum trans Iordanem in eum locum, ubi erat Ioannes baptizans primum, et mansit illic. 
43N||10||41||267610	Et multi venerunt ad eum et dicebant: “ Ioannes quidem signum fecit nullum; omnia autem, quaecumque dixit Ioannes de hoc, vera erant ”. 
43N||10||42||267620	Et multi crediderunt in eum illic.
43N||11||1||267630	Erat autem quidam lan guens Lazarus a Bethania, de castello Mariae et Marthae sororis eius. 
43N||11||2||267640	Maria autem erat, quae unxit Dominum unguento et extersit pedes eius capillis suis, cuius frater Lazarus infirmabatur. 
43N||11||3||267650	Miserunt ergo sorores ad eum dicentes: “ Domine, ecce, quem amas, infirmatur ”.
43N||11||4||267660	Audiens autem Iesus dixit: “ Infirmitas haec non est ad mortem sed pro gloria Dei, ut glorificetur Filius Dei per eam ”. 
43N||11||5||267670	Diligebat autem Iesus Martham et sororem eius et Lazarum. 
43N||11||6||267680	Ut ergo audivit quia infirmabatur, tunc quidem mansit in loco, in quo erat, duobus diebus; 
43N||11||7||267690	deinde post hoc dicit discipulis: “ Eamus in Iudaeam iterum ”. 
43N||11||8||267700	Dicunt ei discipuli: “ Rabbi, nunc quaerebant te Iudaei lapidare, et iterum vadis illuc? ”. 
43N||11||9||267710	Respondit Iesus: “ Nonne duodecim horae sunt diei? Si quis ambulaverit in die, non offendit, quia lucem huius mundi videt; 
43N||11||10||267720	si quis autem ambulaverit in nocte, offendit, quia lux non est in eo ”. 
43N||11||11||267730	Haec ait et post hoc dicit eis: “ Lazarus amicus noster dormit, sed vado, ut a somno exsuscitem eum ”. 
43N||11||12||267740	Dixerunt ergo ei discipuli: “ Domine, si dormit, salvus erit ”. 
43N||11||13||267750	Dixerat autem Iesus de morte eius, illi autem putaverunt quia de dormitione somni diceret. 
43N||11||14||267760	Tunc ergo dixit eis Iesus manifeste: “ Lazarus mortuus est, 
43N||11||15||267770	et gaudeo propter vos, ut credatis, quoniam non eram ibi; sed eamus ad eum ”. 
43N||11||16||267780	Dixit ergo Thomas, qui dicitur Didymus, ad condiscipulos: “ Eamus et nos, ut moriamur cum eo! ”.
43N||11||17||267790	Venit itaque Iesus et invenit eum quattuor dies iam in monumento habentem. 
43N||11||18||267800	Erat autem Bethania iuxta Hierosolymam quasi stadiis quindecim. 
43N||11||19||267810	Multi autem ex Iudaeis venerant ad Martham et Mariam, ut consolarentur eas de fratre. 
43N||11||20||267820	Martha ergo ut audivit quia Iesus venit, occurrit illi; Maria autem domi sedebat. 
43N||11||21||267830	Dixit ergo Martha ad Iesum: “ Domine, si fuisses hic, frater meus non esset mortuus! 
43N||11||22||267840	Sed et nunc scio quia, quaecumque poposceris a Deo, dabit tibi Deus ”. 
43N||11||23||267850	Dicit illi Iesus: “ Resurget frater tuus ”. 
43N||11||24||267860	Dicit ei Martha: “ Scio quia resurget in resurrectione in novissimo die ”. 
43N||11||25||267870	Dixit ei Iesus: “ Ego sum resurrectio et vita. Qui credit in me, etsi mortuus fuerit, vivet; 
43N||11||26||267880	et omnis, qui vivit et credit in me, non morietur in aeternum. Credis hoc? ”. 
43N||11||27||267890	Ait illi: “ Utique, Domine; ego credidi quia tu es Christus Filius Dei, qui in mundum venisti ”.
43N||11||28||267900	Et cum haec dixisset, abiit et vocavit Mariam sororem suam silentio dicens: “ Magister adest et vocat te ”. 
43N||11||29||267910	Illa autem ut audivit, surrexit cito et venit ad eum; 
43N||11||30||267920	nondum enim venerat Iesus in castellum, sed erat adhuc in illo loco, ubi occurrerat ei Martha. 
43N||11||31||267930	Iudaei igitur, qui erant cum ea in domo et consolabantur eam, cum vidissent Mariam quia cito surrexit et exiit, secuti sunt eam putantes: “ Vadit ad monumentum, ut ploret ibi ”. 
43N||11||32||267940	Maria ergo, cum venisset ubi erat Iesus, videns eum cecidit ad pedes eius dicens ei: “ Domine, si fuisses hic, non esset mortuus frater meus! ”. 
43N||11||33||267950	Iesus ergo, ut vidit eam plorantem et Iudaeos, qui venerant cum ea, plorantes, fremuit spiritu et turbavit seipsum 
43N||11||34||267960	et dixit: “ Ubi posuistis eum? ”. Dicunt ei: “ Domine, veni et vide ”. 
43N||11||35||267970	Lacrimatus est Iesus. 
43N||11||36||267980	Dicebant ergo Iudaei: “ Ecce quomodo amabat eum! ”. 
43N||11||37||267990	Quidam autem dixerunt ex ipsis: “ Non poterat hic, qui aperuit oculos caeci, facere, ut et hic non moreretur? ”.
43N||11||38||268000	Iesus ergo rursum fremens in semetipso, venit ad monumentum; erat autem spelunca, et lapis superpositus erat ei. 
43N||11||39||268010	Ait Iesus: “ Tollite lapidem! ”. Dicit ei Martha, soror eius, qui mortuus fuerat: “ Domine, iam foetet; quatriduanus enim est! ”. 
43N||11||40||268020	Dicit ei Iesus: “ Nonne dixi tibi quoniam, si credideris, videbis gloriam Dei? ”. 
43N||11||41||268030	Tulerunt ergo lapidem. Iesus autem, elevatis sursum oculis, dixit: “ Pater, gratias ago tibi quoniam audisti me. 
43N||11||42||268040	Ego autem sciebam quia semper me audis, sed propter populum, qui circumstat, dixi, ut credant quia tu me misisti ”. 
43N||11||43||268050	Et haec cum dixisset, voce magna clamavit: “ Lazare, veni foras! ”. 
43N||11||44||268060	Prodiit, qui fuerat mortuus, ligatus pedes et manus institis; et facies illius sudario erat ligata. Dicit Iesus eis: “ Solvite eum et sinite eum abire ”. 
43N||11||45||268070	Multi ergo ex Iudaeis, qui venerant ad Mariam et viderant, quae fecit, crediderunt in eum; 
43N||11||46||268080	quidam autem ex ipsis abierunt ad pharisaeos et dixerunt eis, quae fecit Iesus. 
43N||11||47||268090	Collegerunt ergo pontifices et pharisaei concilium et dicebant: “ Quid facimus, quia hic homo multa signa facit? 
43N||11||48||268100	Si dimittimus eum sic, omnes credent in eum, et venient Romani et tollent nostrum et locum et gentem! ”. 
43N||11||49||268110	Unus autem ex ipsis, Caiphas, cum esset pontifex anni illius, dixit eis: “ Vos nescitis quidquam 
43N||11||50||268120	nec cogitatis quia expedit vobis, ut unus moriatur homo pro populo, et non tota gens pereat! ”. 
43N||11||51||268130	Hoc autem a semetipso non dixit; sed, cum esset pontifex anni illius, prophetavit quia Iesus moriturus erat pro gente 
43N||11||52||268140	et non tantum pro gente, sed et ut filios Dei, qui erant dispersi, congregaret in unum. 
43N||11||53||268150	Ab illo ergo die cogitaverunt, ut interficerent eum.
43N||11||54||268160	Iesus ergo iam non in palam ambulabat apud Iudaeos, sed abiit inde in regionem iuxta desertum, in civitatem, quae dicitur Ephraim, et ibi morabatur cum discipulis.
43N||11||55||268170	Proximum autem erat Pascha Iudaeorum, et ascenderunt multi Hierosolymam de regione ante Pascha, ut sanctificarent seipsos. 
43N||11||56||268180	Quaerebant ergo Iesum et colloquebantur ad invicem in templo stantes: “ Quid videtur vobis? Numquid veniet ad diem festum? ”. 
43N||11||57||268190	Dederant autem pontifices et pharisaei mandatum, ut, si quis cognoverit, ubi sit, indicet, ut apprehendant eum.
43N||12||1||268200	Iesus ergo ante sex dies Paschae venit Bethaniam, ubi erat Lazarus, quem suscitavit a mortuis Iesus. 
43N||12||2||268210	Fecerunt ergo ei cenam ibi, et Martha ministrabat, Lazarus vero unus erat ex discumbentibus cum eo. 
43N||12||3||268220	Maria ergo accepit libram unguenti nardi puri, pretiosi, et unxit pedes Iesu et extersit capillis suis pedes eius; domus autem impleta est ex odore unguenti. 
43N||12||4||268230	Dicit autem Iudas Iscariotes, unus ex discipulis eius, qui erat eum traditurus: 
43N||12||5||268240	“ Quare hoc unguentum non veniit trecentis denariis et datum est egenis? ”. 
43N||12||6||268250	Dixit autem hoc, non quia de egenis pertinebat ad eum, sed quia fur erat et, loculos habens, ea, quae mittebantur, portabat. 
43N||12||7||268260	Dixit ergo Iesus: “ Sine illam, ut in diem sepulturae meae servet illud. 
43N||12||8||268270	Pauperes enim semper habetis vobiscum, me autem non semper habetis ”.
43N||12||9||268280	Cognovit ergo turba multa ex Iudaeis quia illic est, et venerunt non propter Iesum tantum, sed ut et Lazarum viderent, quem suscitavit a mortuis. 
43N||12||10||268290	Cogitaverunt autem principes sacerdotum, ut et Lazarum interficerent, 
43N||12||11||268300	quia multi propter illum abibant ex Iudaeis et credebant in Iesum.
43N||12||12||268310	In crastinum turba multa, quae venerat ad diem festum, cum audissent quia venit Iesus Hierosolymam, 
43N||12||13||268320	acceperunt ramos palmarum et processerunt obviam ei et clamabant: “ Hosanna! Benedictus, qui venit in nomine Domini, et rex Israel! ”.
43N||12||14||268330	Invenit autem Iesus asellum et sedit super eum, sicut scriptum est:
43N||12||15||268340	“ Noli timere, filia Sion. Ecce rex tuus venit sedens super pullum asinae ”.
43N||12||16||268350	Haec non cognoverunt discipuli eius primum, sed quando glorificatus est Iesus, tunc recordati sunt quia haec erant scripta de eo, et haec fecerunt ei. 
43N||12||17||268360	Testimonium ergo perhibebat turba, quae erat cum eo, quando Lazarum vocavit de monumento et suscitavit eum a mortuis. 
43N||12||18||268370	Propterea et obviam venit ei turba, quia audierunt eum fecisse hoc signum. 
43N||12||19||268380	Pharisaei ergo dixerunt ad semetipsos: “ Videtis quia nihil proficitis? Ecce mundus post eum abiit! ”.
43N||12||20||268390	Erant autem Graeci quidam ex his, qui ascenderant, ut adorarent in die festo; 
43N||12||21||268400	hi ergo accesserunt ad Philippum, qui erat a Bethsaida Galilaeae, et rogabant eum dicentes: “ Domine, volumus Iesum videre ”. 
43N||12||22||268410	Venit Philippus et dicit Andreae; venit Andreas et Philippus et dicunt Iesu. 
43N||12||23||268420	Iesus autem respondet eis dicens: “ Venit hora, ut glorificetur Filius hominis. 
43N||12||24||268430	Amen, amen dico vobis: Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert. 
43N||12||25||268440	Qui amat animam suam, perdit eam; et, qui odit animam suam in hoc mundo, in vitam aeternam custodiet eam. 
43N||12||26||268450	Si quis mihi ministrat, me sequatur, et ubi sum ego, illic et minister meus erit; si quis mihi ministraverit, honorificabit eum Pater. 
43N||12||27||268460	Nunc anima mea turbata est. Et quid dicam? Pater, salvifica me ex hora hac? Sed propterea veni in horam hanc. 
43N||12||28||268470	Pater, glorifica tuum nomen! ”. Venit ergo vox de caelo: “ Et glorificavi et iterum glorificabo ”. 
43N||12||29||268480	Turba ergo, quae stabat et audierat, dicebat tonitruum factum esse; alii dicebant: “ Angelus ei locutus est ”. 
43N||12||30||268490	Respondit Iesus et dixit: “ Non propter me vox haec facta est sed propter vos. 
43N||12||31||268500	Nunc iudicium est huius mundi, nunc princeps huius mundi eicietur foras; 
43N||12||32||268510	et ego, si exaltatus fuero a terra, omnes traham ad meipsum ”. 
43N||12||33||268520	Hoc autem dicebat significans, qua morte esset moriturus. 
43N||12||34||268530	Respondit ergo ei turba: “ Nos audivimus ex Lege, quia Christus manet in aeternum; et quomodo tu dicis: “Oportet exaltari Filium hominis”? Quis est iste Filius hominis? ”. 
43N||12||35||268540	Dixit ergo eis Iesus: “ Adhuc modicum tempus lumen in vobis est. Ambulate, dum lucem habetis, ut non tenebrae vos comprehendant; et, qui ambulat in tenebris, nescit quo vadat. 
43N||12||36||268550	Dum lucem habetis, credite in lucem, ut filii lucis fiatis ”. Haec locutus est Iesus et abiit et abscondit se ab eis.
43N||12||37||268560	Cum autem tanta signa fecisset coram eis, non credebant in eum, 
43N||12||38||268570	ut sermo Isaiae prophetae impleretur, quem dixit: “ Domine, quis credidit auditui nostro, et brachium Domini cui revelatum est? ”.
43N||12||39||268580	Propterea non poterant credere, quia iterum dixit Isaias:
43N||12||40||268590	“ Excaecavit oculos eorum et induravit eorum cor, ut non videant oculis et intellegant corde et convertantur, et sanem eos ”.
43N||12||41||268600	Haec dixit Isaias, quia vidit gloriam eius et locutus est de eo. 
43N||12||42||268610	Verumtamen et ex principibus multi crediderunt in eum, sed propter pharisaeos non confitebantur, ut de synagoga non eicerentur; 
43N||12||43||268620	dilexerunt enim gloriam hominum magis quam gloriam Dei.
43N||12||44||268630	Iesus autem clamavit et dixit: “ Qui credit in me, non credit in me sed in eum, qui misit me; 
43N||12||45||268640	et, qui videt me, videt eum, qui misit me. 
43N||12||46||268650	Ego lux in mundum veni, ut omnis, qui credit in me, in tenebris non maneat. 
43N||12||47||268660	Et si quis audierit verba mea et non custodierit, ego non iudico eum; non enim veni, ut iudicem mundum, sed ut salvificem mundum. 
43N||12||48||268670	Qui spernit me et non accipit verba mea, habet, qui iudicet eum: sermo, quem locutus sum, ille iudicabit eum in novissimo die, 
43N||12||49||268680	quia ego ex meipso non sum locutus, sed, qui misit me, Pater, ipse mihi mandatum dedit quid dicam et quid loquar. 
43N||12||50||268690	Et scio quia mandatum eius vita aeterna est. Quae ergo ego loquor, sicut dixit mihi Pater, sic loquor ”.
43N||13||1||268700	Ante diem autem festum Pa schae, sciens Iesus quia venit eius hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos. 
43N||13||2||268710	Et in cena, cum Diabolus iam misisset in corde, ut traderet eum Iudas Simonis Iscariotis, 
43N||13||3||268720	sciens quia omnia dedit ei Pater in manus, et quia a Deo exivit et ad Deum vadit, 
43N||13||4||268730	surgit a cena et ponit vestimenta sua et, cum accepisset linteum, praecinxit se. 
43N||13||5||268740	Deinde mittit aquam in pelvem et coepit lavare pedes discipulorum et extergere linteo, quo erat praecinctus. 
43N||13||6||268750	Venit ergo ad Simonem Petrum. Dicit ei: “ Domine, tu mihi lavas pedes? ”. 
43N||13||7||268760	Respondit Iesus et dixit ei: “ Quod ego facio, tu nescis modo, scies autem postea ”. 
43N||13||8||268770	Dicit ei Petrus: “ Non lavabis mihi pedes in aeternum! ”. Respondit Iesus ei: “ Si non lavero te, non habes partem mecum ”. 
43N||13||9||268780	Dicit ei Simon Petrus: “ Domine, non tantum pedes meos sed et manus et caput! ”. 
43N||13||10||268790	Dicit ei Iesus: “ Qui lotus est, non indiget nisi ut pedes lavet, sed est mundus totus; et vos mundi estis sed non omnes ”. 
43N||13||11||268800	Sciebat enim quisnam esset, qui traderet eum; propterea dixit: “ Non estis mundi omnes ”.
43N||13||12||268810	Postquam ergo lavit pedes eorum et accepit vestimenta sua, cum recubuisset iterum, dixit eis: “ Scitis quid fecerim vobis? 
43N||13||13||268820	Vos vocatis me: “Magister” et: “Domine”, et bene dicitis; sum etenim. 
43N||13||14||268830	Si ergo ego lavi vestros pedes, Dominus et Magister, et vos debetis alter alterius lavare pedes. 
43N||13||15||268840	Exemplum enim dedi vobis, ut, quemadmodum ego feci vobis, et vos faciatis. 
43N||13||16||268850	Amen, amen dico vobis: Non est servus maior domino suo, neque apostolus maior eo, qui misit illum. 
43N||13||17||268860	Si haec scitis, beati estis, si facitis ea. 
43N||13||18||268870	Non de omnibus vobis dico, ego scio, quos elegerim, sed ut impleatur Scriptura: “Qui manducat meum panem, levavit contra me calcaneum suum”. 
43N||13||19||268880	Amodo dico vobis priusquam fiat, ut credatis, cum factum fuerit, quia ego sum. 
43N||13||20||268890	Amen, amen dico vobis: Qui accipit, si quem misero, me accipit; qui autem me accipit, accipit eum, qui me misit ”.
43N||13||21||268900	Cum haec dixisset Iesus, turbatus est spiritu et protestatus est et dixit: “ Amen, amen dico vobis: Unus ex vobis tradet me ”. 
43N||13||22||268910	Aspiciebant ad invicem discipuli, haesitantes de quo diceret. 
43N||13||23||268920	Erat recumbens unus ex discipulis eius in sinu Iesu, quem diligebat Iesus. 
43N||13||24||268930	Innuit ergo huic Simon Petrus, ut interrogaret: “ Quis est, de quo dicit? ”. 
43N||13||25||268940	Cum ergo recumberet ille ita supra pectus Iesu, dicit ei: “ Domine, quis est? ”. 
43N||13||26||268950	Respondet Iesus: “ Ille est, cui ego intinctam buccellam porrexero ”. Cum ergo intinxisset buccellam, dat Iudae Simonis Iscariotis. 
43N||13||27||268960	Et post buccellam tunc introivit in illum Satanas. Dicit ergo ei Iesus: “ Quod facis, fac citius ”. 
43N||13||28||268970	Hoc autem nemo scivit discumbentium ad quid dixerit ei; 
43N||13||29||268980	quidam enim putabant quia loculos habebat Iudas, quia dicit ei Iesus: “ Eme ea, quae opus sunt nobis ad diem festum ”, aut egenis ut aliquid daret. 
43N||13||30||268990	Cum ergo accepisset ille buccellam, exivit continuo; erat autem nox.
43N||13||31||269000	Cum ergo exisset, dicit Iesus: “ Nunc clarificatus est Filius hominis, et Deus clarificatus est in eo; 
43N||13||32||269010	si Deus clarificatus est in eo, et Deus clarificabit eum in semetipso et continuo clarificabit eum. 
43N||13||33||269020	Filioli, adhuc modicum vobiscum sum; quaeretis me, et sicut dixi Iudaeis: Quo ego vado, vos non potestis venire, et vobis dico modo. 
43N||13||34||269030	Mandatum novum do vobis, ut diligatis invicem; sicut dilexi vos, ut et vos diligatis invicem. 
43N||13||35||269040	In hoc cognoscent omnes quia mei discipuli estis: si dilectionem habueritis ad invicem ”.
43N||13||36||269050	Dicit ei Simon Petrus: “ Domine, quo vadis? ”. Respondit Iesus: “ Quo vado, non potes me modo sequi, sequeris autem postea ”. 
43N||13||37||269060	Dicit ei Petrus: “ Domine, quare non possum te sequi modo? Animam meam pro te ponam ”. 
43N||13||38||269070	Respondet Iesus: “ Animam tuam pro me pones? Amen, amen dico tibi: Non cantabit gallus, donec me ter neges.
43N||14||1||269080	Non turbetur cor vestrum. Creditis in Deum et in me credite. 
43N||14||2||269090	In domo Patris mei mansiones multae sunt; si quo minus, dixissem vobis, quia vado parare vobis locum? 
43N||14||3||269100	Et si abiero et praeparavero vobis locum, iterum venio et accipiam vos ad meipsum, ut, ubi sum ego, et vos sitis. 
43N||14||4||269110	Et quo ego vado, scitis viam ”.
43N||14||5||269120	Dicit ei Thomas: “ Domine, nescimus quo vadis; quomodo possumus viam scire? ”. 
43N||14||6||269130	Dicit ei Iesus: “ Ego sum via et veritas et vita; nemo venit ad Patrem nisi per me. 
43N||14||7||269140	Si cognovistis me, et Patrem meum utique cognoscetis; et amodo cognoscitis eum et vidistis eum ”. 
43N||14||8||269150	Dicit ei Philippus: “ Domine, ostende nobis Patrem, et sufficit nobis ”. 
43N||14||9||269160	Dicit ei Iesus: “ Tanto tempore vobiscum sum, et non cognovisti me, Philippe? Qui vidit me, vidit Patrem. Quomodo tu dicis: “Ostende nobis Patrem”? 
43N||14||10||269170	Non credis quia ego in Patre, et Pater in me est? Verba, quae ego loquor vobis, a meipso non loquor; Pater autem in me manens facit opera sua. 
43N||14||11||269180	Credite mihi quia ego in Patre, et Pater in me est; alioquin propter opera ipsa credite.
43N||14||12||269190	Amen, amen dico vobis: Qui credit in me, opera, quae ego facio, et ipse faciet et maiora horum faciet, quia ego ad Patrem vado. 
43N||14||13||269200	Et quodcumque petieritis in nomine meo, hoc faciam, ut glorificetur Pater in Filio; 
43N||14||14||269210	si quid petieritis me in nomine meo, ego faciam.
43N||14||15||269220	Si diligitis me, mandata mea servabitis; 
43N||14||16||269230	et ego rogabo Patrem, et alium Paraclitum dabit vobis, ut maneat vobiscum in aeternum, 
43N||14||17||269240	Spiritum veritatis, quem mundus non potest accipere, quia non videt eum nec cognoscit. Vos cognoscitis eum, quia apud vos manet; et in vobis erit. 
43N||14||18||269250	Non relinquam vos orphanos; venio ad vos. 
43N||14||19||269260	Adhuc modicum, et mundus me iam non videt; vos autem videtis me, quia ego vivo et vos vivetis. 
43N||14||20||269270	In illo die vos cognoscetis quia ego sum in Patre meo, et vos in me, et ego in vobis. 
43N||14||21||269280	Qui habet mandata mea et servat ea, ille est, qui diligit me; qui autem diligit me, diligetur a Patre meo, et ego diligam eum et manifestabo ei meipsum ”.
43N||14||22||269290	Dicit ei Iudas, non ille Iscariotes: “ Domine, et quid factum est, quia nobis manifestaturus es teipsum et non mundo? ”. 
43N||14||23||269300	Respondit Iesus et dixit ei: “ Si quis diligit me, sermonem meum servabit, et Pater meus diliget eum, et ad eum veniemus et mansionem apud eum faciemus; 
43N||14||24||269310	qui non diligit me, sermones meos non servat. Et sermo, quem auditis, non est meus, sed eius qui misit me, Patris.
43N||14||25||269320	Haec locutus sum vobis apud vos manens. 
43N||14||26||269330	Paraclitus autem, Spiritus Sanctus, quem mittet Pater in nomine meo, ille vos docebit omnia et suggeret vobis omnia, quae dixi vobis. 
43N||14||27||269340	Pacem relinquo vobis, pacem meam do vobis; non quomodo mundus dat, ego do vobis. Non turbetur cor vestrum neque formidet. 
43N||14||28||269350	Audistis quia ego dixi vobis: Vado et venio ad vos. Si diligeretis me, gauderetis quia vado ad Patrem, quia Pater maior me est. 
43N||14||29||269360	Et nunc dixi vobis, priusquam fiat, ut, cum factum fuerit, credatis. 
43N||14||30||269370	Iam non multa loquar vobiscum, venit enim princeps mundi et in me non habet quidquam; 
43N||14||31||269380	sed, ut cognoscat mundus quia diligo Patrem, et sicut mandatum dedit mihi Pater, sic facio. Surgite, eamus hinc.
43N||15||1||269390	Ego sum vitis vera, et Pater meus agricola est. 
43N||15||2||269400	Omnem palmitem in me non ferentem fructum tollit eum; et omnem, qui fert fructum, purgat eum, ut fructum plus afferat. 
43N||15||3||269410	Iam vos mundi estis propter sermonem, quem locutus sum vobis. 
43N||15||4||269420	Manete in me, et ego in vobis. Sicut palmes non potest ferre fructum a semetipso, nisi manserit in vite, sic nec vos, nisi in me manseritis. 
43N||15||5||269430	Ego sum vitis, vos palmites. Qui manet in me, et ego in eo, hic fert fructum multum, quia sine me nihil potestis facere. 
43N||15||6||269440	Si quis in me non manserit, missus est foras sicut palmes et aruit; et colligunt eos et in ignem mittunt, et ardent. 
43N||15||7||269450	Si manseritis in me, et verba mea in vobis manserint, quodcumque volueritis, petite, et fiet vobis. 
43N||15||8||269460	In hoc clarificatus est Pater meus, ut fructum multum afferatis et efficiamini mei discipuli. 
43N||15||9||269470	Sicut dilexit me Pater, et ego dilexi vos; manete in dilectione mea. 
43N||15||10||269480	Si praecepta mea servaveritis, manebitis in dilectione mea, sicut ego Patris mei praecepta servavi et maneo in eius dilectione. 
43N||15||11||269490	Haec locutus sum vobis, ut gaudium meum in vobis sit, et gaudium vestrum impleatur.
43N||15||12||269500	Hoc est praeceptum meum, ut diligatis invicem, sicut dilexi vos; 
43N||15||13||269510	maiorem hac dilectionem nemo habet, ut animam suam quis ponat pro amicis suis. 
43N||15||14||269520	Vos amici mei estis, si feceritis, quae ego praecipio vobis. 
43N||15||15||269530	Iam non dico vos servos, quia servus nescit quid facit dominus eius; vos autem dixi amicos, quia omnia, quae audivi a Patre meo, nota feci vobis. 
43N||15||16||269540	Non vos me elegistis, sed ego elegi vos et posui vos, ut vos eatis et fructum afferatis, et fructus vester maneat, ut quodcumque petieritis Patrem in nomine meo, det vobis. 
43N||15||17||269550	Haec mando vobis, ut diligatis invicem.
43N||15||18||269560	Si mundus vos odit, scitote quia me priorem vobis odio habuit. 
43N||15||19||269570	Si de mundo essetis, mundus, quod suum est, diligeret; quia vero de mundo non estis, sed ego elegi vos de mundo, propterea odit vos mundus. 
43N||15||20||269580	Mementote sermonis, quem ego dixi vobis: Non est servus maior domino suo. Si me persecuti sunt, et vos persequentur; si sermonem meum servaverunt, et vestrum servabunt. 
43N||15||21||269590	Sed haec omnia facient vobis propter nomen meum, quia nesciunt eum, qui misit me. 
43N||15||22||269600	Si non venissem et locutus fuissem eis, peccatum non haberent; nunc autem excusationem non habent de peccato suo. 
43N||15||23||269610	Qui me odit et Patrem meum odit. 
43N||15||24||269620	Si opera non fecissem in eis, quae nemo alius fecit, peccatum non haberent; nunc autem et viderunt et oderunt et me et Patrem meum. 
43N||15||25||269630	Sed ut impleatur sermo, qui in lege eorum scriptus est: “Odio me habuerunt gratis”.
43N||15||26||269640	Cum autem venerit Paraclitus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me; 
43N||15||27||269650	sed et vos testimonium perhibetis, quia ab initio mecum estis.
43N||16||1||269660	Haec locutus sum vobis, ut non scandalizemini. 
43N||16||2||269670	Absque synagogis facient vos; sed venit hora, ut omnis, qui interficit vos, arbitretur obsequium se praestare Deo. 
43N||16||3||269680	Et haec facient, quia non noverunt Patrem neque me. 
43N||16||4||269690	Sed haec locutus sum vobis, ut, cum venerit hora eorum, reminiscamini eorum, quia ego dixi vobis. Haec autem vobis ab initio non dixi, quia vobiscum eram.
43N||16||5||269700	At nunc vado ad eum, qui me misit, et nemo ex vobis interrogat me: “Quo vadis?”. 
43N||16||6||269710	Sed quia haec locutus sum vobis, tristitia implevit cor vestrum. 
43N||16||7||269720	Sed ego veritatem dico vobis: Expedit vobis, ut ego vadam. Si enim non abiero, Paraclitus non veniet ad vos; si autem abiero, mittam eum ad vos. 
43N||16||8||269730	Et cum venerit ille, arguet mundum de peccato et de iustitia et de iudicio: 
43N||16||9||269740	de peccato quidem, quia non credunt in me; 
43N||16||10||269750	de iustitia vero, quia ad Patrem vado, et iam non videtis me; 
43N||16||11||269760	de iudicio autem, quia princeps mundi huius iudicatus est.
43N||16||12||269770	Adhuc multa habeo vobis dicere, sed non potestis portare modo. 
43N||16||13||269780	Cum autem venerit ille, Spiritus veritatis, deducet vos in omnem veritatem; non enim loquetur a semetipso, sed quaecumque audiet, loquetur et, quae ventura sunt, annuntiabit vobis. 
43N||16||14||269790	Ille me clarificabit, quia de meo accipiet et annuntiabit vobis. 
43N||16||15||269800	Omnia, quaecumque habet Pater, mea sunt; propterea dixi quia de meo accipit et annuntiabit vobis.
43N||16||16||269810	Modicum, et iam non videtis me; et iterum modicum, et videbitis me ”. 
43N||16||17||269820	Dixerunt ergo ex discipulis eius ad invicem: “ Quid est hoc, quod dicit nobis: “Modicum, et non videtis me; et iterum modicum, et videbitis me” et: “Vado ad Patrem”? ”. 
43N||16||18||269830	Dicebant ergo: “ Quid est hoc, quod dicit: “Modicum”? Nescimus quid loquitur ”. 
43N||16||19||269840	Cognovit Iesus quia volebant eum interrogare et dixit eis: “ De hoc quaeritis inter vos, quia dixi: “Modicum, et non videtis me; et iterum modicum, et videbitis me”? 
43N||16||20||269850	Amen, amen dico vobis quia plorabitis et flebitis vos, mundus autem gaudebit; vos contristabimini, sed tristitia vestra vertetur in gaudium. 
43N||16||21||269860	Mulier, cum parit, tristitiam habet, quia venit hora eius; cum autem pepererit puerum, iam non meminit pressurae propter gaudium, quia natus est homo in mundum. 
43N||16||22||269870	Et vos igitur nunc quidem tristitiam habetis; iterum autem videbo vos, et gaudebit cor vestrum, et gaudium vestrum nemo tollit a vobis. 
43N||16||23||269880	Et in illo die me non rogabitis quidquam. Amen, amen dico vobis: Si quid petieritis Patrem in nomine meo, dabit vobis. 
43N||16||24||269890	Usque modo non petistis quidquam in nomine meo. Petite et accipietis, ut gaudium vestrum sit plenum. 
43N||16||25||269900	Haec in proverbiis locutus sum vobis; venit hora, cum iam non in proverbiis loquar vobis, sed palam de Patre annuntiabo vobis. 
43N||16||26||269910	Illo die in nomine meo petetis, et non dico vobis quia ego rogabo Patrem de vobis; 
43N||16||27||269920	ipse enim Pater amat vos, quia vos me amastis et credidistis quia ego a Deo exivi. 
43N||16||28||269930	Exivi a Patre et veni in mundum; iterum relinquo mundum et vado ad Patrem ”. 
43N||16||29||269940	Dicunt discipuli eius: “ Ecce nunc palam loqueris, et proverbium nullum dicis. 
43N||16||30||269950	Nunc scimus quia scis omnia, et non opus est tibi, ut quis te interroget; in hoc credimus quia a Deo existi ”. 
43N||16||31||269960	Respondit eis Iesus: “ Modo creditis? 
43N||16||32||269970	Ecce venit hora et iam venit, ut dispergamini unusquisque in propria et me solum relinquatis; et non sum solus, quia Pater mecum est. 
43N||16||33||269980	Haec locutus sum vobis, ut in me pacem habeatis; in mundo pressuram habetis, sed confidite, ego vici mundum ”.
43N||17||1||269990	Haec locutus est Iesus; et, sublevatis oculis suis in cae lum, dixit: “ Pater, venit hora: clarifica Filium tuum, ut Filius clarificet te, 
43N||17||2||270000	sicut dedisti ei potestatem omnis carnis, ut omne, quod dedisti ei, det eis vitam aeternam. 
43N||17||3||270010	Haec est autem vita aeterna, ut cognoscant te solum verum Deum et, quem misisti, Iesum Christum. 
43N||17||4||270020	Ego te clarificavi super terram; opus consummavi, quod dedisti mihi, ut faciam; 
43N||17||5||270030	et nunc clarifica me tu, Pater, apud temetipsum claritate, quam habebam, priusquam mundus esset, apud te.
43N||17||6||270040	Manifestavi nomen tuum hominibus, quos dedisti mihi de mundo. Tui erant, et mihi eos dedisti, et sermonem tuum servaverunt. 
43N||17||7||270050	Nunc cognoverunt quia omnia, quae dedisti mihi, abs te sunt, 
43N||17||8||270060	quia verba, quae dedisti mihi, dedi eis; et ipsi acceperunt et cognoverunt vere quia a te exivi et crediderunt quia tu me misisti. 
43N||17||9||270070	Ego pro eis rogo; non pro mundo rogo, sed pro his, quos dedisti mihi, quia tui sunt; 
43N||17||10||270080	et mea omnia tua sunt, et tua mea; et clarificatus sum in eis. 
43N||17||11||270090	Et iam non sum in mundo, et hi in mundo sunt, et ego ad te venio. Pater sancte, serva eos in nomine tuo, quod dedisti mihi, ut sint unum sicut nos. 
43N||17||12||270100	Cum essem cum eis, ego servabam eos in nomine tuo, quod dedisti mihi, et custodivi, et nemo ex his periit, nisi filius perditionis, ut Scriptura impleatur. 
43N||17||13||270110	Nunc autem ad te venio et haec loquor in mundo, ut habeant gaudium meum impletum in semetipsis. 
43N||17||14||270120	Ego dedi eis sermonem tuum, et mundus odio eos habuit, quia non sunt de mundo, sicut ego non sum de mundo.
43N||17||15||270130	Non rogo, ut tollas eos de mundo, sed ut serves eos ex Malo. 
43N||17||16||270140	De mundo non sunt, sicut ego non sum de mundo. 
43N||17||17||270150	Sanctifica eos in veritate; sermo tuus veritas est. 
43N||17||18||270160	Sicut me misisti in mundum, et ego misi eos in mundum; 
43N||17||19||270170	et pro eis ego sanctifico meipsum, ut sint et ipsi sanctificati in veritate.
43N||17||20||270180	Non pro his autem rogo tantum, sed et pro eis, qui credituri sunt per verbum eorum in me, 
43N||17||21||270190	ut omnes unum sint, sicut tu, Pater, in me et ego in te, ut et ipsi in nobis unum sint; ut mundus credat quia tu me misisti. 
43N||17||22||270200	Et ego claritatem, quam dedisti mihi, dedi illis, ut sint unum, sicut nos unum sumus; 
43N||17||23||270210	ego in eis, et tu in me, ut sint consummati in unum; ut cognoscat mundus, quia tu me misisti et dilexisti eos, sicut me dilexisti.
43N||17||24||270220	Pater, quod dedisti mihi, volo, ut ubi ego sum, et illi sint mecum, ut videant claritatem meam, quam dedisti mihi, quia dilexisti me ante constitutionem mundi.
43N||17||25||270230	Pater iuste, et mundus te non cognovit; ego autem te cognovi, et hi cognoverunt quia tu me misisti; 
43N||17||26||270240	et notum feci eis nomen tuum et notum faciam, ut dilectio, qua dilexisti me, in ipsis sit, et ego in ipsis ”.
43N||18||1||270250	Haec cum dixisset Iesus, egressus est cum discipulis suis trans torrentem Cedron, ubi erat hortus, in quem introivit ipse et discipuli eius. 
43N||18||2||270260	Sciebat autem et Iudas, qui tradebat eum, locum, quia frequenter Iesus convenerat illuc cum discipulis suis. 
43N||18||3||270270	Iudas ergo, cum accepisset cohortem et a pontificibus et pharisaeis ministros, venit illuc cum lanternis et facibus et armis. 
43N||18||4||270280	Iesus itaque sciens omnia, quae ventura erant super eum, processit et dicit eis: “ Quem quaeritis? ”. 
43N||18||5||270290	Responderunt ei: “ Iesum Nazarenum ”. Dicit eis: “ Ego sum! ”. Stabat autem et Iudas, qui tradebat eum, cum ipsis. 
43N||18||6||270300	Ut ergo dixit eis: “ Ego sum! ”, abierunt retrorsum et ceciderunt in terram. 
43N||18||7||270310	Iterum ergo eos interrogavit: “ Quem quaeritis? ”. Illi autem dixerunt: “ Iesum Nazarenum ”. 
43N||18||8||270320	Respondit Iesus: “ Dixi vobis: Ego sum! Si ergo me quaeritis, sinite hos abire ”, 
43N||18||9||270330	ut impleretur sermo, quem dixit: “ Quos dedisti mihi, non perdidi ex ipsis quemquam ”. 
43N||18||10||270340	Simon ergo Petrus, habens gladium, eduxit eum et percussit pontificis servum et abscidit eius auriculam dextram. Erat autem nomen servo Malchus. 
43N||18||11||270350	Dixit ergo Iesus Petro: “ Mitte gladium in vaginam; calicem, quem dedit mihi Pater, non bibam illum? ”.
43N||18||12||270360	Cohors ergo et tribunus et ministri Iudaeorum comprehenderunt Iesum et ligaverunt eum 
43N||18||13||270370	et adduxerunt ad Annam primum; erat enim socer Caiphae, qui erat pontifex anni illius. 
43N||18||14||270380	Erat autem Caiphas, qui consilium dederat Iudaeis: “ Expedit unum hominem mori pro populo ”.
43N||18||15||270390	Sequebatur autem Iesum Simon Petrus et alius discipulus. Discipulus autem ille erat notus pontifici et introivit cum Iesu in atrium pontificis; 
43N||18||16||270400	Petrus autem stabat ad ostium foris. Exivit ergo discipulus alius, qui erat notus pontifici, et dixit ostiariae et introduxit Petrum. 
43N||18||17||270410	Dicit ergo Petro ancilla ostiaria: “ Numquid et tu ex discipulis es hominis istius? ”. Dicit ille: “ Non sum! ”. 
43N||18||18||270420	Stabant autem servi et ministri, qui prunas fecerant, quia frigus erat, et calefaciebant se; erat autem cum eis et Petrus stans et calefaciens se.
43N||18||19||270430	Pontifex ergo interrogavit Iesum de discipulis suis et de doctrina eius. 
43N||18||20||270440	Respondit ei Iesus: “ Ego palam locutus sum mundo; ego semper docui in synagoga et in templo, quo omnes Iudaei conveniunt, et in occulto locutus sum nihil. 
43N||18||21||270450	Quid me interrogas? Interroga eos, qui audierunt quid locutus sum ipsis; ecce hi sciunt, quae dixerim ego ”. 
43N||18||22||270460	Haec autem cum dixisset, unus assistens ministrorum dedit alapam Iesu dicens: “ Sic respondes pontifici? ”. 
43N||18||23||270470	Respondit ei Iesus: “ Si male locutus sum, testimonium perhibe de malo; si autem bene, quid me caedis? ”. 
43N||18||24||270480	Misit ergo eum Annas ligatum ad Caipham pontificem.
43N||18||25||270490	Erat autem Simon Petrus stans et calefaciens se. Dixerunt ergo ei: “ Numquid et tu ex discipulis eius es? ”. Negavit ille et dixit: “ Non sum! ”. 
43N||18||26||270500	Dicit unus ex servis pontificis, cognatus eius, cuius abscidit Petrus auriculam: “ Nonne ego te vidi in horto cum illo? ”. 
43N||18||27||270510	Iterum ergo negavit Petrus; et statim gallus cantavit.
43N||18||28||270520	Adducunt ergo Iesum a Caipha in praetorium. Erat autem mane. Et ipsi non introierunt in praetorium, ut non contaminarentur, sed manducarent Pascha. 
43N||18||29||270530	Exivit ergo Pilatus ad eos foras et dicit: “ Quam accusationem affertis adversus hominem hunc? ”. 
43N||18||30||270540	Responderunt et dixerunt ei: “ Si non esset hic malefactor, non tibi tradidissemus eum ”. 
43N||18||31||270550	Dixit ergo eis Pilatus: “ Accipite eum vos et secundum legem vestram iudicate eum! ”. Dixerunt ei Iudaei: “ Nobis non licet interficere quemquam ”, 
43N||18||32||270560	ut sermo Iesu impleretur, quem dixit, significans qua esset morte moriturus.
43N||18||33||270570	Introivit ergo iterum in praetorium Pilatus et vocavit Iesum et dixit ei: “ Tu es rex Iudaeorum? ”. 
43N||18||34||270580	Respondit Iesus: “ A temetipso tu hoc dicis, an alii tibi dixerunt de me? ”. 
43N||18||35||270590	Respondit Pilatus: “ Numquid ego Iudaeus sum? Gens tua et pontifices tradiderunt te mihi; quid fecisti? ”. 
43N||18||36||270600	Respondit Iesus: “ Regnum meum non est de mundo hoc; si ex hoc mundo esset regnum meum, ministri mei decertarent, ut non traderer Iudaeis; nunc autem meum regnum non est hinc ”. 
43N||18||37||270610	Dixit itaque ei Pilatus: “ Ergo rex es tu? ”. Respondit Iesus: “ Tu dicis quia rex sum. Ego in hoc natus sum et ad hoc veni in mundum, ut testimonium perhibeam veritati; omnis, qui est ex veritate, audit meam vocem ”. 
43N||18||38||270620	Dicit ei Pilatus: “ Quid est veritas? ”. Et cum hoc dixisset, iterum exivit ad Iudaeos et dicit eis: “ Ego nullam invenio in eo causam. 
43N||18||39||270630	Est autem consuetudo vobis, ut unum dimittam vobis in Pascha; vultis ergo dimittam vobis regem Iudaeorum? ”. 
43N||18||40||270640	Clamaverunt ergo rursum dicentes: “ Non hunc sed Barabbam! ”. Erat autem Barabbas latro.
43N||19||1||270650	Tunc ergo apprehendit Pi latus Iesum et flagellavit. 
43N||19||2||270660	Et milites, plectentes coronam de spinis, imposuerunt capiti eius et veste purpurea circumdederunt eum; 
43N||19||3||270670	et veniebant ad eum et dicebant: “ Ave, rex Iudaeorum! ”, et dabant ei alapas. 
43N||19||4||270680	Et exiit iterum Pilatus foras et dicit eis: “ Ecce adduco vobis eum foras, ut cognoscatis quia in eo invenio causam nullam ”. 
43N||19||5||270690	Exiit ergo Iesus foras, portans spineam coronam et purpureum vestimentum. Et dicit eis: “ Ecce homo! ”. 
43N||19||6||270700	Cum ergo vidissent eum pontifices et ministri, clamaverunt dicentes: “ Crucifige, crucifige! ”. Dicit eis Pilatus: “ Accipite eum vos et crucifigite; ego enim non invenio in eo causam ”. 
43N||19||7||270710	Responderunt ei Iudaei: “ Nos legem habemus, et secundum legem debet mori, quia Filium Dei se fecit ”.
43N||19||8||270720	Cum ergo audisset Pilatus hunc sermonem, magis timuit 
43N||19||9||270730	et ingressus est praetorium iterum et dicit ad Iesum: “ Unde es tu? ”. Iesus autem responsum non dedit ei. 
43N||19||10||270740	Dicit ergo ei Pilatus: “ Mihi non loqueris? Nescis quia potestatem habeo dimittere te et potestatem habeo crucifigere te? ”. 
43N||19||11||270750	Respondit Iesus: “ Non haberes potestatem adversum me ullam, nisi tibi esset datum desuper; propterea, qui tradidit me tibi, maius peccatum habet ”.
43N||19||12||270760	Exinde quaerebat Pilatus dimittere eum; Iudaei autem clamabant dicentes: “ Si hunc dimittis, non es amicus Caesaris! Omnis, qui se regem facit, contradicit Caesari ”. 
43N||19||13||270770	Pilatus ergo, cum audisset hos sermones, adduxit foras Iesum et sedit pro tribunali in locum, qui dicitur Lithostrotos, Hebraice autem Gabbatha. 
43N||19||14||270780	Erat autem Parasceve Paschae, hora erat quasi sexta. Et dicit Iudaeis: “ Ecce rex vester! ”. 
43N||19||15||270790	Clamaverunt ergo illi: “ Tolle, tolle, crucifige eum! ”. Dicit eis Pilatus: “ Regem vestrum crucifigam? ”. Responderunt pontifices: “ Non habemus regem, nisi Caesarem ”. 
43N||19||16||270800	Tunc ergo tradidit eis illum, ut crucifigeretur. Susceperunt ergo Iesum.
43N||19||17||270810	Et baiulans sibi crucem exivit in eum, qui dicitur Calvariae locum, quod Hebraice dicitur Golgotha, 
43N||19||18||270820	ubi eum crucifixerunt et cum eo alios duos hinc et hinc, medium autem Iesum. 
43N||19||19||270830	Scripsit autem et titulum Pilatus et posuit super crucem; erat autem scriptum: “ Iesus Nazarenus Rex Iudaeorum ”. 
43N||19||20||270840	Hunc ergo titulum multi legerunt Iudaeorum, quia prope civitatem erat locus, ubi crucifixus est Iesus; et erat scriptum Hebraice, Latine, Graece. 
43N||19||21||270850	Dicebant ergo Pilato pontifices Iudaeorum: “ Noli scribere: Rex Iudaeorum, sed: Ipse dixit: “Rex sum Iudaeorum” ”. 
43N||19||22||270860	Respondit Pilatus: “ Quod scripsi, scripsi! ”.
43N||19||23||270870	Milites ergo cum crucifixissent Iesum, acceperunt vestimenta eius et fecerunt quattuor partes, unicuique militi partem, et tunicam. Erat autem tunica inconsutilis, desuper contexta per totum. 
43N||19||24||270880	Dixerunt ergo ad invicem: “ Non scindamus eam, sed sortiamur de illa,cuius sit ”, ut Scriptura impleatur dicens: “ Partiti sunt vestimenta mea sibi et in vestem meam miserunt sortem ”. Et milites quidem haec fecerunt.
43N||19||25||270890	Stabant autem iuxta crucem Iesu mater eius et soror matris eius, Maria Cleopae, et Maria Magdalene. 
43N||19||26||270900	Cum vidisset ergo Iesus matrem et discipulum stantem, quem diligebat, dicit matri: “ Mulier, ecce filius tuus ”. 
43N||19||27||270910	Deinde dicit discipulo: “ Ecce mater tua ”. Et ex illa hora accepit eam discipulus in sua.
43N||19||28||270920	Post hoc sciens Iesus quia iam omnia consummata sunt, ut consummaretur Scriptura, dicit: “ Sitio ”. 
43N||19||29||270930	Vas positum erat aceto plenum; spongiam ergo plenam aceto hyssopo circumponentes, obtulerunt ori eius. 
43N||19||30||270940	Cum ergo accepisset acetum, Iesus dixit: “ Consummatum est! ”. Et inclinato capite tradidit spiritum.
43N||19||31||270950	Iudaei ergo, quoniam Parasceve erat, ut non remanerent in cruce corpora sabbato, erat enim magnus dies illius sabbati, rogaverunt Pilatum, ut frangerentur eorum crura, et tollerentur. 
43N||19||32||270960	Venerunt ergo milites et primi quidem fregerunt crura et alterius, qui crucifixus est cum eo; 
43N||19||33||270970	ad Iesum autem cum venissent, ut viderunt eum iam mortuum, non fregerunt eius crura, 
43N||19||34||270980	sed unus militum lancea latus eius aperuit, et continuo exivit sanguis et aqua. 
43N||19||35||270990	Et qui vidit, testimonium perhibuit, et verum est eius testimonium, et ille scit quia vera dicit, ut et vos credatis. 
43N||19||36||271000	Facta sunt enim haec, ut Scriptura impleatur: “ Os non comminuetur eius ”, 
43N||19||37||271010	et iterum alia Scriptura dicit: “ Videbunt in quem transfixerunt ”.
43N||19||38||271020	Post haec autem rogavit Pilatum Ioseph ab Arimathaea, qui erat discipulus Iesu, occultus autem propter metum Iudaeorum, ut tolleret corpus Iesu; et permisit Pilatus. Venit ergo et tulit corpus eius. 
43N||19||39||271030	Venit autem et Nicodemus, qui venerat ad eum nocte primum, ferens mixturam myrrhae et aloes quasi libras centum. 
43N||19||40||271040	Acceperunt ergo corpus Iesu et ligaverunt illud linteis cum aromatibus, sicut mos Iudaeis est sepelire. 
43N||19||41||271050	Erat autem in loco, ubi crucifixus est, hortus, et in horto monumentum novum, in quo nondum quisquam positus erat. 
43N||19||42||271060	Ibi ergo propter Parascevem Iudaeorum, quia iuxta erat monumentum, posuerunt Iesum.
43N||20||1||271070	Prima autem sabbatorum Maria Magdalene venit ma ne, cum adhuc tenebrae essent, ad monumentum et videt lapidem sublatum a monumento. 
43N||20||2||271080	Currit ergo et venit ad Simonem Petrum et ad alium discipulum, quem amabat Iesus, et dicit eis: “ Tulerunt Dominum de monumento, et nescimus, ubi posuerunt eum! ”. 
43N||20||3||271090	Exiit ergo Petrus et ille alius discipulus, et veniebant ad monumentum. 
43N||20||4||271100	Currebant autem duo simul, et ille alius discipulus praecucurrit citius Petro et venit primus ad monumentum; 
43N||20||5||271110	et cum se inclinasset, videt posita linteamina, non tamen introivit. 
43N||20||6||271120	Venit ergo et Simon Petrus sequens eum et introivit in monumentum; et videt linteamina posita 
43N||20||7||271130	et sudarium, quod fuerat super caput eius, non cum linteaminibus positum, sed separatim involutum in unum locum. 
43N||20||8||271140	Tunc ergo introivit et alter discipulus, qui venerat primus ad monumentum, et vidit et credidit. 
43N||20||9||271150	Nondum enim sciebant Scripturam, quia oportet eum a mortuis resurgere. 
43N||20||10||271160	Abierunt ergo iterum ad semetipsos discipuli. 
43N||20||11||271170	Maria autem stabat ad monumentum foris plorans. Dum ergo fleret, inclinavit se in monumentum 
43N||20||12||271180	et videt duos angelos in albis sedentes, unum ad caput et unum ad pedes, ubi positum fuerat corpus Iesu. 
43N||20||13||271190	Et dicunt ei illi: “ Mulier, quid ploras? ”. Dicit eis: “ Tulerunt Dominum meum, et nescio, ubi posuerunt eum ”. 
43N||20||14||271200	Haec cum dixisset, conversa est retrorsum et videt Iesum stantem; et non sciebat quia Iesus est. 
43N||20||15||271210	Dicit ei Iesus: “ Mulier, quid ploras? Quem quaeris? ”. Illa, existimans quia hortulanus esset, dicit ei: “ Domine, si tu sustulisti eum, dicito mihi, ubi posuisti eum, et ego eum tollam ”. 
43N||20||16||271220	Dicit ei Iesus: “ Maria! ”. Conversa illa dicit ei Hebraice: “ Rabbuni! ” — quod dicitur Magister C. 
43N||20||17||271230	Dicit ei Iesus: “ Iam noli me tenere, nondum enim ascendi ad Patrem; vade autem ad fratres meos et dic eis: Ascendo ad Patrem meum et Patrem vestrum, et Deum meum et Deum vestrum ”. 
43N||20||18||271240	Venit Maria Magdalene annuntians discipulis: “ Vidi Dominum! ”, et quia haec dixit ei.
43N||20||19||271250	Cum esset ergo sero die illa prima sabbatorum, et fores essent clausae, ubi erant discipuli, propter metum Iudaeorum, venit Iesus et stetit in medio et dicit eis: “ Pax vobis! ”. 
43N||20||20||271260	Et hoc cum dixisset, ostendit eis manus et latus. Gavisi sunt ergo discipuli, viso Domino. 
43N||20||21||271270	Dixit ergo eis iterum: “ Pax vobis! Sicut misit me Pater, et ego mitto vos ”. 
43N||20||22||271280	Et cum hoc dixisset, insufflavit et dicit eis: “ Accipite Spiritum Sanctum. 
43N||20||23||271290	Quorum remiseritis peccata, remissa sunt eis; quorum retinueritis, retenta sunt ”.
43N||20||24||271300	Thomas autem, unus ex Duodecim, qui dicitur Didymus, non erat cum eis, quando venit Iesus. 
43N||20||25||271310	Dicebant ergo ei alii discipuli: “ Vidimus Dominum! ”. Ille autem dixit eis: “ Nisi videro in manibus eius signum clavorum et mittam digitum meum in signum clavorum et mittam manum meam in latus eius, non credam ”.
43N||20||26||271320	Et post dies octo iterum erant discipuli eius intus, et Thomas cum eis. Venit Iesus ianuis clausis et stetit in medio et dixit: “ Pax vobis! ”. 
43N||20||27||271330	Deinde dicit Thomae: “ Infer digitum tuum huc et vide manus meas et affer manum tuam et mitte in latus meum; et noli fieri incredulus sed fidelis! ”. 
43N||20||28||271340	Respondit Thomas et dixit ei: “ Dominus meus et Deus meus! ”. 
43N||20||29||271350	Dicit ei Iesus: “ Quia vidisti me, credidisti. Beati, qui non viderunt et crediderunt! ”.
43N||20||30||271360	Multa quidem et alia signa fecit Iesus in conspectu discipulorum suorum, quae non sunt scripta in libro hoc; 
43N||20||31||271370	haec autem scripta sunt, ut credatis quia Iesus est Christus Filius Dei et ut credentes vitam habeatis in nomine eius.
43N||21||1||271380	Postea manifestavit se ite rum Iesus discipulis ad mare Tiberiadis; manifestavit autem sic. 
43N||21||2||271390	Erant simul Simon Petrus et Thomas, qui dicitur Didymus, et Nathanael, qui erat a Cana Galilaeae, et filii Zebedaei et alii ex discipulis eius duo. 
43N||21||3||271400	Dicit eis Simon Petrus: “ Vado piscari ”. Dicunt ei: “ Venimus et nos tecum ”. Exierunt et ascenderunt in navem; et illa nocte nihil prendiderunt.
43N||21||4||271410	Mane autem iam facto, stetit Iesus in litore; non tamen sciebant discipuli quia Iesus est. 
43N||21||5||271420	Dicit ergo eis Iesus: “ Pueri, numquid pulmentarium habetis? ”. Responderunt ei: “ Non ”. 
43N||21||6||271430	Ille autem dixit eis: “ Mittite in dexteram navigii rete et invenietis ”. Miserunt ergo et iam non valebant illud trahere a multitudine piscium. 
43N||21||7||271440	Dicit ergo discipulus ille, quem diligebat Iesus, Petro: “ Dominus est! ”. Simon ergo Petrus, cum audisset quia Dominus est, tunicam succinxit se, erat enim nudus, et misit se in mare; 
43N||21||8||271450	alii autem discipuli navigio venerunt, non enim longe erant a terra, sed quasi cubitis ducentis, trahentes rete piscium.
43N||21||9||271460	Ut ergo descenderunt in terram, vident prunas positas et piscem superpositum et panem. 
43N||21||10||271470	Dicit eis Iesus: “ Afferte de piscibus, quos prendidistis nunc ”. 
43N||21||11||271480	Ascendit ergo Simon Petrus et traxit rete in terram, plenum magnis piscibus centum quinquaginta tribus; et cum tanti essent, non est scissum rete. 
43N||21||12||271490	Dicit eis Iesus: “ Venite, prandete ”. Nemo autem audebat discipulorum interrogare eum: “ Tu quis es? ”, scientes quia Dominus est.
43N||21||13||271500	Venit Iesus et accipit panem et dat eis et piscem similiter. 
43N||21||14||271510	Hoc iam tertio manifestatus est Iesus discipulis, cum resurrexisset a mortuis.
43N||21||15||271520	Cum ergo prandissent, dicit Simoni Petro Iesus: “ Simon Ioannis, diligis me plus his? ”. Dicit ei: “ Etiam, Domine, tu scis quia amo te ”. Dicit ei: “ Pasce agnos meos ”. 
43N||21||16||271530	Dicit ei iterum secundo: “ Simon Ioannis, diligis me? ”. Ait illi: “ Etiam, Domine, tu scis quia amo te ”. Dicit ei: “ Pasce oves meas ”. 
43N||21||17||271540	Dicit ei tertio: “ Simon Ioannis, amas me? ”. Contristatus est Petrus quia dixit ei tertio: “ Amas me? ”, et dicit ei: “ Domine, tu omnia scis, tu cognoscis quia amo te ”. Dicit ei: “ Pasce oves meas. 
43N||21||18||271550	Amen, amen dico tibi: Cum esses iunior, cingebas teipsum et ambulabas, ubi volebas; cum autem senueris, extendes manus tuas, et alius te cinget et ducet, quo non vis ”. 
43N||21||19||271560	Hoc autem dixit significans qua morte clarificaturus esset Deum. Et hoc cum dixisset, dicit ei: “ Sequere me ”.
43N||21||20||271570	Conversus Petrus videt illum discipulum, quem diligebat Iesus, sequentem, qui et recubuit in cena super pectus eius et dixit: “ Domine, quis est qui tradit te? ”. 
43N||21||21||271580	Hunc ergo cum vidisset Petrus, dicit Iesu: “ Domine, hic autem quid? ”. 
43N||21||22||271590	Dicit ei Iesus: “ Si eum volo manere donec veniam, quid ad te? Tu me sequere ”. 
43N||21||23||271600	Exivit ergo sermo iste in fratres, quia discipulus ille non moritur. Non autem dixit ei Iesus: “ Non moritur ”, sed: “ Si eum volo manere donec veniam, quid ad te? ”.
43N||21||24||271610	Hic est discipulus, qui testimonium perhibet de his et scripsit haec; et scimus quia verum est testimonium eius. 
43N||21||25||271620	Sunt autem et alia multa, quae fecit Iesus; quae, si scribantur per singula, nec ipsum arbitror mundum capere eos, qui scribendi sunt, libros.
44N||1||1||271630	Primum quidem sermonem feci de omnibus, o Theophile, quae coepit Iesus facere et docere, 
44N||1||2||271640	usque in diem, qua, cum praecepisset apostolis per Spiritum Sanctum, quos elegit, assumptus est;
44N||1||3||271650	quibus et praebuit seipsum vivum post passionem suam in multis argumentis, per dies quadraginta apparens eis et loquens ea, quae sunt de regno Dei. 
44N||1||4||271660	Et convescens praecepit eis ab Hierosolymis ne discederent, sed exspectarent promissionem Patris: “ Quam audistis a me, 
44N||1||5||271670	quia Ioannes quidem baptizavit aqua, vos autem baptizabimini in Spiritu Sancto non post multos hos dies ”.
44N||1||6||271680	Igitur qui convenerant, interrogabant eum dicentes: “ Domine, si in tempore hoc restitues regnum Israeli? ”. 
44N||1||7||271690	Dixit autem eis: “ Non est vestrum nosse tempora vel momenta, quae Pater posuit in sua potestate, 
44N||1||8||271700	sed accipietis virtutem, superveniente Sancto Spiritu in vos, et eritis mihi testes et in Ierusalem et in omni Iudaea et Samaria et usque ad ultimum terrae ”.
44N||1||9||271710	Et cum haec dixisset, videntibus illis, elevatus est, et nubes suscepit eum ab oculis eorum. 
44N||1||10||271720	Cumque intuerentur in caelum, eunte illo, ecce duo viri astiterunt iuxta illos in vestibus albis, 
44N||1||11||271730	qui et dixerunt: “ Viri Galilaei, quid statis aspicientes in caelum? Hic Iesus, qui assumptus est a vobis in caelum, sic veniet quemadmodum vidistis eum euntem in caelum ”.
44N||1||12||271740	Tunc reversi sunt in Ierusalem a monte, qui vocatur Oliveti, qui est iuxta Ierusalem sabbati habens iter. 
44N||1||13||271750	Et cum introissent, in cenaculum ascenderunt, ubi manebant et Petrus et Ioannes et Iacobus et Andreas, Philippus et Thomas, Bartholomaeus et Matthaeus, Iacobus Alphaei et Simon Zelotes et Iudas Iacobi. 
44N||1||14||271760	Hi omnes erant perseverantes unanimiter in oratione cum mulieribus et Maria matre Iesu et fratribus eius.
44N||1||15||271770	Et in diebus illis exsurgens Petrus in medio fratrum dixit — erat autem turba hominum simul fere centum viginti C: 
44N||1||16||271780	“ Viri fratres, oportebat impleri Scripturam, quam praedixit Spiritus Sanctus per os David de Iuda, qui fuit dux eorum, qui comprehenderunt Iesum, 
44N||1||17||271790	quia connumeratus erat in nobis et sortitus est sortem ministerii huius. 
44N||1||18||271800	Hic quidem possedit agrum de mercede iniquitatis; et pronus factus crepuit medius, et diffusa sunt omnia viscera eius. 
44N||1||19||271810	Et notum factum est omnibus habitantibus Ierusalem, ita ut appellaretur ager ille lingua eorum Aceldamach, hoc est ager Sanguinis. 
44N||1||20||271820	Scriptum est enim in libro Psalmorum: “Fiat commoratío eius deserta, et non sit qui inhabitet in ea” et: “Episcopatum eius accipiat alius”.
44N||1||21||271830	Oportet ergo ex his viris, qui nobiscum congregati erant in omni tempore, quo intravit et exivit inter nos Dominus Iesus, 
44N||1||22||271840	incipiens a baptismate Ioannis usque in diem, qua assumptus est a nobis, testem resurrectionis eius nobiscum fieri unum ex istis ”.
44N||1||23||271850	Et statuerunt duos, Ioseph, qui vocabatur Barsabbas, qui cognominatus est Iustus, et Matthiam.
44N||1||24||271860	Et orantes dixerunt: “ Tu, Domine, qui corda nosti omnium, ostende quem elegeris ex his duobus unum 
44N||1||25||271870	accipere locum ministerii huius et apostolatus, de quo praevaricatus est Iudas, ut abiret in locum suum ”. 
44N||1||26||271880	Et dederunt sortes eis, et cecidit sors super Matthiam, et annumeratus est cum undecim apostolis.
44N||2||1||271890	Et cum compleretur dies Pen tecostes, erant omnes pariter in eodem loco. 
44N||2||2||271900	Et factus est repente de caelo sonus tamquam advenientis spiritus vehementis et replevit totam domum, ubi erant sedentes. 
44N||2||3||271910	Et apparuerunt illis dispertitae linguae tamquam ignis, seditque supra singulos eorum; 
44N||2||4||271920	et repleti sunt omnes Spiritu Sancto et coeperunt loqui aliis linguis, prout Spiritus dabat eloqui illis.
44N||2||5||271930	Erant autem in Ierusalem habitantes Iudaei, viri religiosi ex omni natione, quae sub caelo est; 
44N||2||6||271940	facta autem hac voce, convenit multitudo et confusa est, quoniam audiebat unusquisque lingua sua illos loquentes. 
44N||2||7||271950	Stupebant autem et mirabantur dicentes: “ Nonne ecce omnes isti, qui loquuntur, Galilaei sunt? 
44N||2||8||271960	Et quomodo nos audimus unusquisque propria lingua nostra, in qua nati sumus? 
44N||2||9||271970	Parthi et Medi et Elamitae et qui habitant Mesopotamiam, Iudaeam quoque et Cappadociam, Pontum et Asiam, 
44N||2||10||271980	Phrygiam quoque et Pamphyliam, Aegyptum et partes Libyae, quae est circa Cyrenem, et advenae Romani, 
44N||2||11||271990	Iudaei quoque et proselyti, Cretes et Arabes, audimus loquentes eos nostris linguis magnalia Dei ”. 
44N||2||12||272000	Stupebant autem omnes et haesitabant ad invicem dicentes: “ Quidnam hoc vult esse? ”; 
44N||2||13||272010	alii autem irridentes dicebant: “ Musto pleni sunt isti ”.
44N||2||14||272020	Stans autem Petrus cum Undecim levavit vocem suam et locutus est eis: “ Viri Iudaei et qui habitatis Ierusalem universi, hoc vobis notum sit, et auribus percipite verba mea. 
44N||2||15||272030	Non enim, sicut vos aestimatis, hi ebrii sunt, est enim hora diei tertia; 
44N||2||16||272040	sed hoc est, quod dictum est per prophetam Ioel:
44N||2||17||272050	“Et erit: in novissimis diebus, dicit Deus, effundam de Spiritu meo super omnem carnem, et prophetabunt filii vestri et filiae vestrae, et iuvenes vestri visiones videbunt, et seniores vestri somnia somniabunt;
44N||2||18||272060	et quidem super servos meos et super ancillas meas in diebus illis effundam de Spiritu meo, et prophetabunt.
44N||2||19||272070	Et dabo prodigia in caelo sursum et signa in terra deorsum, sanguinem et ignem et vaporem fumi;
44N||2||20||272080	sol convertetur in tenebras, et luna in sanguinem, antequam veniat dies Domini magnus et manifestus.
44N||2||21||272090	Et erit: omnis quicumque invocaverit nomen Domini, salvus erit”.
44N||2||22||272100	Viri Israelitae, audite verba haec: Iesum Nazarenum, virum approbatum a Deo apud vos virtutibus et prodigiis et signis, quae fecit per illum Deus in medio vestri, sicut ipsi scitis, 
44N||2||23||272110	hunc definito consilio et praescientia Dei traditum per manum iniquorum affigentes interemistis,
44N||2||24||272120	quem Deus suscitavit, solutis doloribus mortis, iuxta quod impossibile erat teneri illum ab ea. 
44N||2||25||272130	David enim dicit circa eum: “Providebam Dominum coram me semper, quoniam a dextris meis est, ne commovear.
44N||2||26||272140	Propter hoc laetatum est cor meum, et exsultavit lingua mea; insuper et caro mea requiescet in spe.
44N||2||27||272150	Quoniam non derelinques animam meam in inferno neque dabis Sanctum tuum videre corruptionem.
44N||2||28||272160	Notas fecisti mihi vias vitae, replebis me iucunditate cum facie tua”.
44N||2||29||272170	Viri fratres, liceat audenter dicere ad vos de patriarcha David, quoniam et defunctus est et sepultus est, et sepulcrum eius est apud nos usque in hodiernum diem; 
44N||2||30||272180	propheta igitur cum esset et sciret quia iure iurando iurasset illi Deus de fructu lumbi eius sedere super sedem eius, 
44N||2||31||272190	providens locutus est de resurrectione Christi, quia neque derelictus est in inferno, neque caro eius vidit corruptionem.
44N||2||32||272200	Hunc Iesum resuscitavit Deus, cuius omnes nos testes sumus. 
44N||2||33||272210	Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis et auditis. 
44N||2||34||272220	Non enim David ascendit in caelos; dicit autem ipse: “Dixit Dominus Domino meo: Sede a dextris meis,
44N||2||35||272230	donec ponam inimicos tuos scabellum pedum tuorum”.
44N||2||36||272240	Certissime ergo sciat omnis domus Israel quia et Dominum eum et Christum Deus fecit, hunc Iesum, quem vos crucifixistis ”.
44N||2||37||272250	His auditis, compuncti sunt corde et dixerunt ad Petrum et reliquos apostolos: “ Quid faciemus, viri fratres? ”. 
44N||2||38||272260	Petrus vero ad illos: “ Paenitentiam, inquit, agite, et baptizetur unusquisque vestrum in nomine Iesu Christi in remissionem peccatorum vestrorum, et accipietis donum Sancti Spiritus; 
44N||2||39||272270	vobis enim est repromissio et filiis vestris et omnibus, qui longe sunt, quoscumque advocaverit Dominus Deus noster ”. 
44N||2||40||272280	Aliis etiam verbis pluribus testificatus est et exhortabatur eos dicens: “ Salvamini a generatione ista prava ”. 
44N||2||41||272290	Qui ergo, recepto sermone eius, baptizati sunt; et appositae sunt in il la die animae circiter tria milia. 
44N||2||42||272300	Erant autem perseverantes in doctrina apostolorum et communicatione, in fractione panis et orationibus. 
44N||2||43||272310	Fiebat autem omni animae timor; multa quoque prodigia et signa per apostolos fiebant. 
44N||2||44||272320	Omnes autem, qui crediderant, erant pariter et habebant omnia communia; 
44N||2||45||272330	et possessiones et substantias vendebant et dividebant illas omnibus, prout cuique opus erat; 
44N||2||46||272340	cotidie quoque perdurantes unanimiter in templo et frangentes circa domos panem, sumebant cibum cum exsultatione et simplicitate cordis, 
44N||2||47||272350	collaudantes Deum et habentes gratiam ad omnem plebem. Dominus autem augebat, qui salvi fierent cotidie in idipsum.
44N||3||1||272360	Petrus autem et Ioannes ascen debant in templum ad horam orationis nonam. 
44N||3||2||272370	Et quidam vir, qui erat claudus ex utero matris suae, baiulabatur; quem ponebant cotidie ad portam templi, quae dicitur Speciosa, ut peteret eleemosynam ab introeuntibus in templum; 
44N||3||3||272380	is cum vidisset Petrum et Ioannem incipientes introire in templum, rogabat, ut eleemosynam acciperet. 
44N||3||4||272390	Intuens autem in eum Petrus cum Ioanne dixit: “ Respice in nos ”. 
44N||3||5||272400	At ille intendebat in eos, sperans se aliquid accepturum ab eis. 
44N||3||6||272410	Petrus autem dixit: “ Argentum et aurum non est mihi; quod autem habeo, hoc tibi do: In nomine Iesu Christi Nazareni surge et ambula! ”. 
44N||3||7||272420	Et apprehensa ei manu dextera, allevavit eum; et protinus consolidatae sunt bases eius et tali, 
44N||3||8||272430	et exsiliens stetit et ambulabat; et intravit cum illis in templum, ambulans et exsiliens et laudans Deum. 
44N||3||9||272440	Et vidit omnis populus eum ambulantem et laudantem Deum; 
44N||3||10||272450	cognoscebant autem illum quoniam ipse erat, qui ad eleemosynam sedebat ad Speciosam portam templi, et impleti sunt stupore et exstasi in eo, quod contigerat illi.
44N||3||11||272460	Cum teneret autem Petrum et Ioannem, concurrit omnis populus ad eos ad porticum, qui appellatur Salomonis, stupentes. 
44N||3||12||272470	Videns autem Petrus respondit ad populum: “ Viri Israelitae, quid miramini in hoc aut nos quid intuemini, quasi nostra virtute aut pietate fecerimus hunc ambulare? 
44N||3||13||272480	Deus Abraham et Deus Isaac et Deus Iacob, Deus patrum nostrorum, glorificavit puerum suum Iesum, quem vos quidem tradidistis et negastis ante faciem Pilati, iudicante illo dimitti; 
44N||3||14||272490	vos autem Sanctum et Iustum negastis et petistis virum homicidam donari vobis, 
44N||3||15||272500	ducem vero vitae interfecistis, quem Deus suscitavit a mortuis, cuius nos testes sumus. 
44N||3||16||272510	Et in fide nominis eius hunc, quem videtis et nostis, confirmavit nomen eius; et fides, quae per eum est, dedit huic integritatem istam in conspectu omnium vestrum.
44N||3||17||272520	Et nunc, fratres, scio quia per ignorantiam fecistis, sicut et principes vestri; 
44N||3||18||272530	Deus autem, quae praenuntiavit per os omnium Prophetarum pati Christum suum, implevit sic. 
44N||3||19||272540	Paenitemini igitur et convertimini, ut deleantur vestra peccata, 
44N||3||20||272550	ut veniant tempora refrigerii a conspectu Domini, et mittat eum, qui praedestinatus est vobis Christus, Iesum, 
44N||3||21||272560	quem oportet caelum quidem suscipere usque in tempora restitutionis omnium, quae locutus est Deus per os sanctorum a saeculo suorum prophetarum. 
44N||3||22||272570	Moyses quidem dixit: “Prophetam vobis suscitabit Dominus Deus vester de fratribus vestris tamquam me; ipsum audietis iuxta omnia, quaecumque locutus fuerit vobis. 
44N||3||23||272580	Erit autem: omnis anima, quae non audierit prophetam illum, exterminabitur de plebe”. 
44N||3||24||272590	Et omnes prophetae a Samuel et deinceps quotquot locuti sunt, etiam annuntiaverunt dies istos.
44N||3||25||272600	Vos estis filii prophetarum et testamenti, quod disposuit Deus ad patres vestros dicens ad Abraham: “Et in semine tuo benedicentur omnes familiae terrae”. 
44N||3||26||272610	Vobis primum Deus suscitans Puerum suum, misit eum benedicentem vobis in avertendo unumquemque a nequitiis vestris ”.
44N||4||1||272620	Loquentibus autem illis ad populum, supervenerunt eis sa cerdotes et magistratus templi et sadducaei, 
44N||4||2||272630	dolentes quod docerent populum et annuntiarent in Iesu resurrectionem ex mortuis; 
44N||4||3||272640	et iniecerunt in eos manus et posuerunt in custodiam in crastinum; erat enim iam vespera. 
44N||4||4||272650	Multi autem eorum, qui audierant verbum, crediderunt; et factus est numerus virorum quinque milia.
44N||4||5||272660	Factum est autem in crastinum, ut congregarentur principes eorum et seniores et scribae in Ierusalem, 
44N||4||6||272670	et Annas princeps sacerdotum et Caiphas et Ioannes et Alexander et quotquot erant de genere sacerdotali, 
44N||4||7||272680	et statuentes eos in medio interrogabant: “ In qua virtute aut in quo nomine fecistis hoc vos? ”. 
44N||4||8||272690	Tunc Petrus repletus Spiritu Sancto dixit ad eos: “ Principes populi et seniores, 
44N||4||9||272700	si nos hodie diiudicamur in benefacto hominis infirmi, in quo iste salvus factus est, 
44N||4||10||272710	notum sit omnibus vobis et omni plebi Israel quia in nomine Iesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus. 
44N||4||11||272720	Hic est lapis, qui reprobatus est a vobis aedificatoribus, qui factus est in caput anguli.
44N||4||12||272730	Et non est in alio aliquo salus, nec enim nomen aliud est sub caelo datum in hominibus, in quo oportet nos salvos fieri ”.
44N||4||13||272740	Videntes autem Petri fiduciam et Ioannis, et comperto quod homines essent sine litteris et idiotae, admirabantur et cognoscebant eos quoniam cum Iesu fuerant; 
44N||4||14||272750	hominem quoque videntes stantem cum eis, qui curatus fuerat, nihil poterant contradicere. 
44N||4||15||272760	Iubentes autem eos foras extra concilium secedere, conferebant ad invicem 
44N||4||16||272770	dicentes: “ Quid faciemus hominibus istis? Quoniam quidem notum signum factum est per eos omnibus habitantibus in Ierusalem manifestum, et non possumus negare; 
44N||4||17||272780	sed ne amplius divulgetur in populum, comminemur eis, ne ultra loquantur in nomine hoc ulli hominum ”. 
44N||4||18||272790	Et vocantes eos denuntiaverunt, ne omnino loquerentur neque docerent in nomine Iesu. 
44N||4||19||272800	Petrus vero et Ioannes respondentes dixerunt ad eos: “ Si iustum est in conspectu Dei vos potius audire quam Deum, iudicate; 
44N||4||20||272810	non enim possumus nos, quae vidimus et audivimus, non loqui ”. 
44N||4||21||272820	At illi ultra comminantes dimiserunt eos, nequaquam invenientes, quomodo punirent eos, propter populum, quia omnes glorificabant Deum in eo, quod acciderat; 
44N||4||22||272830	annorum enim erat amplius quadraginta homo, in quo factum erat signum istud sanitatis.
44N||4||23||272840	Dimissi autem venerunt ad suos et annuntiaverunt quanta ad eos principes sacerdotum et seniores dixissent. 
44N||4||24||272850	Qui cum audissent, unanimiter levaverunt vocem ad Deum et dixerunt: “ Domine, tu, qui fecisti caelum et terram et mare et omnia, quae in eis sunt, 
44N||4||25||272860	qui Spiritu Sancto per os patris nostri David pueri tui dixisti: “Quare fremuerunt gentes, et populi meditati sunt inania?
44N||4||26||272870	Astiterunt reges terrae, et principes convenerunt in unum adversus Dominum et adversus Christum eius”.
44N||4||27||272880	Convenerunt enim vere in civitate ista adversus sanctum puerum tuum Iesum, quem unxisti, Herodes et Pontius Pilatus cum gentibus et populis Israel 
44N||4||28||272890	facere, quaecumque manus tua et consilium praedestinavit fieri. 
44N||4||29||272900	Et nunc, Domine, respice in minas eorum et da servis tuis cum omni fiducia loqui verbum tuum, 
44N||4||30||272910	in eo quod manum tuam extendas ad sanitatem et signa et prodigia facienda per nomen sancti pueri tui Iesu ”.
44N||4||31||272920	Et cum orassent, motus est locus, in quo erant congregati, et repleti sunt omnes Sancto Spiritu et loquebantur verbum Dei cum fiducia.
44N||4||32||272930	Multitudinis autem credentium erat cor et anima una, nec quisquam eorum, quae possidebant, aliquid suum esse dicebat, sed erant illis omnia communia. 
44N||4||33||272940	Et virtute magna reddebant apostoli testimonium resurrectionis Domini Iesu, et gratia magna erat super omnibus illis. 
44N||4||34||272950	Neque enim quisquam egens erat inter illos; quotquot enim possessores agrorum aut domorum erant, vendentes afferebant pretia eorum, quae vendebant, 
44N||4||35||272960	et ponebant ante pedes apostolorum; dividebatur autem singulis, prout cuique opus erat. 
44N||4||36||272970	Ioseph autem, qui cognominatus est Barnabas ab apostolis — quod est interpretatum filius Consolationis — Levites, Cyprius genere, 
44N||4||37||272980	cum haberet agrum, vendidit et attulit pecuniam et posuit ante pedes apostolorum.
44N||5||1||272990	Vir autem quidam nomine Ananias cum Sapphira uxore sua vendidit agrum 
44N||5||2||273000	et subtraxit de pretio, conscia quoque uxore, et afferens partem quandam ad pedes apostolorum posuit. 
44N||5||3||273010	Dixit autem Petrus: “ Anania, cur implevit Satanas cor tuum mentiri te Spiritui Sancto et subtrahere de pretio agri? 
44N||5||4||273020	Nonne manens tibi manebat et venumdatum in tua erat potestate? Quare posuisti in corde tuo hanc rem? Non es mentitus hominibus sed Deo! ”. 
44N||5||5||273030	Audiens autem Ananias haec verba cecidit et exspiravit; et factus est timor magnus in omnes audientes. 
44N||5||6||273040	Surgentes autem iuvenes involverunt eum et efferentes sepelierunt.
44N||5||7||273050	Factum est autem quasi horarum trium spatium, et uxor ipsius nesciens, quod factum fuerat, introivit. 
44N||5||8||273060	Respondit autem ei Petrus: “ Dic mihi, si tanti agrum vendidistis? ”. At illa dixit: “ Etiam, tanti ”. 
44N||5||9||273070	Petrus autem ad eam: “ Quid est quod convenit vobis tentare Spiritum Domini? Ecce pedes eorum, qui sepelierunt virum tuum, ad ostium, et efferent te ”. 
44N||5||10||273080	Confestim cecidit ante pedes eius et exspiravit; intrantes autem iuvenes invenerunt illam mortuam et efferentes sepelierunt ad virum suum. 
44N||5||11||273090	Et factus est timor magnus super universam ecclesiam et in omnes, qui audierunt haec.
44N||5||12||273100	Per manus autem apostolorum fiebant signa et prodigia multa in plebe; et erant unanimiter omnes in porticu Salomonis. 
44N||5||13||273110	Ceterorum autem nemo audebat coniungere se illis, sed magnificabat eos populus; 
44N||5||14||273120	magis autem addebantur credentes Domino multitudines virorum ac mulierum, 
44N||5||15||273130	ita ut et in plateas efferrent infirmos et ponerent in lectulis et grabatis, ut, veniente Petro, saltem umbra illius obumbraret quemquam eorum. 
44N||5||16||273140	Concurrebat autem et multitudo vicinarum civitatum Ierusalem, afferentes aegros et vexatos ab spiritibus immundis, qui curabantur omnes.
44N||5||17||273150	Exsurgens autem princeps sacerdotum et omnes, qui cum illo erant, quae est haeresis sadducaeorum, repleti sunt zelo 
44N||5||18||273160	et iniecerunt manus in apostolos et posuerunt illos in custodia publica. 
44N||5||19||273170	Angelus autem Domini per noctem aperuit ianuas carceris et educens eos dixit: 
44N||5||20||273180	“ Ite et stantes loquimini in templo plebi omnia verba vitae huius ”. 
44N||5||21||273190	Qui cum audissent, intraverunt diluculo in templum et docebant. Adveniens autem princeps sacerdotum et, qui cum eo erant, convocaverunt concilium et omnes seniores filiorum Israel et miserunt in carcerem, ut adducerentur illi. 
44N||5||22||273200	Cum venissent autem ministri, non invenerunt illos in carcere; reversi autem nuntiaverunt 
44N||5||23||273210	dicentes: “ Carcerem invenimus clausum cum omni diligentia et custodes stantes ad ianuas; aperientes autem intus neminem invenimus! ”. 
44N||5||24||273220	Ut audierunt autem hos sermones, magistratus templi et principes sacerdotum ambigebant de illis quidnam fieret illud. 
44N||5||25||273230	Adveniens autem quidam nuntiavit eis: “ Ecce viri, quos posuistis in carcere, sunt in templo stantes et docentes populum ”.
44N||5||26||273240	Tunc abiens magistratus cum ministris adducebat illos, non per vim; timebant enim populum, ne lapidarentur. 
44N||5||27||273250	Et cum adduxissent illos, statuerunt in concilio. Et interrogavit eos princeps sacerdotum 
44N||5||28||273260	dicens: “ Nonne praecipiendo praecepimus vobis, ne doceretis in nomine isto? Et ecce replevistis Ierusalem doctrina vestra et vultis inducere super nos sanguinem hominis istius ”. 
44N||5||29||273270	Respondens autem Petrus et apostoli dixerunt: “ Oboedire oportet Deo magis quam hominibus.
44N||5||30||273280	Deus patrum nostrorum suscitavit Iesum, quem vos interemistis suspendentes in ligno; 
44N||5||31||273290	hunc Deus Ducem et Salvatorem exaltavit dextera sua ad dandam paenitentiam Israel et remissionem peccatorum. 
44N||5||32||273300	Et nos sumus testes horum verborum, et Spiritus Sanctus, quem dedit Deus oboedientibus sibi ”.
44N||5||33||273310	Haec cum audissent, dissecabantur et volebant interficere illos.
44N||5||34||273320	Surgens autem quidam in concilio pharisaeus nomine Gamaliel, legis doctor honorabilis universae plebi, iussit foras ad breve homines fieri 
44N||5||35||273330	dixitque ad illos: “ Viri Israelitae, attendite vobis super hominibus istis quid acturi sitis. 
44N||5||36||273340	Ante hos enim dies exstitit Theudas dicens esse se aliquem, cui consensit virorum numerus circiter quadringentorum; qui occisus est, et omnes, quicumque credebant ei, dissipati sunt et redacti sunt ad nihilum. 
44N||5||37||273350	Post hunc exstitit Iudas Galilaeus in diebus census et avertit populum post se; et ipse periit, et omnes, quotquot consentiebant ei, dispersi sunt. 
44N||5||38||273360	Et nunc dico vobis: Discedite ab hominibus istis et sinite illos. Quoniam si est ex hominibus consilium hoc aut opus hoc, dissolvetur; 
44N||5||39||273370	si vero ex Deo est, non poteritis dissolvere eos, ne forte et adversus Deum pugnantes inveniamini! ”. Consenserunt autem illi 
44N||5||40||273380	et convocantes apostolos, caesis denuntiaverunt, ne loquerentur in nomine Iesu, et dimiserunt eos. 
44N||5||41||273390	Et illi quidem ibant gaudentes a conspectu concilii, quoniam digni habiti sunt pro nomine contumeliam pati; 
44N||5||42||273400	et omni die in templo et circa domos non cessabant docentes et evangelizantes Christum, Iesum.
44N||6||1||273410	In diebus autem illis, crescente numero discipulorum, factus est murmur Graecorum adversus Hebraeos, eo quod neglegerentur in ministerio cotidiano viduae eorum. 
44N||6||2||273420	Convocantes autem Duodecim multitudinem discipulorum, dixerunt: “ Non est aequum nos derelinquentes verbum Dei ministrare mensis; 
44N||6||3||273430	considerate vero, fratres, viros ex vobis boni testimonii septem plenos Spiritu et sapientia, quos constituemus super hoc opus; 
44N||6||4||273440	nos vero orationi et ministerio verbi instantes erimus ”. 
44N||6||5||273450	Et placuit sermo coram omni multitudine; et elegerunt Stephanum, virum plenum fide et Spiritu Sancto, et Philippum et Prochorum et Nicanorem et Timonem et Parmenam et Nicolaum proselytum Antiochenum, 
44N||6||6||273460	quos statuerunt ante conspectum apostolorum, et orantes imposuerunt eis manus.
44N||6||7||273470	Et verbum Dei crescebat, et multiplicabatur numerus discipulorum in Ierusalem valde; multa etiam turba sacerdotum oboediebat fidei.
44N||6||8||273480	Stephanus autem plenus gratia et virtute faciebat prodigia et signa magna in populo. 
44N||6||9||273490	Surrexerunt autem quidam de synagoga, quae appellatur Libertinorum et Cyrenensium et Alexandrinorum et eorum, qui erant a Cilicia et Asia, disputantes cum Stephano; 
44N||6||10||273500	et non poterant resistere sapientiae et Spiritui, quo loquebatur. 
44N||6||11||273510	Tunc submiserunt viros, qui dicerent: “ Audivimus eum dicentem verba blasphema in Moysen et Deum ”; 
44N||6||12||273520	et commoverunt plebem et seniores et scribas, et concurrentes rapuerunt eum et adduxerunt in concilium 
44N||6||13||273530	et statuerunt testes falsos dicentes: “ Homo iste non cessat loqui verba adversus locum sanctum et Legem; 
44N||6||14||273540	audivimus enim eum dicentem quoniam Iesus Nazarenus hic destruet locum istum et mutabit consuetudines, quas tradidit nobis Moyses ”.
44N||6||15||273550	Et intuentes eum omnes, qui sedebant in concilio, viderunt faciem eius tamquam faciem angeli.
44N||7||1||273560	Dixit autem princeps sacerdo tum: “ Si haec ita se habent? ”. 
44N||7||2||273570	Qui ait: “ Viri fratres et patres, audite. Deus gloriae apparuit patri nostro Abraham, cum esset in Mesopotamia, priusquam moraretur in Charran, 
44N||7||3||273580	et dixit ad illum: “Exi de terra tua et de cognatione tua et veni in terram, quam tibi monstravero”. 
44N||7||4||273590	Tunc egressus de terra Chaldaeorum habitavit in Charran. Et inde, postquam mortuus est pater eius, transtulit illum in terram istam, in qua nunc vos habitatis; 
44N||7||5||273600	et non dedit illi hereditatem in ea nec passum pedis et repromisit dare illi eam in possessionem et semini eius post ipsum, cum non haberet filium. 
44N||7||6||273610	Locutus est autem sic Deus: “Erit semen eius accola in terra aliena, et servituti eos subicient et male tractabunt annis quadringentis; 
44N||7||7||273620	et gentem, cui servierint, iudicabo ego, dixit Deus; et post haec exibunt et deservient mihi in loco isto”. 
44N||7||8||273630	Et dedit illi testamentum circumcisionis; et sic genuit Isaac et circumcidit eum die octava, et Isaac Iacob, et Iacob duodecim patriarchas. 
44N||7||9||273640	Et patriarchae aemulantes Ioseph vendiderunt in Aegyptum; et erat Deus cum eo 
44N||7||10||273650	et eripuit eum ex omnibus tribulationibus eius et dedit ei gratiam et sapientiam in conspectu pharaonis regis Aegypti; et constituit eum praepositum super Aegyptum et super omnem domum suam. 
44N||7||11||273660	Venit autem fames in universam Aegyptum et Chanaan et tribulatio magna, et non inveniebant cibos patres nostri. 
44N||7||12||273670	Cum audisset autem Iacob esse frumentum in Aegypto, misit patres nostros primum; 
44N||7||13||273680	et in secundo cognitus est Ioseph a fratribus suis, et manifestatum est pharaoni genus Ioseph. 
44N||7||14||273690	Mittens autem Ioseph accersivit Iacob patrem suum et omnem cognationem in animabus septuaginta quinque; 
44N||7||15||273700	et descendit Iacob in Aegyptum. Et defunctus est ipse et patres nostri; 
44N||7||16||273710	et translati sunt in Sichem et positi sunt in sepulcro, quod emit Abraham pretio argenti a filiis Hemmor in Sichem.
44N||7||17||273720	Cum appropinquaret autem tempus repromissionis, quam confessus erat Deus Abrahae, crevit populus et multiplicatus est in Aegypto, 
44N||7||18||273730	quoadusque surrexit rex alius super Aegypto, qui non sciebat Ioseph. 
44N||7||19||273740	Hic circumveniens genus nostrum, afflixit patres, ut exponerent infantes suos, ne vivi servarentur.
44N||7||20||273750	Eodem tempore natus est Moyses et erat formosus coram Deo; qui nutritus est tribus mensibus in domo patris. 
44N||7||21||273760	Exposito autem illo, sustulit eum filia pharaonis et enutrivit eum sibi in filium; 
44N||7||22||273770	et eruditus est Moyses in omni sapientia Aegyptiorum; et erat potens in verbis et in operibus suis. 
44N||7||23||273780	Cum autem impleretur ei quadraginta annorum tempus, ascendit in cor eius, ut visitaret fratres suos filios Israel. 
44N||7||24||273790	Et cum vidisset quendam iniuriam patientem, vindicavit et fecit ultionem ei, qui opprimebatur, percusso Aegyptio. 
44N||7||25||273800	Existimabat autem intellegere fratres, quoniam Deus per manum ipsius daret salutem illis; at illi non intellexerunt. 
44N||7||26||273810	Atque sequenti die apparuit illis litigantibus et reconciliabat eos in pacem dicens: “Viri, fratres estis; ut quid nocetis alterutrum?”. 
44N||7||27||273820	Qui autem iniuriam faciebat proximo, reppulit eum dicens: “Quis te constituit principem et iudicem super nos? 
44N||7||28||273830	Numquid interficere me tu vis, quemadmodum interfecisti heri Aegyptium?”. 
44N||7||29||273840	Fugit autem Moyses propter verbum istud; et factus est advena in terra Madian, ubi generavit filios duos.
44N||7||30||273850	Et expletis annis quadraginta, apparuit illi in deserto montis Sinai angelus in ignis flamma rubi. 
44N||7||31||273860	Moyses autem videns admirabatur visum; accedente autem illo, ut consideraret, facta est vox Domini: 
44N||7||32||273870	“Ego Deus patrum tuorum, Deus Abraham et Isaac et Iacob”. Tremefactus autem Moyses non audebat considerare. 
44N||7||33||273880	Dixit autem illi Dominus: “Solve calceamentum pedum tuorum; locus enim, in quo stas, terra sancta est. 
44N||7||34||273890	Videns vidi afflictionem populi mei, qui est in Aegypto, et gemitum eorum audivi et descendi liberare eos; et nunc veni, mittam te in Aegyptum”.
44N||7||35||273900	Hunc Moysen, quem negaverunt dicentes: “Quis te constituit principem et iudicem?”, hunc Deus et principem et redemptorem misit cum manu angeli, qui apparuit illi in rubo. 
44N||7||36||273910	Hic eduxit illos faciens prodigia et signa in terra Aegypti et in Rubro mari et in deserto annis quadraginta. 
44N||7||37||273920	Hic est Moyses, qui dixit filiis Israel: “Prophetam vobis suscitabit Deus de fratribus vestris tamquam me”. 
44N||7||38||273930	Hic est qui fuit in ecclesia in solitudine cum angelo, qui loquebatur ei in monte Sinai, et cum patribus nostris; qui accepit verba viva dare nobis; 
44N||7||39||273940	cui noluerunt oboedire patres nostri, sed reppulerunt et aversi sunt in cordibus suis in Aegyptum
44N||7||40||273950	dicentes ad Aaron: “Fac nobis deos, qui praecedant nos; Moyses enim hic, qui eduxit nos de terra Aegypti, nescimus quid factum sit ei”. 
44N||7||41||273960	Et vitulum fecerunt in illis diebus et obtulerunt hostiam simulacro et laetabantur in operibus manuum suarum. 
44N||7||42||273970	Convertit autem Deus et tradidit eos servire militiae caeli, sicut scriptum est in libro Prophetarum: “Numquid victimas et hostias obtulistis mihi annis quadraginta in deserto, domus Israel?
44N||7||43||273980	Et suscepistis tabernaculum Moloch et sidus dei vestri Rhaephan, figuras, quas fecistis ad adorandum eas. Et transferam vos trans Babylonem”.
44N||7||44||273990	Tabernaculum testimonii erat patribus nostris in deserto, sicut disposuit, qui loquebatur ad Moysen, ut faceret illud secundum formam, quam viderat; 
44N||7||45||274000	quod et induxerunt suscipientes patres nostri cum Iesu in possessionem gentium, quas expulit Deus a facie patrum nostrorum, usque in diebus David, 
44N||7||46||274010	qui invenit gratiam ante Deum et petiit, ut inveniret tabernaculum domui Iacob. 
44N||7||47||274020	Salomon autem aedificavit illi domum. 
44N||7||48||274030	Sed non Altissimus in manufactis habitat, sicut propheta dicit:
44N||7||49||274040	“Caelum mihi thronus est, terra autem scabellum pedum meorum. Quam domum aedificabitis mihi, dicit Dominus, aut quis locus requietionis meae?
44N||7||50||274050	Nonne manus mea fecit haec omnia?”.
44N||7||51||274060	Duri cervice et incircumcisi cordibus et auribus, vos semper Spiritui Sancto resistitis; sicut patres vestri, et vos. 
44N||7||52||274070	Quem prophetarum non sunt persecuti patres vestri? Et occiderunt eos, qui praenuntiabant de adventu Iusti, cuius vos nunc proditores et homicidae fuistis, 
44N||7||53||274080	qui accepistis legem in dispositionibus angelorum et non custodistis ”.
44N||7||54||274090	Audientes autem haec, dissecabantur cordibus suis et stridebant dentibus in eum. 
44N||7||55||274100	Cum autem esset plenus Spiritu Sancto, intendens in caelum vidit gloriam Dei et Iesum stantem a dextris Dei 
44N||7||56||274110	et ait: “ Ecce video caelos apertos et Filium hominis a dextris stantem Dei ”. 
44N||7||57||274120	Exclamantes autem voce magna continuerunt aures suas et impetum fecerunt unanimiter in eum 
44N||7||58||274130	et eicientes extra civitatem lapidabant. Et testes deposuerunt vestimenta sua secus pedes adulescentis, qui vocabatur Saulus. 
44N||7||59||274140	Et lapidabant Stephanum invocantem et dicentem: “ Domine Iesu, suscipe spiritum meum ”. 
44N||7||60||274150	Positis autem genibus clamavit voce magna: “ Domine, ne statuas illis hoc peccatum ”; et cum hoc dixisset, obdormivit.
44N||8||1||274160	Saulus autem erat consentiens neci eius. Facta est autem in illa die persecutio magna in ecclesiam, quae erat Hierosolymis; et omnes dispersi sunt per regiones Iudaeae et Samariae praeter apostolos.
44N||8||2||274170	Sepelierunt autem Stephanum viri timorati et fecerunt planctum magnum super illum. 
44N||8||3||274180	Saulus vero devastabat ecclesiam, per domos intrans et trahens viros ac mulieres tradebat in custodiam.
44N||8||4||274190	Igitur qui dispersi erant, pertransierunt evangelizantes verbum.
44N||8||5||274200	Philippus autem descendens in civitatem Samariae praedicabat illis Christum. 
44N||8||6||274210	Intendebant autem turbae his, quae a Philippo dicebantur, unanimiter, audientes et videntes signa, quae faciebat: 
44N||8||7||274220	ex multis enim eorum, qui habebant spiritus immundos, clamantes voce magna exibant; multi autem paralytici et claudi curati sunt. 
44N||8||8||274230	Factum est autem magnum gaudium in illa civitate. 
44N||8||9||274240	Vir autem quidam nomine Simon iampridem erat in civitate magias faciens et dementans gentem Samariae, dicens esse se aliquem magnum; 
44N||8||10||274250	cui attendebant omnes a minimo usque ad maximum dicentes: “ Hic est virtus Dei, quae vocatur Magna ”. 
44N||8||11||274260	Attendebant autem eum, propter quod multo tempore magiis dementasset eos. 
44N||8||12||274270	Cum vero credidissent Philippo evangelizanti de regno Dei et nomine Iesu Christi, baptizabantur viri ac mulieres. 
44N||8||13||274280	Tunc Simon et ipse credidit et, cum baptizatus esset, adhaerebat Philippo; videns etiam signa et virtutes magnas fieri stupens admirabatur.
44N||8||14||274290	Cum autem audissent apostoli, qui erant Hierosolymis, quia recepit Samaria verbum Dei, miserunt ad illos Petrum et Ioannem; 
44N||8||15||274300	qui cum descendissent, oraverunt pro ipsis, ut acciperent Spiritum Sanctum: 
44N||8||16||274310	nondum enim super quemquam illorum venerat, sed baptizati tantum erant in nomine Domini Iesu. 
44N||8||17||274320	Tunc imposuerunt manus super illos, et accipiebant Spiritum Sanctum.
44N||8||18||274330	Cum vidisset autem Simon quia per impositionem manuum apostolorum daretur Spiritus, obtulit eis pecuniam 
44N||8||19||274340	dicens: “ Date et mihi hanc potestatem, ut cuicumque imposuero manus, accipiat Spiritum Sanctum ”. 
44N||8||20||274350	Petrus autem dixit ad eum: “ Argentum tuum tecum sit in perditionem, quoniam donum Dei existimasti pecunia possideri! 
44N||8||21||274360	Non est tibi pars neque sors in verbo isto; cor enim tuum non est rectum coram Deo. 
44N||8||22||274370	Paenitentiam itaque age ab hac nequitia tua et roga Dominum, si forte remittatur tibi haec cogitatio cordis tui; 
44N||8||23||274380	in felle enim amaritudinis et obligatione iniquitatis video te esse ”. 
44N||8||24||274390	Respondens autem Simon dixit: “ Precamini vos pro me ad Dominum, ut nihil veniat super me horum, quae dixistis ”. 
44N||8||25||274400	Et illi quidem testificati et locuti verbum Domini, redibant Hierosolymam et multis vicis Samaritanorum evangelizabant.
44N||8||26||274410	Angelus autem Domini locutus est ad Philippum dicens: “ Surge et vade contra meridianum ad viam, quae descendit ab Ierusalem in Gazam; haec est deserta ”. 
44N||8||27||274420	Et surgens abiit; et ecce vir Aethiops eunuchus potens Candacis reginae Aethiopum, qui erat super omnem gazam eius, qui venerat adorare in Ierusalem 
44N||8||28||274430	et revertebatur sedens super currum suum et legebat prophetam Isaiam. 
44N||8||29||274440	Dixit autem Spiritus Philippo: “ Accede et adiunge te ad currum istum ”. 
44N||8||30||274450	Accurrens autem Philippus audivit illum legentem Isaiam prophetam et dixit: “ Putasne intellegis, quae legis? ”. 
44N||8||31||274460	Qui ait: “ Et quomodo possum, si non aliquis ostenderit mihi? ”. Rogavitque Philippum, ut ascenderet et sederet secum. 
44N||8||32||274470	Locus autem Scripturae, quem legebat, erat hic: “ Tamquam ovis ad occisionem ductus est et sicut agnus coram tondente se sine voce, sic non aperit os suum.
44N||8||33||274480	In humilitate eius iudicium eius sublatum est. Generationem illius quis enarrabit? Quoniam tollitur de terra vita eius ”.
44N||8||34||274490	Respondens autem eunuchus Philippo dixit: “ Obsecro te, de quo propheta dicit hoc? De se an de alio aliquo? ”. 
44N||8||35||274500	Aperiens autem Philippus os suum et incipiens a Scriptura ista, evangelizavit illi Iesum. 
44N||8||36||274510	Et dum irent per viam, venerunt ad quandam aquam; et ait eunuchus: “ Ecce aqua; quid prohibet me baptizari? ”.
44N||8||37||274520	
44N||8||38||274530	Et iussit stare currum; et descenderunt uterque in aquam Philippus et eunuchus, et baptizavit eum. 
44N||8||39||274540	Cum autem ascendissent de aqua, Spiritus Domini rapuit Philippum, et amplius non vidit eum eunuchus; ibat autem per viam suam gaudens. 
44N||8||40||274550	Philippus autem inventus est in Azoto et pertransiens evangelizabat civitatibus cunctis, donec veniret Caesaream.
44N||9||1||274560	Saulus autem, adhuc spirans minarum et caedis in discipulos Domini, accessit ad principem sacerdotum 
44N||9||2||274570	et petiit ab eo epistulas in Damascum ad synagogas, ut, si quos invenisset huius viae viros ac mulieres, vinctos perduceret in Ierusalem. 
44N||9||3||274580	Et cum iter faceret, contigit ut appropinquaret Damasco; et subito circumfulsit eum lux de caelo, 
44N||9||4||274590	et cadens in terram audivit vocem dicentem sibi: “ Saul, Saul, quid me persequeris? ”. 
44N||9||5||274600	Qui dixit: “ Quis es, Domine? ”. Et ille: “ Ego sum Iesus, quem tu persequeris! 
44N||9||6||274610	Sed surge et ingredere civitatem, et dicetur tibi quid te oporteat facere ”. 
44N||9||7||274620	Viri autem illi, qui comitabantur cum eo, stabant stupefacti, audientes quidem vocem, neminem autem videntes. 
44N||9||8||274630	Surrexit autem Saulus de terra; apertisque oculis, nihil videbat; ad manus autem illum trahentes introduxerunt Damascum. 
44N||9||9||274640	Et erat tribus diebus non videns et non manducavit neque bibit.
44N||9||10||274650	Erat autem quidam discipulus Damasci nomine Ananias; et dixit ad illum in visu Dominus: “ Anania ”. At ille ait: “ Ecce ego, Domine ”. 
44N||9||11||274660	Et Dominus ad illum: “ Surgens vade in vicum, qui vocatur Rectus, et quaere in domo Iudae Saulum nomine Tarsensem; ecce enim orat 
44N||9||12||274670	et vidit virum Ananiam nomine introeuntem et imponentem sibi manus, ut visum recipiat ”. 
44N||9||13||274680	Respondit autem Ananias: “ Domine, audivi a multis de viro hoc, quanta mala sanctis tuis fecerit in Ierusalem; 
44N||9||14||274690	et hic habet potestatem a principibus sacerdotum alligandi omnes, qui invocant nomen tuum ”. 
44N||9||15||274700	Dixit autem ad eum Dominus: “ Vade, quoniam vas electionis est mihi iste, ut portet nomen meum coram gentibus et regibus et filiis Israel; 
44N||9||16||274710	ego enim ostendam illi quanta oporteat eum pro nomine meo pati ”.
44N||9||17||274720	Et abiit Ananias; et introivit in domum et imponens ei manus dixit: “ Saul frater, Dominus misit me, Iesus qui apparuit tibi in via, qua veniebas, ut videas et implearis Spiritu Sancto ”. 
44N||9||18||274730	Et confestim ceciderunt ab oculis eius tamquam squamae, et visum recepit. Et surgens baptizatus est 
44N||9||19||274740	et, cum accepisset cibum, confortatus est. Fuit autem cum discipulis, qui erant Damasci, per dies aliquot; 
44N||9||20||274750	et continuo in synagogis praedicabat Iesum, quoniam hic est Filius Dei. 
44N||9||21||274760	Stupebant autem omnes, qui audiebant, et dicebant: “ Nonne hic est, qui expugnabat in Ierusalem eos, qui invocabant nomen istud, et huc ad hoc venerat, ut vinctos illos duceret ad principes sacerdotum? ”. 
44N||9||22||274770	Saulus autem magis convalescebat et confundebat Iudaeos, qui habitabant Damasci, affirmans quoniam hic est Christus. 
44N||9||23||274780	Cum implerentur autem dies multi, consilium fecerunt Iudaei, ut eum interficerent; 
44N||9||24||274790	notae autem factae sunt Saulo insidiae eorum. Custodiebant autem et portas die ac nocte, ut eum interficerent; 
44N||9||25||274800	accipientes autem discipuli eius nocte per murum dimiserunt eum submittentes in sporta.
44N||9||26||274810	Cum autem venisset in Ierusalem, tentabat iungere se discipulis; et omnes timebant eum, non credentes quia esset discipulus. 
44N||9||27||274820	Barnabas autem apprehensum illum duxit ad apostolos et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Iesu. 
44N||9||28||274830	Et erat cum illis intrans et exiens in Ierusalem, fiducialiter agens in nomine Domini. 
44N||9||29||274840	Loquebatur quoque et disputabat cum Graecis; illi autem quaerebant occidere eum. 
44N||9||30||274850	Quod cum cognovissent, fratres deduxerunt eum Caesaream et dimiserunt Tarsum.
44N||9||31||274860	Ecclesia quidem per totam Iudaeam et Galilaeam et Samariam habebat pacem; aedificabatur et ambulabat in timore Domini et consolatione Sancti Spiritus crescebat.
44N||9||32||274870	Factum est autem Petrum, dum pertransiret universos, devenire et ad sanctos, qui habitabant Lyddae. 
44N||9||33||274880	Invenit autem ibi hominem quendam nomine Aeneam ab annis octo iacentem in grabato, qui erat paralyticus. 
44N||9||34||274890	Et ait illi Petrus: “ Aenea, sanat te Iesus Christus; surge et sterne tibi ”. Et continuo surrexit. 
44N||9||35||274900	Et viderunt illum omnes, qui inhabitabant Lyddam et Saron, qui conversi sunt ad Dominum.
44N||9||36||274910	In Ioppe autem erat quaedam discipula nomine Tabitha, quae interpretata dicitur Dorcas; haec erat plena operibus bonis et eleemosynis, quas faciebat. 
44N||9||37||274920	Factum est autem in diebus illis ut infirmata moreretur; quam cum lavissent, posuerunt in cenaculo. 
44N||9||38||274930	Cum autem prope esset Lydda ab Ioppe, discipuli audientes quia Petrus esset in ea, miserunt duos viros ad eum rogantes: “ Ne pigriteris venire usque ad nos! ”. 
44N||9||39||274940	Exsurgens autem Petrus venit cum illis; et cum advenisset, duxerunt illum in cenaculum; et circumsteterunt illum omnes viduae flentes et ostendentes tunicas et vestes, quas faciebat Dorcas, cum esset cum illis. 
44N||9||40||274950	Eiectis autem omnibus foras Petrus, et ponens genua oravit et conversus ad corpus dixit: “ Tabitha, surge! ”. At illa aperuit oculos suos et, viso Petro, resedit. 
44N||9||41||274960	Dans autem illi manum erexit eam et, cum vocasset sanctos et viduas, exhibuit eam vivam.
44N||9||42||274970	Notum autem factum est per universam Ioppen, et crediderunt multi in Domino. 
44N||9||43||274980	Factum est autem, ut dies multos moraretur in Ioppe apud quendam Simonem coriarium.
44N||10||1||274990	Vir autem quidam in Cae sarea nomine Cornelius, cen turio cohortis, quae dicitur Italica, 
44N||10||2||275000	religiosus et timens Deum cum omni domo sua, faciens eleemosynas multas plebi et deprecans Deum semper, 
44N||10||3||275010	vidit in visu manifeste quasi hora nona diei angelum Dei introeuntem ad se et dicentem sibi: “ Corneli ”. 
44N||10||4||275020	At ille intuens eum et timore correptus dixit: “ Quid est, domine? ”. Dixit autem illi: “ Orationes tuae et eleemosynae tuae ascenderunt in memoriam in conspectu Dei. 
44N||10||5||275030	Et nunc mitte viros in Ioppen et accersi Simonem quendam, qui cognominatur Petrus; 
44N||10||6||275040	hic hospitatur apud Simonem quendam coriarium, cui est domus iuxta mare ”. 
44N||10||7||275050	Ut autem discessit angelus, qui loquebatur illi, cum vocasset duos domesticos suos et militem religiosum ex his, qui illi parebant, 
44N||10||8||275060	et narrasset illis omnia, misit illos in Ioppen.
44N||10||9||275070	Postera autem die, iter illis facientibus et appropinquantibus civitati, ascendit Petrus super tectum, ut oraret circa horam sextam. 
44N||10||10||275080	Et cum esuriret, voluit gustare; parantibus autem eis, cecidit super eum mentis excessus, 
44N||10||11||275090	et videt caelum apertum et descendens vas quoddam velut linteum magnum quattuor initiis submitti in terram, 
44N||10||12||275100	in quo erant omnia quadrupedia et serpentia terrae et volatilia caeli. 
44N||10||13||275110	Et facta est vox ad eum: “ Surge, Petre, occide et manduca! ”. 
44N||10||14||275120	Ait autem Petrus: “ Nequaquam, Domine, quia numquam manducavi omne commune et immundum ”. 
44N||10||15||275130	Et vox iterum secundo ad eum: “ Quae Deus purificavit, ne tu commune dixeris ”. 
44N||10||16||275140	Hoc autem factum est per ter, et statim receptum est vas in caelum. 
44N||10||17||275150	Et dum intra se haesitaret Petrus quidnam esset visio, quam vidisset, ecce viri, qui missi erant a Cornelio, inquirentes domum Simonis astiterunt ad ianuam 
44N||10||18||275160	et, cum vocassent, interrogabant si Simon, qui cognominatur Petrus, illic haberet hospitium. 
44N||10||19||275170	Petro autem cogitante de visione, dixit Spiritus ei: “ Ecce viri tres quaerunt te; 
44N||10||20||275180	surge itaque et descende et vade cum eis nihil dubitans, quia ego misi illos ”. 
44N||10||21||275190	Descendens autem Petrus ad viros dixit: “ Ecce ego sum, quem quaeritis; quae causa est, propter quam venistis? ”. 
44N||10||22||275200	Qui dixerunt: “ Cornelius centurio, vir iustus et timens Deum et testimonium habens ab universa gente Iudaeorum, responsum accepit ab angelo sancto accersire te in domum suam et audire verba abs te ”. 
44N||10||23||275210	Invitans igitur eos recepit hospitio. Sequenti autem die, surgens profectus est cum eis, et quidam ex fratribus ab Ioppe comitati sunt eum. 
44N||10||24||275220	Altera autem die introivit Caesaream; Cornelius vero exspectabat illos, convocatis cognatis suis et necessariis amicis. 
44N||10||25||275230	Et factum est, cum introisset Petrus, obvius ei Cornelius procidens ad pedes adoravit. 
44N||10||26||275240	Petrus vero levavit eum dicens: “ Surge, et ego ipse homo sum ”. 
44N||10||27||275250	Et loquens cum illo intravit et invenit multos, qui convenerant; 
44N||10||28||275260	dixitque ad illos: “ Vos scitis quomodo illicitum sit viro Iudaeo coniungi aut accedere ad alienigenam. Et mihi ostendit Deus neminem communem aut immundum dicere hominem; 
44N||10||29||275270	propter quod sine dubitatione veni accersitus. Interrogo ergo quam ob causam accersistis me ”. 
44N||10||30||275280	Et Cornelius ait: “ A nudius quarta die usque in hanc horam orans eram hora nona in domo mea, et ecce vir stetit ante me in veste candida 
44N||10||31||275290	et ait: “Corneli, exaudita est oratio tua, et eleemosynae tuae commemoratae sunt in conspectu Dei. 
44N||10||32||275300	Mitte ergo in Ioppen et accersi Simonem, qui cognominatur Petrus; hic hospitatur in domo Simonis coriarii iuxta mare”. 
44N||10||33||275310	Confestim igitur misi ad te, et tu bene fecisti veniendo. Nunc ergo omnes nos in conspectu Dei adsumus audire omnia, quaecumque tibi praecepta sunt a Domino ”.
44N||10||34||275320	Aperiens autem Petrus os dixit: “ In veritate comperio quoniam non est personarum acceptor Deus, 
44N||10||35||275330	sed in omni gente, qui timet eum et operatur iustitiam, acceptus est illi. 
44N||10||36||275340	Verbum misit filiis Israel evangelizans pacem per Iesum Christum; hic est omnium Dominus. 
44N||10||37||275350	Vos scitis quod factum est verbum per universam Iudaeam incipiens a Galilaea post baptismum, quod praedicavit Ioannes: 
44N||10||38||275360	Iesum a Nazareth, quomodo unxit eum Deus Spiritu Sancto et virtute, qui pertransivit benefaciendo et sanando omnes oppressos a Diabolo, quoniam Deus erat cum illo. 
44N||10||39||275370	Et nos testes sumus omnium, quae fecit in regione Iudaeorum et Ierusalem; quem et occiderunt suspendentes in ligno. 
44N||10||40||275380	Hunc Deus suscitavit tertia die et dedit eum manifestum fieri 
44N||10||41||275390	non omni populo, sed testibus praeordinatis a Deo, nobis, qui manducavimus et bibimus cum illo postquam resurrexit a mortuis; 
44N||10||42||275400	et praecepit nobis praedicare populo et testificari quia ipse est, qui constitutus est a Deo iudex vivorum et mortuorum. 
44N||10||43||275410	Huic omnes Prophetae testimonium perhibent remissionem peccatorum accipere per nomen eius omnes, qui credunt in eum ”.
44N||10||44||275420	Adhuc loquente Petro verba haec, cecidit Spiritus Sanctus super omnes, qui audiebant verbum. 
44N||10||45||275430	Et obstupuerunt, qui ex circumcisione fideles, qui venerant cum Petro, quia et in nationes gratia Spiritus Sancti effusa est; 
44N||10||46||275440	audiebant enim illos loquentes linguis et magnificantes Deum. Tunc respondit Petrus: 
44N||10||47||275450	“ Numquid aquam quis prohibere potest, ut non baptizentur hi, qui Spiritum Sanctum acceperunt sicut et nos? ”. 
44N||10||48||275460	Et iussit eos in nomine Iesu Christi baptizari. Tunc rogaverunt eum, ut maneret aliquot diebus.
44N||11||1||275470	Audierunt autem apostoli et fratres, qui erant in Iudaea, quoniam et gentes receperunt verbum Dei. 
44N||11||2||275480	Cum ascendisset autem Petrus in Ierusalem, disceptabant adversus illum, qui erant ex circumcisione, 
44N||11||3||275490	dicentes: “ Introisti ad viros praeputium habentes et manducasti cum illis! ”.
44N||11||4||275500	Incipiens autem Petrus exponebat illis ex ordine dicens: 
44N||11||5||275510	“ Ego eram in civitate Ioppe orans et vidi in excessu mentis visionem, descendens vas quoddam velut linteum magnum quattuor initiis submitti de caelo et venit usque ad me; 
44N||11||6||275520	in quod intuens considerabam et vidi quadrupedia terrae et bestias et reptilia et volatilia caeli. 
44N||11||7||275530	Audivi autem et vocem dicentem mihi: “Surgens, Petre, occide et manduca!”. 
44N||11||8||275540	Dixi autem: Nequaquam, Domine, quia commune aut immundum numquam introivit in os meum. 
44N||11||9||275550	Respondit autem vox secundo de caelo: “Quae Deus mundavit, tu ne commune dixeris”. 
44N||11||10||275560	Hoc autem factum est per ter, et retracta sunt rursum omnia in caelum. 
44N||11||11||275570	Et ecce confestim tres viri astiterunt in domo, in qua eramus, missi a Caesarea ad me. 
44N||11||12||275580	Dixit autem Spiritus mihi, ut irem cum illis nihil haesitans. Venerunt autem mecum et sex fratres isti, et ingressi sumus in domum viri. 
44N||11||13||275590	Narravit autem nobis quomodo vidisset angelum ad domum suam stantem et dicentem: “Mitte in Ioppen et accersi Simonem, qui cognominatur Petrus, 
44N||11||14||275600	qui loquetur tibi verba, in quibus salvus eris tu et universa domus tua”. 
44N||11||15||275610	Cum autem coepissem loqui, decidit Spiritus Sanctus super eos, sicut et super nos in initio. 
44N||11||16||275620	Recordatus sum autem verbi Domini, sicut dicebat: “Ioannes quidem baptizavit aqua, vos autem baptizabimini in Spiritu Sancto”. 
44N||11||17||275630	Si ergo aequale donum dedit illis Deus sicut et nobis, qui credidimus in Dominum Iesum Christum, ego quis eram qui possem prohibere Deum? ”.
44N||11||18||275640	His autem auditis, acquieverunt et glorificaverunt Deum dicentes: “ Ergo et gentibus Deus paenitentiam ad vitam dedit ”.
44N||11||19||275650	Et illi quidem, qui dispersi fuerant a tribulatione, quae facta fuerat sub Stephano, perambulaverunt usque Phoenicen et Cyprum et Antiochiam, nemini loquentes verbum; nisi solis Iudaeis. 
44N||11||20||275660	Erant autem quidam ex eis viri Cyprii et Cyrenaei, qui, cum introissent Antiochiam, loquebantur et ad Graecos evangelizantes Dominum Iesum. 
44N||11||21||275670	Et erat manus Domini cum eis; multusque numerus credentium conversus est ad Dominum.
44N||11||22||275680	Auditus est autem sermo in auribus ecclesiae, quae erat in Ierusalem, super istis, et miserunt Barnabam usque Antiochiam; 
44N||11||23||275690	qui cum pervenisset et vidisset gratiam Dei, gavisus est et hortabatur omnes proposito cordis permanere in Domino, 
44N||11||24||275700	quia erat vir bonus et plenus Spiritu Sancto et fide. Et apposita est turba multa Domino. 
44N||11||25||275710	Profectus est autem Tarsum, ut quaereret Saulum; 
44N||11||26||275720	quem cum invenisset, perduxit Antiochiam. Factum est autem eis, ut annum totum conversarentur in ecclesia et docerent turbam multam, et cognominarentur primum Antiochiae discipuli Christiani.
44N||11||27||275730	In his autem diebus supervenerunt ab Hierosolymis prophetae Antiochiam; 
44N||11||28||275740	et surgens unus ex eis nomine Agabus significavit per Spiritum famem magnam futuram in universo orbe terrarum; quae facta est sub Claudio. 
44N||11||29||275750	Discipuli autem, prout quis habebat, proposuerunt singuli eorum in ministerium mittere habitantibus in Iudaea fratribus; 
44N||11||30||275760	quod et fecerunt, mittentes ad presbyteros per manum Barnabae et Sauli.
44N||12||1||275770	Illo autem tempore, misit Herodes rex manus, ut affli geret quosdam de ecclesia. 
44N||12||2||275780	Occidit autem Iacobum fratrem Ioannis gladio. 
44N||12||3||275790	Videns autem quia placeret Iudaeis, apposuit apprehendere et Petrum — erant autem dies Azymorum — 
44N||12||4||275800	quem cum apprehendisset, misit in carcerem tradens quattuor quaternionibus militum custodire eum, volens post Pascha producere eum populo. 
44N||12||5||275810	Et Petrus quidem servabatur in carcere; oratio autem fiebat sine intermissione ab ecclesia ad Deum pro eo. 
44N||12||6||275820	Cum autem producturus eum esset Herodes, in ipsa nocte erat Petrus dormiens inter duos milites vinctus catenis duabus, et custodes ante ostium custodiebant carcerem. 
44N||12||7||275830	Et ecce angelus Domini astitit, et lumen refulsit in habitaculo; percusso autem latere Petri, suscitavit eum dicens: “ Surge velociter! ”. Et ceciderunt catenae de manibus eius. 
44N||12||8||275840	Dixit autem angelus ad eum: “ Praecingere et calcea te sandalia tua! ”. Et fecit sic. Et dicit illi: “ Circumda tibi vestimentum tuum et sequere me! ”. 
44N||12||9||275850	Et exiens sequebatur et nesciebat quia verum est, quod fiebat per angelum; aestimabat autem se visum videre.
44N||12||10||275860	Transeuntes autem primam custodiam et secundam venerunt ad portam ferream, quae ducit ad civitatem, quae ultro aperta est eis, et exeuntes processerunt vicum unum, et continuo discessit angelus ab eo. 
44N||12||11||275870	Et Petrus ad se reversus dixit: “ Nunc scio vere quia misit Dominus angelum suum et eripuit me de manu Herodis et de omni exspectatione plebis Iudaeorum ”. 
44N||12||12||275880	Consideransque venit ad domum Mariae matris Ioannis, qui cognominatur Marcus, ubi erant multi congregati et orantes. 
44N||12||13||275890	Pulsante autem eo ostium ianuae, processit puella ad audiendum, nomine Rhode; 
44N||12||14||275900	et ut cognovit vocem Petri, prae gaudio non aperuit ianuam, sed intro currens nuntiavit stare Petrum ante ianuam. 
44N||12||15||275910	At illi dixerunt ad eam: “ Insanis! ”. Illa autem affirmabat sic se habere. Illi autem dicebant: “ Angelus eius est ”. 
44N||12||16||275920	Petrus autem perseverabat pulsans; cum autem aperuissent, viderunt eum et obstupuerunt. 
44N||12||17||275930	Annuens autem eis manu, ut tacerent, enarravit quomodo Dominus eduxisset eum de carcere dixitque: “ Nuntiate Iacobo ct fratribus haec ”. Et egressus abiit in alium locum.
44N||12||18||275940	Facta autem die, erat non parva turbatio inter milites, quidnam de Petro factum esset. 
44N||12||19||275950	Herodes autem, cum requisisset eum et non invenisset, interrogatis custodibus, iussit eos abduci; descendensque a Iudaea in Caesaream ibi commorabatur.
44N||12||20||275960	Erat autem iratus Tyriis et Sidoniis; at illi unanimes venerunt ad eum et, persuaso Blasto, qui erat super cubiculum regis, postulabant pacem, eo quod aleretur regio eorum ab annona regis. 
44N||12||21||275970	Statuto autem die, Herodes, vestitus veste regia, sedens pro tribunalicontionabatur ad eos; 
44N||12||22||275980	populus autem acclamabat: “ Dei vox et non hominis! ”. 
44N||12||23||275990	Confestim autem percussit eum angelus Domini, eo quod non dedisset gloriam Deo; et consumptus a vermibus exspiravit.
44N||12||24||276000	Verbum autem Dei crescebat et multiplicabatur. 
44N||12||25||276010	Barnabas autem et Saulus reversi sunt in Ierusalem expleto ministerio, assumpto Ioanne, qui cognominatus est Marcus.
44N||13||1||276020	Erant autem in ecclesia, quae erat Antiochiae, pro phetae et doctores: Barnabas et Simeon, qui vocabatur Niger, et Lucius Cyrenensis et Manaen, qui erat Herodis tetrarchae collactaneus, et Saulus. 
44N||13||2||276030	Ministrantibus autem illis Domino et ieiunantibus, dixit Spiritus Sanctus: “ Separate mihi Barnabam et Saulum in opus, ad quod vocavi eos ”. 
44N||13||3||276040	Tunc ieiunantes et orantes imponentesque eis manus dimiserunt illos.
44N||13||4||276050	Et ipsi quidem missi ab Spiritu Sancto devenerunt Seleuciam et inde navigaverunt Cyprum 
44N||13||5||276060	et, cum venissent Salamina, praedicabant verbum Dei in synagogis Iudaeorum; habebant autem et Ioannem ministrum. 
44N||13||6||276070	Et cum perambulassent universam insulam usque Paphum, invenerunt quendam virum magum pseudoprophetam Iudaeum, cui nomen Bariesu, 
44N||13||7||276080	qui erat cum proconsule Sergio Paulo, viro prudente. Hic, accitis Barnaba et Saulo, quaesivit audire verbum Dei; 
44N||13||8||276090	resistebat autem illis Elymas, magus, sic enim interpretatur nomen eius, quaerens avertere proconsulem a fide. 
44N||13||9||276100	Saulus autem, qui et Paulus, repletus Spiritu Sancto, intuens in eum 
44N||13||10||276110	dixit: “ O plene omni dolo et omni fallacia, fili Diaboli, inimice omnis iustitiae, non desines subvertere vias Domini rectas? 
44N||13||11||276120	Et nunc, ecce manus Domini super te; et eris caecus, non videns solem usque ad tempus ”. Et confestim cecidit in eum caligo et tenebrae, et circumiens quaerebat, qui eum manum darent. 
44N||13||12||276130	Tunc proconsul, cum vidisset factum, credidit admirans super doctrinam Domini.
44N||13||13||276140	Et cum a Papho navigassent, qui erant cum Paulo, venerunt Pergen Pamphyliae; Ioannes autem discedens ab eis reversus est Hierosolymam. 
44N||13||14||276150	Illi vero pertranseuntes, a Perge venerunt Antiochiam Pisidiae, et ingressi synagogam die sabbatorum sederunt. 
44N||13||15||276160	Post lectionem autem Legis et Prophetarum, miserunt principes synagogae ad eos dicentes: “ Viri fratres, si quis est in vobis sermo exhortationis ad plebem, dicite! ”.
44N||13||16||276170	Surgens autem Paulus et manu silentium indicens ait: “ Viri Israelitae et qui timetis Deum, audite. 
44N||13||17||276180	Deus plebis huius Israel elegit patres nostros et plebem exaltavit, cum essent incolae in terra Aegypti, et in brachio excelso eduxit eos ex ea; 
44N||13||18||276190	et per quadraginta fere annorum tempus mores eorum sustinuit in deserto; 
44N||13||19||276200	et destruens gentes septem in terra Chanaan sorte distribuit terram eorum, 
44N||13||20||276210	quasi quadringentos et quinquaginta annos. Et post haec dedit iudices usque ad Samuel prophetam. 
44N||13||21||276220	Et exinde postulaverunt regem, et dedit illis Deus Saul filium Cis, virum de tribu Beniamin, annis quadraginta. 
44N||13||22||276230	Et amoto illo, suscitavit illis David in regem, cui et testimonium perhibens dixit: “Inveni David filium Iesse, virum secundum cor meum, qui faciet omnes voluntates meas”.
44N||13||23||276240	Huius Deus ex semine secundum promissionem eduxit Israel salvatorem Iesum, 
44N||13||24||276250	praedicante Ioanne ante adventum eius baptismum paenitentiae omni populo Israel. 
44N||13||25||276260	Cum impleret autem Ioannes cursum suum, dicebat: “Quid me arbitramini esse? Non sum ego; sed ecce venit post me, cuius non sum dignus calceamenta pedum solvere”.
44N||13||26||276270	Viri fratres, filii generis Abraham et qui in vobis timent Deum, nobis verbum salutis huius missum est. 
44N||13||27||276280	Qui enim habitabant Ierusalem et principes eorum, hunc ignorantes et voces Prophetarum, quae per omne sabbatum leguntur, iudicantes impleverunt; 
44N||13||28||276290	et nullam causam mortis invenientes petierunt a Pilato, ut interficeretur; 
44N||13||29||276300	cumque consummassent omnia, quae de eo scripta erant, deponentes eum de ligno posuerunt in monumento. 
44N||13||30||276310	Deus vero suscitavit eum a mortuis; 
44N||13||31||276320	qui visus est per dies multos his, qui simul ascenderant cum eo de Galilaea in Ierusalem, qui nunc sunt testes eius ad plebem.
44N||13||32||276330	Et nos vobis evangelizamus eam, quae ad patres promissio facta est, 
44N||13||33||276340	quoniam hanc Deus adimplevit filiis eorum, nobis resuscitans Iesum, sicut et in Psalmo secundo scriptum est: “Filius meus es tu; ego hodie genui te”.
44N||13||34||276350	Quod autem suscitaverit eum a mortuis, amplius iam non reversurum in corruptionem, ita dixit: “Dabo vobis sancta David fidelia”.
44N||13||35||276360	Ideoque et in alio dicit: “Non dabis Sanctum tuum videre corruptionem”.
44N||13||36||276370	David enim sua generatione cum administrasset voluntati Dei, dormivit et appositus est ad patres suos et vidit corruptionem; 
44N||13||37||276380	quem vero Deus suscitavit, non vidit corruptionem. 
44N||13||38||276390	Notum igitur sit vobis, viri fratres, quia per hunc vobis remissio peccatorum annuntiatur; ab omnibus, quibus non potuistis in lege Moysi iustificari, 
44N||13||39||276400	in hoc omnis, qui credit, iustificatur. 
44N||13||40||276410	Videte ergo, ne superveniat, quod dictum est in Prophetis:
44N||13||41||276420	“Videte, contemptores, et admiramini et disperdimini, quia opus operor ego in diebus vestris, opus, quod non credetis, si quis enarraverit vobis!” ”.
44N||13||42||276430	Exeuntibus autem illis, rogabant, ut sequenti sabbato loquerentur sibi verba haec. 
44N||13||43||276440	Cumque dimissa esset synagoga, secuti sunt multi Iudaeorum et colentium proselytorum Paulum et Barnabam, qui loquentes suadebant eis, ut permanerent in gratia Dei.
44N||13||44||276450	Sequenti vero sabbato paene universa civitas convenit audire verbum Domini. 
44N||13||45||276460	Videntes autem turbas Iudaei, repleti sunt zelo; et contradicebant his, quae a Paulo dicebantur, blasphemantes.
44N||13||46||276470	Tunc audenter Paulus et Barnabas dixerunt: “ Vobis oportebat primum loqui verbum Dei; sed quoniam repellitis illud et indignos vos iudicatis aeternae vitae, ecce convertimur ad gentes. 
44N||13||47||276480	Sic enim praecepit nobis Dominus: “Posui te in lumen gentium, ut sis in salutem usque ad extremum terrae” ”.
44N||13||48||276490	Audientes autem gentes gaudebant et glorificabant verbum Domini, et crediderunt, quotquot erant praeordinati ad vitam aeternam; 
44N||13||49||276500	ferebatur autem verbum Domini per universam regionem. 
44N||13||50||276510	Iudaei autem concitaverunt honestas inter colentes mulieres et primos civitatis et excitaverunt persecutionem in Paulum et Barnabam et eiecerunt eos de finibus suis. 
44N||13||51||276520	At illi, excusso pulvere pedum in eos, venerunt Iconium; 
44N||13||52||276530	discipuli quoque replebantur gaudio et Spiritu Sancto.
44N||14||1||276540	Factum est autem Iconii, ut eodem modo introirent syna gogam Iudaeorum et ita loquerentur, ut crederet Iudaeorum et Graecorum copiosa multitudo. 
44N||14||2||276550	Qui vero increduli fuerunt Iudaei, suscitaverunt et exacerbaverunt animas gentium adversus fratres. 
44N||14||3||276560	Multo igitur tempore demorati sunt, fiducialiter agentes in Domino, testimonium perhibente verbo gratiae suae, dante signa et prodigia fieri per manus eorum. 
44N||14||4||276570	Divisa est autem multitudo civitatis: et quidam quidem erant cum Iudaeis, quidam vero cum apostolis. 
44N||14||5||276580	Cum autem factus esset impetus gentilium et Iudaeorum cum principibus suis, ut contumeliis afficerent et lapidarent eos, 
44N||14||6||276590	intellegentes confugerunt ad civitates Lycaoniae, Lystram et Derben et ad regionem in circuitu 
44N||14||7||276600	et ibi evangelizantes erant.
44N||14||8||276610	Et quidam vir in Lystris infirmus pedibus sedebat, claudus ex utero matris suae, qui numquam ambulaverat. 
44N||14||9||276620	Hic audivit Paulum loquentem; qui intuitus eum et videns quia haberet fidem, ut salvus fieret, 
44N||14||10||276630	dixit magna voce: “ Surge super pedes tuos rectus! ”. Et exsilivit et ambulabat. 
44N||14||11||276640	Turbae autem cum vidissent, quod fecerat Paulus, levaverunt vocem suam Lycaonice dicentes: “ Dii similes facti hominibus descenderunt ad nos! ”; 
44N||14||12||276650	et vocabant Barnabam Iovem, Paulum vero Mercurium, quoniam ipse erat dux verbi.
44N||14||13||276660	Sacerdos quoque templi Iovis, quod erat ante civitatem, tauros et coronas ad ianuas afferens cum populis, volebat sacrificare. 
44N||14||14||276670	Quod ubi audierunt apostoli Barnabas et Paulus, conscissis tunicis suis, exsilierunt in turbam clamantes 
44N||14||15||276680	et dicentes: “ Viri, quid haec facitis? Et nos mortales sumus similes vobis homines, evangelizantes vobis ab his vanis converti ad Deum vivum, qui fecit caelum et terram et mare et omnia, quae in eis sunt. 
44N||14||16||276690	Qui in praeteritis generationibus permisit omnes gentes ambulare in viis suis; 
44N||14||17||276700	et quidem non sine testimonio semetipsum reliquit benefaciens, de caelo dans vobis pluvias et tempora fructifera, implens cibo et laetitia corda vestra ”. 
44N||14||18||276710	Et haec dicentes vix sedaverunt turbas, ne sibi immolarent. 
44N||14||19||276720	Supervenerunt autem ab Antiochia et Iconio Iudaei et persuasis turbis lapidantesque Paulum trahebant extra civitatem aestimantes eum mortuum esse. 
44N||14||20||276730	Circumdantibus autem eum discipulis, surgens intravit civitatem. Et postera die profectus est cum Barnaba in Derben.
44N||14||21||276740	Cumque evangelizassent civitati illi et docuissent multos, reversi sunt Lystram et Iconium et Antiochiam 
44N||14||22||276750	confirmantes animas discipulorum, exhortantes, ut permanerent in fide, et quoniam per multas tribulationes oportet nos intrare in regnum Dei. 
44N||14||23||276760	Et cum ordinassent illis per singulas ecclesias presbyteros et orassent cum ieiunationibus, commendaverunt eos Domino, in quem crediderant. 
44N||14||24||276770	Transeuntesque Pisidiam venerunt Pamphyliam; 
44N||14||25||276780	et loquentes in Perge verbum descenderunt in Attaliam. 
44N||14||26||276790	Et inde navigaverunt Antiochiam, unde erant traditi gratiae Dei in opus, quod compleverunt.
44N||14||27||276800	Cum autem venissent et congregassent ecclesiam, rettulerunt quanta fecisset Deus cum illis et quia aperuisset gentibus ostium fidei. 
44N||14||28||276810	Morati sunt autem tempus non modicum cum discipulis.
44N||15||1||276820	Et quidam descendentes de Iudaea docebant fratres: “ Nisi circumcidamini secundum morem Moysis, non potestis salvi fieri ”.
44N||15||2||276830	Facta autem seditione et conquisitione non minima Paulo et Barnabae adversum illos, statuerunt, ut ascenderent Paulus et Barnabas et quidam alii ex illis ad apostolos et presbyteros in Ierusalem super hac quaestione. 
44N||15||3||276840	Illi igitur deducti ab ecclesia pertransiebant Phoenicen et Samariam narrantes conversionem gentium et faciebant gaudium magnum omnibus fratribus. 
44N||15||4||276850	Cum autem venissent Hierosolymam, suscepti sunt ab ecclesia et apostolis et presbyteris et annuntiaverunt quanta Deus fecisset cum illis. 
44N||15||5||276860	Surrexerunt autem quidam de haeresi pharisaeorum, qui crediderant, dicentes: “ Oportet circumcidere eos, praecipere quoque servare legem Moysis! ”.
44N||15||6||276870	Conveneruntque apostoli et presbyteri videre de verbo hoc. 
44N||15||7||276880	Cum autem magna conquisitio fieret, surgens Petrus dixit ad eos: “ Viri fratres, vos scitis quoniam ab antiquis diebus in vobis elegit Deus per os meum audire gentes verbum evangelii et credere; 
44N||15||8||276890	et qui novit corda, Deus, testimonium perhibuit illis dans Spiritum Sanctum sicut et nobis; 
44N||15||9||276900	et nihil discrevit inter nos et illos fide purificans corda eorum. 
44N||15||10||276910	Nunc ergo quid tentatis Deum imponere iugum super cervicem discipulorum, quod neque patres nostri neque nos portare potuimus? 
44N||15||11||276920	Sed per gratiam Domini Iesu credimus salvari quemadmodum et illi ”.
44N||15||12||276930	Tacuit autem omnis multitudo, et audiebant Barnabam et Paulum narrantes quanta fecisset Deus signa et prodigia in gentibus per eos. 
44N||15||13||276940	Et postquam tacuerunt, respondit Iacobus dicens: “ Viri fratres, audite me. 
44N||15||14||276950	Simeon narravit quemadmodum primum Deus visitavit sumere ex gentibus populum nomini suo; 
44N||15||15||276960	et huic concordant verba Prophetarum, sicut scriptum est:
44N||15||16||276970	“Post haec revertar et reaedificabo tabernaculum David, quod decidit, et diruta eius reaedificabo et erigam illud.
44N||15||17||276980	ut requirant reliqui hominum Dominum et omnes gentes, super quas invocatum est nomen meum, dicit Dominus faciens haec 
44N||15||18||276990	nota a saeculo”.
44N||15||19||277000	Propter quod ego iudico non inquietari eos, qui ex gentibus convertuntur ad Deum, 
44N||15||20||277010	sed scribere ad eos, ut abstineant se a contaminationibus simulacrorum et fornicatione et suffocato et sanguine. 
44N||15||21||277020	Moyses enim a generationibus antiquis habet in singulis civitatibus, qui eum praedicent in synagogis, ubi per omne sabbatum legitur ”.
44N||15||22||277030	Tunc placuit apostolis et presbyteris cum omni ecclesia electos viros ex eis mittere Antiochiam cum Paulo et Barnaba: Iudam, qui cognominatur Barsabbas, et Silam, viros primos in fratribus, 
44N||15||23||277040	scribentes per manum eorum: “ Apostoli et presbyteri fratres his, qui sunt Antiochiae et Syriae et Ciliciae, fratribus ex gentibus, salutem! 
44N||15||24||277050	Quoniam audivimus quia quidam ex nobis, quibus non mandavimus, exeuntes turbaverunt vos verbis evertentes animas vestras, 
44N||15||25||277060	placuit nobis collectis in unum eligere viros et mittere ad vos cum carissimis nobis Barnaba et Paulo, 
44N||15||26||277070	hominibus, qui tradiderunt animas suas pro nomine Domini nostri Iesu Christi. 
44N||15||27||277080	Misimus ergo Iudam et Silam, qui et ipsi verbis referent eadem. 
44N||15||28||277090	Visum est enim Spiritui Sancto et nobis nihil ultra imponere vobis oneris quam haec necessario: 
44N||15||29||277100	abstinere ab idolothytis et sanguine et suffocatis et fornicatione; a quibus custodientes vos bene agetis. Valete ”.
44N||15||30||277110	Illi igitur dimissi descenderunt Antiochiam et, congregata multitudine, tradiderunt epistulam; 
44N||15||31||277120	quam cum legissent, gavisi sunt super consolatione. 
44N||15||32||277130	Iudas quoque et Silas, cum et ipsi essent prophetae, verbo plurimo consolati sunt fratres et confirmaverunt. 
44N||15||33||277140	Facto autem tempore, dimissi sunt cum pace a fratribus ad eos, qui miserant illos. 
44N||15||34||277150	
44N||15||35||277160	Paulus autem et Barnabas demorabantur Antiochiae docentes et evangelizantes cum aliis pluribus verbum Domini.
44N||15||36||277170	Post aliquot autem dies dixit ad Barnabam Paulus: “ Revertentes visitemus fratres per universas civitates, in quibus praedicavimus verbum Domini, quomodo se habeant ”. 
44N||15||37||277180	Barnabas autem volebat secum assumere et Ioannem, qui cognominatur Marcus; 
44N||15||38||277190	Paulus autem iudicabat eum, qui discessisset ab eis a Pamphylia et non isset cum eis in opus, non debere recipi eum. 
44N||15||39||277200	Facta est autem exacerbatio, ita ut discederent ab invicem, et Barnabas, assumpto Marco, navigaret Cyprum. 
44N||15||40||277210	Paulus vero, electo Sila, profectus est, traditus gratiae Domini a fratribus; 
44N||15||41||277220	perambulabat autem Syriam et Ciliciam confirmans ecclesias.
44N||16||1||277230	Pervenit autem in Derben et Lystram. Et ecce discipulus quidam erat ibi nomine Timotheus, filius mulieris Iudaeae fidelis, patre autem Graeco; 
44N||16||2||277240	huic testimonium reddebant, qui in Lystris erant et Iconii fratres. 
44N||16||3||277250	Hunc voluit Paulus secum proficisci et assumens circumcidit eum propter Iudaeos, qui erant in illis locis; sciebant enim omnes quod pater eius Graecus esset. 
44N||16||4||277260	Cum autem pertransirent civitates, tradebant eis custodire dogmata, quae erant decreta ab apostolis et presbyteris, qui essent Hierosolymis. 
44N||16||5||277270	Ecclesiae quidem confirmabantur fide et abundabant numero cotidie.
44N||16||6||277280	Transierunt autem Phrygiam et Galatiae regionem, vetati a Sancto Spiritu loqui verbum in Asia; 
44N||16||7||277290	cum venissent autem circa Mysiam, tentabant ire Bithyniam, et non permisit eos Spiritus Iesu; 
44N||16||8||277300	cum autem praeterissent Mysiam, descenderunt Troadem. 
44N||16||9||277310	Et visio per noctem Paulo ostensa est: vir Macedo quidam erat stans et deprecans eum et dicens: “ Transiens in Macedoniam, adiuva nos! ”. 
44N||16||10||277320	Ut autem visum vidit, statim quaesivimus proficisci in Macedoniam, certi facti quia vocasset nos Deus evangelizare eis.
44N||16||11||277330	Navigantes autem a Troade recto cursu venimus Samothraciam et sequenti die Neapolim 
44N||16||12||277340	et inde Philippos, quae est prima partis Macedoniae civitas, colonia. Eramus autem in hac urbe diebus aliquot commorantes. 
44N||16||13||277350	Die autem sabbatorum egressi sumus foras portam iuxta flumen, ubi putabamus orationem esse, et sedentes loquebamur mulieribus, quae convenerant. 
44N||16||14||277360	Et quaedam mulier nomine Lydia, purpuraria civitatis Thyatirenorum colens Deum, audiebat, cuius Dominus aperuit cor intendere his, quae dicebantur a Paulo. 
44N||16||15||277370	Cum autem baptizata esset et domus eius, deprecata est dicens: “ Si iudicastis me fidelem Domino esse, introite in domum meam et manete ”; et coegit nos.
44N||16||16||277380	Factum est autem, euntibus nobis ad orationem, puellam quandam habentem spiritum pythonem obviare nobis, quae quaestum magnum praestabat dominis suis divinando. 
44N||16||17||277390	Haec subsecuta Paulum et nos clamabat dicens: “ Isti homines servi Dei Altissimi sunt, qui annuntiant vobis viam salutis ”. 
44N||16||18||277400	Hoc autem faciebat multis diebus. Dolens autem Paulus et conversus spiritui dixit: “ Praecipio tibi in nomine Iesu Christi exire ab ea ”; et exiit eadem hora. 
44N||16||19||277410	Videntes autem domini eius quia exivit spes quaestus eorum, apprehendentes Paulum et Silam traxerunt in forum ad principes; 
44N||16||20||277420	et producentes eos magistratibus dixerunt: “ Hi homines conturbant civitatem nostram, cum sint Iudaei, 
44N||16||21||277430	et annuntiant mores, quos non licet nobis suscipere neque facere, cum simus Romani ”. 
44N||16||22||277440	Et concurrit plebs adversus eos; et magistratus, scissis tunicis eorum, iusserunt virgis caedi 
44N||16||23||277450	et, cum multas plagas eis imposuissent, miserunt eos in carcerem, praecipientes custodi, ut caute custodiret eos; 
44N||16||24||277460	qui cum tale praeceptum accepisset, misit eos in interiorem carcerem et pedes eorum strinxit in ligno.
44N||16||25||277470	Media autem nocte, Paulus et Silas orantes laudabant Deum, et audiebant eos, qui in custodia erant; 
44N||16||26||277480	subito vero terraemotus factus est magnus, ita ut moverentur fundamenta carceris, et aperta sunt statim ostia omnia, et universorum vincula soluta sunt. 
44N||16||27||277490	Expergefactus autem custos carceris et videns apertas ianuas carceris, evaginato gladio volebat se interficere, aestimans fugisse vinctos. 
44N||16||28||277500	Clamavit autem Paulus magna voce dicens: “ Nihil feceris tibi mali; universi enim hic sumus ”. 
44N||16||29||277510	Petitoque lumine, intro cucurrit et tremefactus procidit Paulo et Silae; 
44N||16||30||277520	et producens eos foras ait: “ Domini, quid me oportet facere, ut salvus fiam? ”. 
44N||16||31||277530	At illi dixerunt: “ Crede in Domino Iesu et salvus eris tu et domus tua ”. 
44N||16||32||277540	Et locuti sunt ei verbum Domini cum omnibus, qui erant in domo eius. 
44N||16||33||277550	Et tollens eos in illa hora noctis lavit eos a plagis, et baptizatus est ipse et omnes eius continuo; 
44N||16||34||277560	cumque perduxisset eos in domum, apposuit mensam et laetatus est cum omni domo sua credens Deo.
44N||16||35||277570	Et cum dies factus esset, miserunt magistratus lictores dicentes: “ Dimitte homines illos! ”. 
44N||16||36||277580	Nuntiavit autem custos carceris verba haec Paulo: “ Miserunt magistratus, ut dimittamini; nunc igitur exeuntes ite in pace ”. 
44N||16||37||277590	Paulus autem dixit eis: “ Caesos nos publice, indemnatos, cum homines Romani essemus, miserunt in carcerem; et nunc occulte nos eiciunt? Non ita, sed veniant et ipsi nos educant ”. 
44N||16||38||277600	Nuntiaverunt autem magistratibus lictores verba haec. Timueruntque audito quod Romani essent; 
44N||16||39||277610	et venientes deprecati sunt eos et educentes rogabant, ut egrederentur urbem. 
44N||16||40||277620	Exeuntes autem de carcere introierunt ad Lydiam et, visis fratribus, consolati sunt eos et profecti sunt.
44N||17||1||277630	Cum autem perambulassent Amphipolim et Apolloniam, venerunt Thessalonicam, ubi erat synagoga Iudaeorum. 
44N||17||2||277640	Secundum consuetudinem autem suam Paulus introivit ad eos et per sabbata tria disserebat eis de Scripturis 
44N||17||3||277650	adaperiens et comprobans quia Christum oportebat pati et resurgere a mortuis, et: “ Hic est Christus, Iesus, quem ego annuntio vobis ”. 
44N||17||4||277660	Et quidam ex eis crediderunt et adiuncti sunt Paulo et Silae et de colentibus Graecis multitudo magna et mulieres nobiles non paucae. 
44N||17||5||277670	Zelantes autem Iudaei assumentesque de foro viros quosdam malos et turba facta concitaverunt civitatem; et assistentes domui Iasonis quaerebant eos producere in populum. 
44N||17||6||277680	Et cum non invenissent eos, trahebant Iasonem et quosdam fratres ad politarchas clamantes: “ Qui orbem concitaverunt, isti et huc venerunt, 
44N||17||7||277690	quos suscepit Iason; et hi omnes contra decreta Caesaris faciunt, regem alium dicentes esse, Iesum ”. 
44N||17||8||277700	Concitaverunt autem plebem et politarchas audientes haec; 
44N||17||9||277710	et accepto satis ab Iasone et a ceteris, dimiserunt eos.
44N||17||10||277720	Fratres vero confestim per noctem dimiserunt Paulum et Silam in Beroeam; qui cum advenissent, in synagogam Iudaeorum introierunt. 
44N||17||11||277730	Hi autem erant nobiliores eorum, qui sunt Thessalonicae, qui susceperunt verbum cum omni aviditate, cotidie scrutantes Scripturas, si haec ita se haberent. 
44N||17||12||277740	Et multi quidem crediderunt ex eis et Graecarum mulierum honestarum et virorum non pauci. 
44N||17||13||277750	Cum autem cognovissent in Thessalonica Iudaei quia et Beroeae annuntiatum est a Paulo verbum Dei, venerunt et illuc commoventes et turbantes multitudinem. 
44N||17||14||277760	Statimque tunc Paulum dimiserunt fratres, ut iret usque ad mare; Silas autem et Timotheus remanserunt ibi. 
44N||17||15||277770	Qui autem deducebant Paulum, perduxerunt usque Athenas; et accepto mandato ad Silam et Timotheum, ut quam celerrime venirent ad illum, profecti sunt.
44N||17||16||277780	Paulus autem cum Athenis eos exspectaret, irritabatur spiritus eius in ipso videns idololatriae deditam civitatem. 
44N||17||17||277790	Disputabat igitur in synagoga cum Iudaeis et colentibus et in foro per omnes dies ad eos, qui aderant. 
44N||17||18||277800	Quidam autem ex Epicureis et Stoicis philosophi disserebant cum eo. Et quidam dicebant: “ Quid vult seminiverbius hic dicere? ”; alii vero: “ Novorum daemoniorum videtur annuntiator esse ”, quia Iesum et resurrectionem evangelizabat. 
44N||17||19||277810	Et apprehensum eum ad Areopagum duxerunt dicentes: “ Possumus scire quae est haec nova, quae a te dicitur, doctrina? 
44N||17||20||277820	Mira enim quaedam infers auribus nostris; volumus ergo scire quidnam velint haec esse ”. 
44N||17||21||277830	Athenienses autem omnes et advenae hospites ad nihil aliud vacabant nisi aut dicere aut audire aliquid novi.
44N||17||22||277840	Stans autem Paulus in medio Areopagi ait: “ Viri Athenienses, per omnia quasi superstitiosiores vos video; 
44N||17||23||277850	praeteriens enim et videns simulacra vestra inveni et aram, in qua scriptum erat: “Ignoto deo”. Quod ergo ignorantes colitis, hoc ego annuntio vobis. 
44N||17||24||277860	Deus, qui fecit mundum et omnia, quae in eo sunt, hic, caeli et terrae cum sit Dominus, non in manufactis templis inhabitat 
44N||17||25||277870	nec manibus humanis colitur indigens aliquo, cum ipse det omnibus vitam et inspirationem et omnia; 
44N||17||26||277880	fecitque ex uno omne genus hominum inhabitare super universam faciem terrae, definiens statuta tempora et terminos habitationis eorum, 
44N||17||27||277890	quaerere Deum, si forte attrectent eum et inveniant, quamvis non longe sit ab unoquoque nostrum. 
44N||17||28||277900	In ipso enim vivimus et movemur et sumus, sicut et quidam vestrum poetarum dixerunt: “Ipsius enim et genus sumus”.
44N||17||29||277910	Genus ergo cum simus Dei, non debemus aestimare auro aut argento aut lapidi, sculpturae artis et cogitationis hominis, divinum esse simile. 
44N||17||30||277920	Et tempora quidem ignorantiae despiciens Deus, nunc annuntiat hominibus, ut omnes ubique paenitentiam agant, 
44N||17||31||277930	eo quod statuit diem, in qua iudicaturus est orbem in iustitia in viro, quem constituit, fidem praebens omnibus suscitans eum a mortuis ”.
44N||17||32||277940	Cum audissent autem resurrectionem mortuorum, quidam quidem irridebant, quidam vero dixerunt: “ Audiemus te de hoc iterum ”. 
44N||17||33||277950	Sic Paulus exivit de medio eorum. 
44N||17||34||277960	Quidam vero viri adhaerentes ei crediderunt; in quibus et Dionysius Areopagita et mulier nomine Damaris et alii cum eis.
44N||18||1||277970	Post haec discedens ab Athe nis venit Corinthum. 
44N||18||2||277980	Et in veniens quendam Iudaeum nomine Aquilam, Ponticum genere, qui nuper venerat ab Italia, et Priscillam uxorem eius, eo quod praecepisset Claudius discedere omnes Iudaeos a Roma, accessit ad eos 
44N||18||3||277990	et, quia eiusdem erat artis, manebat apud eos et operabatur; erant autem scenofactoriae artis. 
44N||18||4||278000	Disputabat autem in synagoga per omne sabbatum suadebatque Iudaeis et Graecis.
44N||18||5||278010	Cum venissent autem de Macedonia Silas et Timotheus, instabat verbo Paulus testificans Iudaeis esse Christum Iesum. 
44N||18||6||278020	Contradicentibus autem eis et blasphemantibus, excutiens vestimenta dixit ad eos: “ Sanguis vester super caput vestrum! Mundus ego. Ex hoc nunc ad gentes vadam ”. 
44N||18||7||278030	Et migrans inde intravit in domum cuiusdam nomine Titi Iusti, colentis Deum, cuius domus erat coniuncta synagogae. 
44N||18||8||278040	Crispus autem archisynagogus credidit Domino cum omni domo sua, et multi Corinthiorum audientes credebant et baptizabantur.
44N||18||9||278050	Dixit autem Dominus nocte per visionem Paulo: “ Noli timere, sed loquere et ne taceas, 
44N||18||10||278060	quia ego sum tecum, et nemo apponetur tibi, ut noceat te, quoniam populus est mihi multus in hac civitate ”.
44N||18||11||278070	Sedit autem annum et sex menses docens apud eos verbum Dei.
44N||18||12||278080	Gallione autem proconsule Achaiae, insurrexerunt uno animo Iudaei in Paulum et adduxerunt eum ad tribunal 
44N||18||13||278090	dicentes: “ Contra legem hic persuadet hominibus colere Deum ”. 
44N||18||14||278100	Incipiente autem Paulo aperire os, dixit Gallio ad Iudaeos: “ Si quidem esset iniquum aliquid aut facinus pessimum, o Iudaei, merito vos sustinerem; 
44N||18||15||278110	si vero quaestiones sunt de verbo et nominibus et lege vestra, vos ipsi videritis; iudex ego horum nolo esse ”. 
44N||18||16||278120	Et minavit eos a tribunali. 
44N||18||17||278130	Apprehendentes autem omnes Sosthenen, principem synagogae, percutiebant ante tribunal; et nihil horum Gallioni curae erat.
44N||18||18||278140	Paulus vero, cum adhuc sustinuisset dies multos, fratribus valefaciens navigabat Syriam, et cum eo Priscilla et Aquila, qui sibi totonderat in Cenchreis caput; habebat enim votum. 
44N||18||19||278150	Deveneruntque Ephesum, et illos ibi reliquit; ipse vero ingressus synagogam disputabat cum Iudaeis. 
44N||18||20||278160	Rogantibus autem eis, ut ampliore tempore maneret, non consensit, 
44N||18||21||278170	sed valefaciens et dicens: “ Iterum revertar ad vos Deo volente ”, navigavit ab Epheso; 
44N||18||22||278180	et descendens Caesaream ascendit et salutavit ecclesiam et descendit Antiochiam.
44N||18||23||278190	Et facto ibi aliquanto tempore, profectus est perambulans ex ordine Galaticam regionem et Phrygiam, confirmans omnes discipulos.
44N||18||24||278200	Iudaeus autem quidam Apollo nomine, Alexandrinus natione, vir eloquens, devenit Ephesum, potens in Scripturis. 
44N||18||25||278210	Hic erat catechizatus viam Domini; et fervens spiritu loquebatur et docebat diligenter ea, quae sunt de Iesu, sciens tantum baptisma Ioannis. 
44N||18||26||278220	Hic ergo coepit fiducialiter agere in synagoga; quem cum audissent Priscilla et Aquila, assumpserunt eum et diligentius exposuerunt ei viam Dei. 
44N||18||27||278230	Cum autem vellet transire in Achaiam, exhortati fratres scripserunt discipulis, ut susciperent eum; qui cum venisset, contulit multum his, qui crediderant per gratiam; 
44N||18||28||278240	vehementer enim Iudaeos revincebat publice, ostendens per Scripturas esse Christum Iesum.
44N||19||1||278250	Factum est autem, cum Apollo esset Corinthi, ut Paulus, peragratis superioribus partibus, veniret Ephesum et inveniret quosdam discipulos; 
44N||19||2||278260	dixitque ad eos: “ Si Spiritum Sanctum accepistis credentes? ”. At illi ad eum: “ Sed neque, si Spiritus Sanctus est, audivimus ”. 
44N||19||3||278270	Ille vero ait: “ In quo ergo baptizati estis? ”. Qui dixerunt: “ In Ioannis baptismate ”. 
44N||19||4||278280	Dixit autem Paulus: “ Ioannes baptizavit baptisma paenitentiae, populo dicens in eum, qui venturus esset post ipsum ut crederent, hoc est in Iesum ”. 
44N||19||5||278290	His auditis, baptizati sunt in nomine Domini Iesu; 
44N||19||6||278300	et cum imposuisset illis manus Paulus, venit Spiritus Sanctus super eos, et loquebantur linguis et prophetabant. 
44N||19||7||278310	Erant autem omnes viri fere duodecim.
44N||19||8||278320	Introgressus autem synagogam cum fiducia loquebatur per tres menses disputans et suadens de regno Dei. 
44N||19||9||278330	Cum autem quidam indurarentur et non crederent maledicentes viam coram multitudine, discedens ab eis segregavit discipulos, cotidie disputans in schola Tyranni. 
44N||19||10||278340	Hoc autem factum est per biennium, ita ut omnes, qui habitabant in Asia, audirent verbum Domini, Iudaei atque Graeci.
44N||19||11||278350	Virtutesque non quaslibet Deus faciebat per manus Pauli, 
44N||19||12||278360	ita ut etiam super languidos deferrentur a corpore eius sudaria vel semicinctia, et recederent ab eis languores, et spiritus nequam egrederentur.
44N||19||13||278370	Tentaverunt autem quidam et de circumeuntibus Iudaeis exorcistis invocare super eos, qui habebant spiritus malos, nomen Domini Iesu dicentes: “ Adiuro vos per Iesum, quem Paulus praedicat ”. 
44N||19||14||278380	Erant autem cuiusdam Scevae Iudaei principis sacerdotum septem filii, qui hoc faciebant. 
44N||19||15||278390	Respondens autem spiritus nequam dixit eis: “ Iesum novi et Paulum scio; vos autem qui estis? ”. 
44N||19||16||278400	Et insiliens homo in eos, in quo erat spiritus malus, dominatus amborum invaluit contra eos, ita ut nudi et vulnerati effugerent de domo illa. 
44N||19||17||278410	Hoc autem notum factum est omnibus Iudaeis atque Graecis, qui habitabant Ephesi, et cecidit timor super omnes illos, et magnificabatur nomen Domini Iesu. 
44N||19||18||278420	Multique credentium veniebant confitentes et annuntiantes actus suos. 
44N||19||19||278430	Multi autem ex his, qui fuerant curiosa sectati, conferentes libros combusserunt coram omnibus; et computaverunt pretia illorum et invenerunt argenti quinquaginta milia. 
44N||19||20||278440	Ita fortiter verbum Domini crescebat et convalescebat.
44N||19||21||278450	His autem expletis, proposuit Paulus in Spiritu, transita Macedonia et Achaia, ire Hierosolymam, dicens: “ Postquam fuero ibi, oportet me et Romam videre ”. 
44N||19||22||278460	Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.
44N||19||23||278470	Facta est autem in illo tempore turbatio non minima de via. 
44N||19||24||278480	Demetrius enim quidam nomine, argentarius, faciens aedes argenteas Dianae praestabat artificibus non modicum quaestum; 
44N||19||25||278490	quos congregans et eos, qui eiusmodi erant opifices, dixit: “ Viri, scitis quia de hoc artificio acquisitio est nobis; 
44N||19||26||278500	et videtis et auditis quia non solum Ephesi, sed paene totius Asiae Paulus hic suadens avertit multam turbam dicens quoniam non sunt dii, qui manibus fiunt. 
44N||19||27||278510	Non solum autem haec periclitatur nobis pars in redargutionem venire, sed et magnae deae Dianae templum in nihilum reputari, et destrui incipiet maiestas eius, quam tota Asia et orbis colit ”.
44N||19||28||278520	His auditis, repleti sunt ira et clamabant dicentes: “ Magna Diana Ephesiorum! ”; 
44N||19||29||278530	et impleta est civitas confusione, et impetum fecerunt uno animo in theatrum, rapto Gaio et Aristarcho Macedonibus, comitibus Pauli. 
44N||19||30||278540	Paulo autem volente intrare in populum, non permiserunt discipuli; 
44N||19||31||278550	quidam autem de Asiarchis, qui erant amici eius, miserunt ad eum rogantes, ne se daret in theatrum. 
44N||19||32||278560	Alii autem aliud clamabant; erat enim ecclesia confusa, et plures nesciebant qua ex causa convenissent.
44N||19||33||278570	De turba autem instruxerunt Alexandrum, propellentibus eum Iudaeis; Alexander ergo, manu silentio postulato, volebat rationem reddere populo. 
44N||19||34||278580	Quem ut cognoverunt Iudaeum esse, vox facta est una omnium quasi per horas duas clamantium: “ Magna Diana Ephesiorum ”. 
44N||19||35||278590	Et cum sedasset scriba turbam, dixit: “ Viri Ephesii, quis enim est hominum, qui nesciat Ephesiorum civitatem cultricem esse magnae Dianae et simulacri a Iove delapsi? 
44N||19||36||278600	Cum ergo his contradici non possit, oportet vos sedatos esse et nihil temere agere. 
44N||19||37||278610	Adduxistis enim homines istos neque sacrilegos neque blasphemantes deam nostram. 
44N||19||38||278620	Quod si Demetrius et, qui cum eo sunt, artifices habent adversus aliquem causam, conventus forenses aguntur, et proconsules sunt: accusent invicem. 
44N||19||39||278630	Si quid autem ulterius quaeritis, in legitima ecclesia poterit absolvi. 
44N||19||40||278640	Nam et periclitamur argui seditionis hodiernae, cum nullus obnoxius sit, de quo non possimus reddere rationem concursus istius ”. Et cum haec dixisset, dimisit ecclesiam.
44N||20||1||278650	Postquam autem cessavit tumultus, accersitis Paulus discipulis et exhortatus eos, valedixit et profectus est, ut iret in Macedoniam. 
44N||20||2||278660	Cum autem perambulasset partes illas et exhortatus eos fuisset multo sermone, venit ad Graeciam; 
44N||20||3||278670	cumque fecisset menses tres, factae sunt illi insidiae a Iudaeis navigaturo in Syriam, habuitque consilium, ut reverteretur per Macedoniam. 
44N||20||4||278680	Comitabatur autem eum Sopater Pyrrhi Beroeensis, Thessalonicensium vero Aristarchus et Secundus et Gaius Derbeus et Timotheus, Asiani vero Tychicus et Trophimus. 
44N||20||5||278690	Hi cum praecessissent, sustinebant nos Troade; 
44N||20||6||278700	nos vero navigavimus post dies Azymorum a Philippis et venimus ad eos Troadem in diebus quinque, ubi demorati sumus diebus septem.
44N||20||7||278710	In una autem sabbatorum, cum convenissemus ad frangendum panem, Paulus disputabat eis, profecturus in crastinum, protraxitque sermonem usque in mediam noctem. 
44N||20||8||278720	Erant autem lampades copiosae in cenaculo, ubi eramus congregati; 
44N||20||9||278730	sedens autem quidam adulescens nomine Eutychus super fenestram, cum mergeretur somno gravi, disputante diutius Paulo, eductus somno cecidit de tertio cenaculo deorsum et sublatus est mortuus. 
44N||20||10||278740	Cum descendisset autem Paulus, incubuit super eum et complexus dixit: “ Nolite turbari, anima enim ipsius in eo est! ”. 
44N||20||11||278750	Ascendens autem frangensque panem et gustans satisque allocutus usque in lucem, sic profectus est. 
44N||20||12||278760	Adduxerunt autem puerum viventem et consolati sunt non minime.
44N||20||13||278770	Nos autem praecedentes navi enavigavimus in Asson, inde suscepturi Paulum; sic enim disposuerat volens ipse per terram iter facere. 
44N||20||14||278780	Cum autem convenisset nos in Asson, assumpto eo, venimus Mitylenen 
44N||20||15||278790	et inde navigantes sequenti die pervenimus contra Chium et alia applicuimus Samum et sequenti venimus Miletum. 
44N||20||16||278800	Proposuerat enim Paulus transnavigare Ephesum, ne qua mora illi fieret in Asia; festinabat enim, si possibile sibi esset, ut diem Pentecosten faceret Hierosolymis.
44N||20||17||278810	A Mileto autem mittens Ephesum convocavit presbyteros ecclesiae. 
44N||20||18||278820	Qui cum venissent ad eum, dixit eis: “ Vos scitis a prima die, qua ingressus sum in Asiam, qualiter vobiscum per omne tempus fuerim, 
44N||20||19||278830	serviens Domino cum omni humilitate et lacrimis et tentationibus, quae mihi acciderunt in insidiis Iudaeorum; 
44N||20||20||278840	quomodo nihil subtraxerim utilium, quominus annuntiarem vobis et docerem vos publice et per domos, 
44N||20||21||278850	testificans Iudaeis atque Graecis in Deum paenitentiam et fidem in Dominum nostrum Iesum. 
44N||20||22||278860	Et nunc ecce alligatus ego Spiritu vado in Ierusalem, quae in ea eventura sint mihi ignorans, 
44N||20||23||278870	nisi quod Spiritus Sanctus per omnes civitates protestatur mihi dicens quoniam vincula et tribulationes me manent. 
44N||20||24||278880	Sed nihili facio animam meam pretiosam mihi, dummodo consummem cursum meum et ministerium, quod accepi a Domino Iesu, testificari evangelium gratiae Dei.
44N||20||25||278890	Et nunc ecce ego scio quia amplius non videbitis faciem meam vos omnes, per quos transivi praedicans regnum; 
44N||20||26||278900	quapropter contestor vos hodierna die, quia mundus sum a sanguine omnium; 
44N||20||27||278910	non enim subterfugi, quominus annuntiarem omne consilium Dei vobis. 
44N||20||28||278920	Attendite vobis et universo gregi, in quo vos Spiritus Sanctus posuit episcopos, pascere ecclesiam Dei, quam acquisivit sanguine suo. 
44N||20||29||278930	Ego scio quoniam intrabunt post discessionem meam lupi graves in vos non parcentes gregi; 
44N||20||30||278940	et ex vobis ipsis exsurgent viri loquentes perversa, ut abstrahant discipulos post se. 
44N||20||31||278950	Propter quod vigilate, memoria retinentes quoniam per triennium nocte et die non cessavi cum lacrimis monens unumquemque vestrum.
44N||20||32||278960	Et nunc commendo vos Deo et verbo gratiae ipsius, qui potens est aedificare et dare hereditatem in sanctificatis omnibus. 
44N||20||33||278970	Argentum aut aurum aut vestem nullius concupivi; 
44N||20||34||278980	ipsi scitis quoniam ad ea, quae mihi opus erant et his, qui mecum sunt, ministraverunt manus istae. 
44N||20||35||278990	Omnia ostendi vobis quoniam sic laborantes oportet suscipere infirmos, ac meminisse verborum Domini Iesu, quoniam ipse dixit: “Beatius est magis dare quam accipere!” ”.
44N||20||36||279000	Et cum haec dixisset, positis genibus suis, cum omnibus illis oravit. 
44N||20||37||279010	Magnus autem fletus factus est omnium; et procumbentes super collum Pauli osculabantur eum 
44N||20||38||279020	dolentes maxime in verbo, quod dixerat, quoniam amplius faciem eius non essent visuri. Et deducebant eum ad navem.
44N||21||1||279030	Cum autem factum esset, ut navigaremus abstracti ab eis, recto cursu venimus Cho et sequenti die Rhodum et inde Patara; 
44N||21||2||279040	et cum invenissemus navem transfretantem in Phoenicen, ascendentes navigavimus. 
44N||21||3||279050	Cum paruissemus autem Cypro, et relinquentes eam ad sinistram navigabamus in Syriam et venimus Tyrum, ibi enim navis erat expositura onus. 
44N||21||4||279060	Inventis autem discipulis, mansimus ibi diebus septem; qui Paulo dicebant per Spiritum, ne iret Hierosolymam. 
44N||21||5||279070	Et explicitis diebus, profecti ibamus, deducentibus nos omnibus cum uxoribus et filiis usque foras civitatem; et positis genibus in litore orantes, 
44N||21||6||279080	valefecimus invicem et ascendimus in navem; illi autem redierunt in sua. 
44N||21||7||279090	Nos vero, navigatione explicita, a Tyro devenimus Ptolemaida et, salutatis fratribus, mansimus die una apud illos.
44N||21||8||279100	Alia autem die profecti venimus Caesaream et intrantes in domum Philippi evangelistae, qui erat de septem, mansimus apud eum. 
44N||21||9||279110	Huic autem erant filiae quattuor virgines prophetantes. 
44N||21||10||279120	Et cum moraremur plures dies, supervenit quidam a Iudaea propheta nomine Agabus; 
44N||21||11||279130	is cum venisset ad nos et tulisset zonam Pauli, alligans sibi pedes et manus dixit: “ Haec dicit Spiritus Sanctus: Virum, cuius est zona haec, sic alligabunt in Ierusalem Iudaei et tradent in manus gentium ”. 
44N||21||12||279140	Quod cum audissemus, rogabamus nos et, qui loci illius erant, ne ipse ascenderet Ierusalem. 
44N||21||13||279150	Tunc respondit Paulus: “ Quid facitis flentes et affligentes cor meum? Ego enim non solum alligari sed et mori in Ierusalem paratus sum propter nomen Domini Iesu ”. 
44N||21||14||279160	Et cum ei suadere non possemus, quievimus dicentes: “ Domini voluntas fiat! ”.
44N||21||15||279170	Post dies autem istos praeparati ascendebamus Hierosolymam; 
44N||21||16||279180	venerunt autem et ex discipulis a Caesarea nobiscum adducentes apud quem hospitaremur, Mnasonem quendam Cyprium, antiquum discipulum.
44N||21||17||279190	Et cum venissemus Hierosolymam, libenter exceperunt nos fratres. 
44N||21||18||279200	Sequenti autem die introibat Paulus nobiscum ad Iacobum, omnesque collecti sunt presbyteri. 
44N||21||19||279210	Quos cum salutasset, narrabat per singula, quae fecisset Deus in gentibus per ministerium ipsius. 
44N||21||20||279220	At illi cum audissent, glorificabant Deum dixeruntque ei: “ Vides, frater, quot milia sint in Iudaeis, qui crediderunt, et omnes aemulatores sunt legis; 
44N||21||21||279230	audierunt autem de te quia discessionem doceas a Moyse omnes, qui per gentes sunt, Iudaeos, dicens non debere circumcidere eos filios suos neque secundum consuetudines ambulare. 
44N||21||22||279240	Quid ergo est? Utique audient te supervenisse. 
44N||21||23||279250	Hoc ergo fac, quod tibi dicimus. Sunt nobis viri quattuor votum habentes super se; 
44N||21||24||279260	his assumptis, sanctifica te cum illis et impende pro illis, ut radant capita, et scient omnes quia, quae de te audierunt, nihil sunt, sed ambulas et ipse custodiens legem. 
44N||21||25||279270	De his autem, qui crediderunt, gentibus nos scripsimus iudicantes, ut abstineant ab idolothyto et sanguine et suffocato et fornicatione ”.
44N||21||26||279280	Tunc Paulus, assumptis viris, postera die purificatus cum illis intravit in templum annuntians expletionem dierum purificationis, donec offerretur pro unoquoque eorum oblatio.
44N||21||27||279290	Dum autem septem dies consummarentur, hi, qui de Asia erant, Iudaei cum vidissent eum in templo, concitaverunt omnem turbam et iniecerunt ei manus 
44N||21||28||279300	clamantes: “ Viri Israelitae, adiuvate! Hic est homo, qui adversus populum et legem et locum hunc omnes ubique docens, insuper et Graecos induxit in templum et polluit sanctum locum istum ”. 
44N||21||29||279310	Viderant enim Trophimum Ephesium in civitate cum ipso, quem aestimabant quoniam in templum induxisset Paulus. 
44N||21||30||279320	Commotaque est civitas tota, et facta est concursio populi, et apprehendentes Paulum trahebant eum extra templum, et statim clausae sunt ianuae. 
44N||21||31||279330	Quaerentibus autem eum occidere, nuntiatum est tribuno cohortis quia tota confunditur Ierusalem, 
44N||21||32||279340	qui statim, assumptis militibus et centurionibus, decucurrit ad illos; qui cum vidissent tribunum et milites, cessaverunt percutere Paulum. 
44N||21||33||279350	Tunc accedens tribunus apprehendit eum et iussit alligari catenis duabus et interrogabat quis esset et quid fecisset. 
44N||21||34||279360	Alii autem aliud clamabant in turba; et cum non posset certum cognoscere prae tumultu, iussit duci eum in castra. 
44N||21||35||279370	Et cum venisset ad gradus, contigit ut portaretur a militibus propter vim turbae; 
44N||21||36||279380	sequebatur enim multitudo populi clamantes: “ Tolle eum! ”.
44N||21||37||279390	Et cum coepisset induci in castra, Paulus dicit tribuno: “ Si licet mihi loqui aliquid ad te? ”. Qui dixit: “ Graece nosti? 
44N||21||38||279400	Nonne tu es Aegyptius, qui ante hos dies tumultum concitasti et eduxisti in desertum quattuor milia virorum sicariorum? ”. 
44N||21||39||279410	Et dixit Paulus: “ Ego homo sum quidem Iudaeus a Tarso Ciliciae, non ignotae civitatis municeps; rogo autem te, permitte mihi loqui ad populum ”. 
44N||21||40||279420	Et cum ille permisisset, Paulus stans in gradibus annuit manu ad plebem et, magno silentio facto, allocutus est Hebraea lingua dicens:
44N||22||1||279430	“ Viri fratres et patres, audi te a me, quam ad vos nunc reddo, rationem ”. 
44N||22||2||279440	Cum audissent autem quia Hebraea lingua loquebatur ad illos, magis praestiterunt silentium. Et dixit: 
44N||22||3||279450	“ Ego sum vir Iudaeus, natus Tarso Ciliciae, enutritus autem in ista civitate, secus pedes Gamaliel eruditus iuxta veritatem paternae legis, aemulator Dei, sicut et vos omnes estis hodie. 
44N||22||4||279460	Qui hanc viam persecutus sum usque ad mortem, alligans et tradens in custodias viros ac mulieres, 
44N||22||5||279470	sicut et princeps sacerdotum testimonium mihi reddit et omne concilium; a quibus et epistulas accipiens ad fratres, Damascum pergebam, ut adducerem et eos, qui ibi essent, vinctos in Ierusalem, uti punirentur.
44N||22||6||279480	Factum est autem, eunte me et appropinquante Damasco, circa mediam diem subito de caelo circumfulsit me lux copiosa; 
44N||22||7||279490	et decidi in terram et audivi vocem dicentem mihi: “Saul, Saul, quid me persequeris?”. 
44N||22||8||279500	Ego autem respondi: “Quis es, Domine?”. Dixitque ad me: “Ego sum Iesus Nazarenus, quem tu persequeris”. 
44N||22||9||279510	Et, qui mecum erant, lumen quidem viderunt, vocem autem non audierunt eius, qui loquebatur mecum. 
44N||22||10||279520	Et dixi: “Quid faciam, Domine?”. Dominus autem dixit ad me: “Surgens vade Damascum, et ibi tibi dicetur de omnibus, quae statutum est tibi, ut faceres”. 
44N||22||11||279530	Et cum non viderem prae claritate luminis illius, ad manum deductus a comitibus veni Damascum.
44N||22||12||279540	Ananias autem quidam vir religiosus secundum legem, testimonium habens ab omnibus habitantibus Iudaeis, 
44N||22||13||279550	veniens ad me et astans dixit mihi: “Saul frater, respice!”. Et ego eadem hora respexi in eum. 
44N||22||14||279560	At ille dixit: “Deus patrum nostrorum praeordinavit te, ut cognosceres voluntatem eius et videres Iustum et audires vocem ex ore eius, 
44N||22||15||279570	quia eris testis illi ad omnes homines eorum, quae vidisti et audisti. 
44N||22||16||279580	Et nunc quid moraris? Exsurgens baptizare et ablue peccata tua, invocato nomine ipsius”.
44N||22||17||279590	Factum est autem, revertenti mihi in Ierusalem et oranti in templo fieri me in stupore mentis 
44N||22||18||279600	et videre illum dicentem mihi: “Festina et exi velociter ex Ierusalem, quoniam non recipient testimonium tuum de me”. 
44N||22||19||279610	Et ego dixi: “Domine, ipsi sciunt quia ego eram concludens in carcerem et caedens per synagogas eos, qui credebant in te; 
44N||22||20||279620	et cum funderetur sanguis Stephani testis tui, et ipse astabam et consentiebam et custodiebam vestimenta interficientium illum”. 
44N||22||21||279630	Et dixit ad me: “Vade, quoniam ego in nationes longe mittam te” ”.
44N||22||22||279640	Audiebant autem eum usque ad hoc verbum et levaverunt vocem suam dicentes: “ Tolle de terra eiusmodi, non enim fas est eum vivere! ”. 
44N||22||23||279650	Vociferantibus autem eis et proicientibus vestimenta sua et pulverem iactantibus in aerem, 
44N||22||24||279660	iussit tribunus induci eum in castra dicens flagellis eum interrogari, ut sciret propter quam causam sic acclamarent ei.
44N||22||25||279670	Et cum astrinxissent eum loris, dixit astanti centurioni Paulus: “ Si hominem Romanum et indemnatum licet vobis flagellare? ”. 
44N||22||26||279680	Quo audito, centurio accedens ad tribunum nuntiavit dicens: “ Quid acturus es? Hic enim homo Romanus est ”. 
44N||22||27||279690	Accedens autem tribunus dixit illi: “ Dic mihi, tu Romanus es? ”. At ille dixit: “ Etiam ”. 
44N||22||28||279700	Et respondit tribunus: “ Ego multa summa civitatem hanc consecutus sum ”. Et Paulus ait: “ Ego autem et natus sum ”. 
44N||22||29||279710	Protinus ergo discesserunt ab illo, qui eum interrogaturi erant; tribunus quoque timuit, postquam rescivit quia Romanus esset, et quia alligasset eum.
44N||22||30||279720	Postera autem die, volens scire diligenter qua ex causa accusaretur a Iudaeis, solvit eum et iussit principes sacerdotum convenire et omne concilium et producens Paulum statuit coram illis.
44N||23||1||279730	Intendens autem concilium Paulus ait: “ Viri fratres, ego omni conscientia bona conversatus sum ante Deum usque in hodiernum diem ”. 
44N||23||2||279740	Princeps autem sacerdotum Ananias praecepit astantibus sibi percutere os eius. 
44N||23||3||279750	Tunc Paulus ad eum dixit: “ Percutiet te Deus, paries dealbate! Et tu sedes iudicans me secundum legem et contra legem iubes me percuti? ”. 
44N||23||4||279760	Et, qui astabant, dixerunt: “ Summum sacerdotem Dei maledicis?”. 
44N||23||5||279770	Dixit autem Paulus: “ Nesciebam, fratres, quia princeps est sacerdotum; scriptum est enim: “Principem populi tui non maledices” ”.
44N||23||6||279780	Sciens autem Paulus quia una pars esset sadducaeorum, et altera pharisaeorum, exclamabat in concilio: “ Viri fratres, ego pharisaeus sum, filius pharisaeorum; de spe et resurrectione mortuorum ego iudicor ”. 
44N||23||7||279790	Et cum haec diceret, facta est dissensio inter pharisaeos et sadducaeos; et divisa est multitudo. 
44N||23||8||279800	Sadducaei enim dicunt non esse resurrectionem neque angelum neque spiritum; pharisaei autem utrumque confitentur. 
44N||23||9||279810	Factus est autem clamor magnus; et surgentes scribae quidam partis pharisaeorum pugnabant dicentes: “ Nihil mali invenimus in homine isto: quod si spiritus locutus est ei aut angelus ”; 
44N||23||10||279820	et cum magna dissensio facta esset, timens tribunus ne discerperetur Paulus ab ipsis, iussit milites descendere, ut raperent eum de medio eorum ac deducerent in castra. 
44N||23||11||279830	Sequenti autem nocte, assistens ei Dominus ait: “ Constans esto! Sicut enim testificatus es, quae sunt de me, in Ierusalem, sic te oportet et Romae testificari ”.
44N||23||12||279840	Facta autem die, faciebant concursum Iudaei et devoverunt se dicentes neque manducaturos neque bibituros, donec occiderent Paulum. 
44N||23||13||279850	Erant autem plus quam quadraginta, qui hanc coniurationem fecerant; 
44N||23||14||279860	qui accedentes ad principes sacerdotum et seniores dixerunt: “ Devotione devovimus nos nihil gustaturos, donec occidamus Paulum. 
44N||23||15||279870	Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo; nos vero, priusquam appropiet, parati sumus interficere illum ”.
44N||23||16||279880	Quod cum audisset filius sororis Pauli insidias, venit et intravit in castra nuntiavitque Paulo. 
44N||23||17||279890	Vocans autem Paulus ad se unum ex centurionibus ait: “ Adulescentem hunc perduc ad tribunum, habet enim aliquid indicare illi ”. 
44N||23||18||279900	Et ille quidem assumens eum duxit ad tribunum et ait: “ Vinctus Paulus vocans rogavit me hunc adulescentem perducere ad te, habentem aliquid loqui tibi ”. 
44N||23||19||279910	Apprehendens autem tribunus manum illius, secessit cum eo seorsum et interrogabat: “ Quid est, quod habes indicare mihi? ”. 
44N||23||20||279920	Ille autem dixit: “ Iudaei constituerunt rogare te, ut crastina die Paulum producas in concilium, quasi aliquid certius inquisiturum sit de illo. 
44N||23||21||279930	Tu ergo ne credideris illis; insidiantur enim ei ex eis viri amplius quadraginta, qui se devoverunt non manducare neque bibere, donec interficiant eum; et nunc parati sunt exspectantes promissum tuum ”.
44N||23||22||279940	Tribunus igitur dimisit adulescentem praecipiens, ne cui eloqueretur quoniam “ haec nota mihi fecisti ”. 
44N||23||23||279950	Et vocatis duobus centurionibus, dixit: “ Parate milites ducentos, ut eant usque Caesaream, et equites septuaginta et lancearios ducentos, a tertia hora noctis, 
44N||23||24||279960	et iumenta praeparate ”, ut imponentes Paulum salvum perducerent ad Felicem praesidem, 
44N||23||25||279970	scribens epistulam habentem formam hanc: 
44N||23||26||279980	“ Claudius Lysias optimo praesidi Felici salutem. 
44N||23||27||279990	Virum hunc comprehensum a Iudaeis et incipientem interfici ab eis, superveniens cum exercitu eripui, cognito quia Romanus est. 
44N||23||28||280000	Volensque scire causam, propter quam accusabant illum, deduxi in concilium eorum; 
44N||23||29||280010	quem inveni accusari de quaestionibus legis ipsorum, nihil vero dignum morte aut vinculis habentem crimen. 
44N||23||30||280020	Et cum mihi perlatum esset de insidiis, quae in virum pararentur, confestim misi ad te denuntians et accusatoribus, ut dicant adversum eum apud te ”.
44N||23||31||280030	Milites ergo, secundum praeceptum sibi assumentes Paulum, duxerunt per noctem in Antipatridem; 
44N||23||32||280040	et postera die, dimissis equitibus, ut abirent cum eo, reversi sunt ad castra. 
44N||23||33||280050	Qui cum venissent Caesaream et tradidissent epistulam praesidi, statuerunt ante illum et Paulum. 
44N||23||34||280060	Cum legisset autem et interrogasset de qua provincia esset, et cognoscens quia de Cilicia: 
44N||23||35||280070	“ Audiam te, inquit, cum et accusatores tui venerint ”; iussitque in praetorio Herodis custodiri eum.
44N||24||1||280080	Post quinque autem dies, descendit princeps sacerdo tum Ananias cum senioribus quibusdam et Tertullo quodam oratore, qui adierunt praesidem adversus Paulum. 
44N||24||2||280090	Et citato eo, coepit accusare Tertullus dicens: “ Cum in multa pace agamus per te, et multa corrigantur genti huic per tuam providentiam, 
44N||24||3||280100	semper et ubique suscipimus, optime Felix, cum omni gratiarum actione. 
44N||24||4||280110	Ne diutius autem te protraham, oro, breviter audias nos pro tua clementia. 
44N||24||5||280120	Invenimus enim hunc hominem pestiferum et concitantem seditiones omnibus Iudaeis, qui sunt in universo orbe, et auctorem seditionis sectae Nazarenorum, 
44N||24||6||280130	qui etiam templum violare conatus est, quem et apprehendimus, 
44N||24||7||280140	
44N||24||8||280150	a quo poteris ipse diiudicans de omnibus istis cognoscere, de quibus nos accusamus eum ”. 
44N||24||9||280160	Adiecerunt autem et Iudaei dicentes haec ita se habere.
44N||24||10||280170	Respondit autem Paulus, annuente sibi praeside dicere: “ Ex multis annis esse te iudicem genti huic sciens bono animo de causa mea rationem reddam, 
44N||24||11||280180	cum possis cognoscere quia non plus sunt dies mihi quam duodecim, ex quo ascendi adorare in Ierusalem, 
44N||24||12||280190	et neque in templo invenerunt me cum aliquo disputantem aut concursum facientem turbae neque in synagogis neque in civitate, 
44N||24||13||280200	neque probare possunt tibi, de quibus nunc accusant me. 
44N||24||14||280210	Confiteor autem hoc tibi, quod secundum viam, quam dicunt haeresim, sic deservio patrio Deo credens omnibus, quae secundum Legem sunt et in Prophetis scripta, 
44N||24||15||280220	spem habens in Deum, quam et hi ipsi exspectant, resurrectionem futuram iustorum et iniquorum. 
44N||24||16||280230	In hoc et ipse studeo sine offendiculo conscientiam habere ad Deum et ad homines semper. 
44N||24||17||280240	Post annos autem plures, eleemosynas facturus in gentem meam veni et oblationes; 
44N||24||18||280250	in quibus invenerunt me purificatum in templo, non cum turba neque cum tumultu; 
44N||24||19||280260	quidam autem ex Asia Iudaei, quos oportebat apud te praesto esse et accusare, si quid haberent adversum me; 
44N||24||20||280270	aut hi ipsi dicant quid invenerint iniquitatis, cum starem in concilio, 
44N||24||21||280280	nisi de una hac voce, qua clamavi inter eos stans: De resurrectione mortuorum ego iudicor hodie apud vos! ”.
44N||24||22||280290	Distulit autem illos Felix certissime sciens ea, quae de hac via sunt, dicens: “ Cum tribunus Lysias descenderit, cognoscam causam vestram ”, 
44N||24||23||280300	iubens centurioni custodiri eum et habere mitigationem, nec quemquam prohibere de suis ministrare ei.
44N||24||24||280310	Post aliquot autem dies, adveniens Felix cum Drusilla uxore sua, quae erat Iudaea, vocavit Paulum et audivit ab eo de fide, quae est in Christum Iesum. 
44N||24||25||280320	Disputante autem illo de iustitia et continentia et de iudicio futuro, timefactus Felix respondit: “ Quod nunc attinet, vade; tempore autem opportuno accersiam te ”, 
44N||24||26||280330	simul et sperans quia pecunia daretur sibi a Paulo; propter quod et frequenter accersiens eum loquebatur cum eo.
44N||24||27||280340	Biennio autem expleto, accepit successorem Felix Porcium Festum; volensque gratiam praestare Iudaeis, Felix reliquit Paulum vinctum.
44N||25||1||280350	Festus ergo cum venisset in provinciam, post triduum ascendit Hierosolymam a Caesarea; 
44N||25||2||280360	adieruntque eum principes sacerdotum et primi Iudaeorum adversus Paulum, et rogabant eum 
44N||25||3||280370	postulantes gratiam adversum eum, ut iuberet perduci eum in Ierusalem, insidias tendentes, ut eum interficerent in via. 
44N||25||4||280380	Festus igitur respondit servari Paulum in Caesarea, se autem maturius profecturum: 
44N||25||5||280390	“ Qui ergo in vobis, ait, potentes sunt, descendentes simul, si quod est in viro crimen, accusent eum ”. 
44N||25||6||280400	Demoratus autem inter eos dies non amplius quam octo aut decem, descendit Caesaream; et altera die sedit pro tribunali et iussit Paulum adduci. 
44N||25||7||280410	Qui cum perductus esset, circumsteterunt eum, qui ab Hierosolyma descenderant, Iudaei, multas et graves causas obicientes, quas non poterant probare, 
44N||25||8||280420	Paulo rationem reddente: “ Neque in legem Iudaeorum neque in templum neque in Caesarem quidquam peccavi ”. 
44N||25||9||280430	Festus autem volens Iudaeis gratiam praestare, respondens Paulo dixit: “ Vis Hierosolymam ascendere et ibi de his iudicari apud me? ”. 
44N||25||10||280440	Dixit autem Paulus: “ Ad tribunal Caesaris sto, ubi me oportet iudicari. Iudaeis nihil nocui, sicut et tu melius nosti. 
44N||25||11||280450	Si ergo iniuste egi et dignum morte aliquid feci, non recuso mori; si vero nihil est eorum, quae hi accusant me, nemo potest me illis donare. Caesarem appello! ”. 
44N||25||12||280460	Tunc Festus cum consilio locutus respondit: “ Caesarem appellasti; ad Caesarem ibis ”.
44N||25||13||280470	Et cum dies aliquot transacti essent, Agrippa rex et Berenice descenderunt Caesaream et salutaverunt Festum. 
44N||25||14||280480	Et cum dies plures ibi demorarentur, Festus regi indicavit de Paulo dicens: “ Vir quidam est derelictus a Felice vinctus, 
44N||25||15||280490	de quo, cum essem Hierosolymis, adierunt me principes sacerdotum et seniores Iudaeorum postulantes adversus illum damnationem; 
44N||25||16||280500	ad quos respondi, quia non est consuetudo Romanis donare aliquem hominem, priusquam is, qui accusatur, praesentes habeat accusatores locumque defendendi se ab accusatione accipiat. 
44N||25||17||280510	Cum ergo huc convenissent, sine ulla dilatione sequenti die sedens pro tribunali iussi adduci virum; 
44N||25||18||280520	de quo, cum stetissent accusatores, nullam causam deferebant, de quibus ego suspicabar malis; 
44N||25||19||280530	quaestiones vero quasdam de sua superstitione habebant adversus eum et de quodam Iesu defuncto, quem affirmabat Paulus vivere. 
44N||25||20||280540	Haesitans autem ego de huiusmodi quaestione, dicebam si vellet ire Hierosolymam et ibi iudicari de istis. 
44N||25||21||280550	Paulo autem appellante, ut servaretur ad Augusti cognitionem, iussi servari eum, donec mittam eum ad Caesarem ”. 
44N||25||22||280560	Agrippa autem ad Festum: “ Volebam et ipse hominem audire! ”. “ Cras, inquit, audies eum ”.
44N||25||23||280570	Altera autem die, cum venisset Agrippa et Berenice cum multa ambitione, et introissent in auditorium cum tribunis et viris principalibus civitatis, et iubente Festo, adductus est Paulus. 
44N||25||24||280580	Et dicit Festus: “ Agrippa rex et omnes, qui simul adestis nobiscum viri, videtis hunc, de quo omnis multitudo Iudaeorum interpellavit me Hierosolymis et hic, clamantes non oportere eum vivere amplius. 
44N||25||25||280590	Ego vero comperi nihil dignum eum morte fecisse, ipso autem hoc appellante Augustum, iudicavi mittere. 
44N||25||26||280600	De quo quid certum scribam domino, non habeo; propter quod produxi eum ad vos et maxime ad te, rex Agrippa, ut, interrogatione facta, habeam quid scribam; 
44N||25||27||280610	sine ratione enim mihi videtur mittere vinctum et causas eius non significare ”.
44N||26||1||280620	Agrippa vero ad Paulum ait: “ Permittitur tibi loqui pro temetipso ”. Tunc Paulus, extenta manu, coepit rationem reddere: 
44N||26||2||280630	“ De omnibus, quibus accusor a Iudaeis, rex Agrippa, aestimo me beatum, apud te cum sim defensurus me hodie, 
44N||26||3||280640	maxime te sciente omnia, quae apud Iudaeos sunt consuetudines et quaestiones; propter quod, obsecro, patienter me audias. 
44N||26||4||280650	Et quidem vitam meam a iuventute, quae ab initio fuit in gente mea et in Hierosolymis, noverunt omnes Iudaei; 
44N||26||5||280660	praescientes me ab initio, si velint testimonium perhibere, quoniam secundum diligentissimam sectam nostrae religionis vixi pharisaeus. 
44N||26||6||280670	Et nunc propter spem eius, quae ad patres nostros repromissionis facta est a Deo, sto iudicio subiectus, 
44N||26||7||280680	in quam duodecim tribus nostrae cum perseverantia nocte ac die deservientes sperant devenire; de qua spe accusor a Iudaeis, rex! 
44N||26||8||280690	Quid incredibile iudicatur apud vos, si Deus mortuos suscitat?
44N||26||9||280700	Et ego quidem existimaveram me adversus nomen Iesu Nazareni debere multa contraria agere; 
44N||26||10||280710	quod et feci Hierosolymis, et multos sanctorum ego in carceribus inclusi, a principibus sacerdotum potestate accepta, et cum occiderentur, detuli sententiam; 
44N||26||11||280720	et per omnes synagogas frequenter puniens eos compellebam blasphemare, et abundantius insaniens in eos persequebar usque in exteras civitates.
44N||26||12||280730	In quibus, dum irem Damascum cum potestate et permissu principum sacerdotum, 
44N||26||13||280740	die media in via vidi, rex, de caelo supra splendorem solis circumfulgens me lumen et eos, qui mecum simul ibant; 
44N||26||14||280750	omnesque nos cum decidissemus in terram, audivi vocem loquentem mihi Hebraica lingua: “Saul, Saul, quid me persequeris? Durum est tibi contra stimulum calcitrare”. 
44N||26||15||280760	Ego autem dixi: “Quis es, Domine?”. Dominus autem dixit: “Ego sum Iesus, quem tu persequeris. 
44N||26||16||280770	Sed exsurge et sta super pedes tuos; ad hoc enim apparui tibi, ut constituam te ministrum et testem eorum, quae vidisti, et eorum, quibus apparebo tibi, 
44N||26||17||280780	eripiens te de populo et de gentibus, in quas ego mitto te 
44N||26||18||280790	aperire oculos eorum, ut convertantur a tenebris ad lucem et de potestate Satanae ad Deum, ut accipiant remissionem peccatorum et sortem inter sanctificatos per fidem, quae est in me”.
44N||26||19||280800	Unde, rex Agrippa, non fui incredulus caelestis visionis, 
44N||26||20||280810	sed his, qui sunt Damasci primum et Hierosolymis, et in omnem regionem Iudaeae et gentibus annuntiabam, ut paenitentiam agerent et converterentur ad Deum digna paenitentiae opera facientes. 
44N||26||21||280820	Hac ex causa me Iudaei, cum essem in templo comprehensum, tentabant interficere. 
44N||26||22||280830	Auxilium igitur assecutus a Deo usque in hodiernum diem sto testificans minori atque maiori, nihil extra dicens quam ea, quae Prophetae sunt locuti futura esse et Moyses: 
44N||26||23||280840	si passibilis Christus, si primus ex resurrectione mortuorum lumen annuntiaturus est populo et gentibus ”.
44N||26||24||280850	Sic autem eo rationem reddente, Festus magna voce dixit: “ Insanis, Paule; multae te litterae ad insaniam convertunt! ”. 
44N||26||25||280860	At Paulus: “ Non insanio, inquit, optime Feste, sed veritatis et sobrietatis verba eloquor. 
44N||26||26||280870	Scit enim de his rex, ad quem et audenter loquor; latere enim eum nihil horum arbitror, neque enim in angulo hoc gestum est. 
44N||26||27||280880	Credis, rex Agrippa, Prophetis? Scio quia credis ”. 
44N||26||28||280890	Agrippa autem ad Paulum: “ In modico suades me Christianum fieri! ”. 
44N||26||29||280900	Et Paulus: “ Optarem apud Deum et in modico et in magno non tantum te sed et omnes hos, qui audiunt me hodie, fieri tales, qualis et ego sum, exceptis vinculis his! ”.
44N||26||30||280910	Et exsurrexit rex et praeses et Berenice et qui assidebant eis; 
44N||26||31||280920	et cum secessissent, loquebantur ad invicem dicentes: “ Nihil morte aut vinculis dignum quid facit homo iste ”. 
44N||26||32||280930	Agrippa autem Festo dixit: “ Dimitti poterat homo hic, si non appellasset Caesarem ”.
44N||27||1||280940	Ut autem iudicatum est na vigare nos in Italiam, tradiderunt et Paulum et quosdam alios vinctos centurioni nomine Iulio, cohortis Augustae. 
44N||27||2||280950	Ascendentes autem navem Hadramyttenam, incipientem navigare circa Asiae loca, sustulimus, perseverante nobiscum Aristarcho Macedone Thessalonicensi; 
44N||27||3||280960	sequenti autem die, devenimus Sidonem, et humane tractans Iulius Paulum permisit ad amicos ire et curam sui agere. 
44N||27||4||280970	Et inde cum sustulissemus, subnavigavimus Cypro, propterea quod essent venti contrarii; 
44N||27||5||280980	et pelagus Ciliciae et Pamphyliae navigantes venimus Myram, quae est Lyciae. 
44N||27||6||280990	Et ibi inveniens centurio navem Alexandrinam navigantem in Italiam transposuit nos in eam. 
44N||27||7||281000	Et cum multis diebus tarde navigaremus et vix devenissemus contra Cnidum, prohibente nos vento, subnavigavimus Cretae secundum Salmonem; 
44N||27||8||281010	et vix iuxta eam navigantes venimus in locum quendam, qui vocatur Boni Portus, cui iuxta erat civitas Lasaea. 
44N||27||9||281020	Multo autem tempore peracto, et cum iam non esset tuta navigatio, eo quod et ieiunium iam praeterisset, monebat Paulus 
44N||27||10||281030	dicens eis: “ Viri, video quoniam cum iniuria et multo damno non solum oneris et navis sed etiam animarum nostrarum incipit esse navigatio ”. 
44N||27||11||281040	Centurio autem gubernatori et nauclero magis credebat quam his, quae a Paulo dicebantur. 
44N||27||12||281050	Et cum aptus portus non esset ad hiemandum, plurimi statuerunt consilium enavigare inde, si quo modo possent devenientes Phoenicen hiemare, portum Cretae respicientem ad africum et ad caurum.
44N||27||13||281060	Aspirante autem austro, aestimantes propositum se tenere, cum sustulissent, propius legebant Cretam. 
44N||27||14||281070	Non post multum autem misit se contra ipsam ventus typhonicus, qui vocatur euroaquilo; 
44N||27||15||281080	cumque arrepta esset navis et non posset conari in ventum, data nave flatibus, ferebamur. 
44N||27||16||281090	Insulam autem quandam decurrentes, quae vocatur Cauda, potuimus vix obtinere scapham, 
44N||27||17||281100	qua sublata, adiutoriis utebantur accingentes navem; et timentes, ne in Syrtim inciderent, submisso vase, sic ferebantur. 
44N||27||18||281110	Valide autem nobis tempestate iactatis, sequenti die iactum fecerunt 
44N||27||19||281120	et tertia die suis manibus armamenta navis proiecerunt. 
44N||27||20||281130	Neque sole autem neque sideribus apparentibus per plures dies, et tempestate non exigua imminente, iam auferebatur spes omnis salutis nostrae.
44N||27||21||281140	Et cum multa ieiunatio fuisset, tunc stans Paulus in medio eorum dixit: “ Oportebat quidem, o viri, audito me, non tollere a Creta lucrique facere iniuriam hanc et iacturam. 
44N||27||22||281150	Et nunc suadeo vobis bono animo esse, nulla enim amissio animae erit ex vobis praeterquam navis; 
44N||27||23||281160	astitit enim mihi hac nocte angelus Dei, cuius sum ego, cui et deservio, 
44N||27||24||281170	dicens: “Ne timeas, Paule; Caesari te oportet assistere, et ecce donavit tibi Deus omnes, qui navigant tecum”. 
44N||27||25||281180	Propter quod bono animo estote, viri; credo enim Deo, quia sic erit, quemadmodum dictum est mihi. 
44N||27||26||281190	In insulam autem quandam oportet nos incidere ”. 
44N||27||27||281200	Sed posteaquam quarta decima nox supervenit, cum ferremur in Hadria, circa mediam noctem suspicabantur nautae apparere sibi aliquam regionem. 
44N||27||28||281210	Qui submittentes bolidem invenerunt passus viginti; et pusillum inde separati et rursum submittentes invenerunt passus quindecim; 
44N||27||29||281220	timentes autem, ne in aspera loca incideremus, de puppi mittentes ancoras quattuor optabant diem fieri. 
44N||27||30||281230	Nautis vero quaerentibus fugere de navi, cum demisissent scapham in mare sub obtentu, quasi a prora inciperent ancoras extendere, 
44N||27||31||281240	dixit Paulus centurioni et militibus: “ Nisi hi in navi manserint, vos salvi fieri non potestis ”. 
44N||27||32||281250	Tunc absciderunt milites funes scaphae et passi sunt eam excidere.
44N||27||33||281260	Donec autem lux inciperet fieri, rogabat Paulus omnes sumere cibum dicens: “ Quarta decima hodie die exspectantes ieiuni permanetis nihil accipientes; 
44N||27||34||281270	propter quod rogo vos accipere cibum, hoc enim pro salute vestra est, quia nullius vestrum capillus de capite peribit ”. 
44N||27||35||281280	Et cum haec dixisset et sumpsisset panem, gratias egit Deo in conspectu omnium et, cum fregisset, coepit manducare. 
44N||27||36||281290	Animaequiores autem facti omnes et ipsi assumpserunt cibum. 
44N||27||37||281300	Eramus vero universae animae in navi ducentae septuaginta sex. 
44N||27||38||281310	Et satiati cibo alleviabant navem iactantes triticum in mare.
44N||27||39||281320	Cum autem dies factus esset, terram non agnoscebant; sinum vero quendam considerabant habentem litus, in quem cogitabant, si possent, eicere navem. 
44N||27||40||281330	Et cum ancoras abstulissent, committebant mari simul laxantes iuncturas gubernaculorum et, levato artemone, secundum flatum aurae tendebant ad litus. 
44N||27||41||281340	Et cum incidissent in locum dithalassum, impegerunt navem; et prora quidem fixa manebat immobilis, puppis vero solvebatur a vi fluctuum. 
44N||27||42||281350	Militum autem consilium fuit, ut custodias occiderent, ne quis, cum enatasset, effugeret; 
44N||27||43||281360	centurio autem volens servare Paulum prohibuit eos a consilio iussitque eos, qui possent natare, mittere se primos et ad terram exire 
44N||27||44||281370	et ceteros, quosdam in tabulis, quosdam vero super ea, quae de navi essent; et sic factum est ut omnes evaderent ad terram.
44N||28||1||281380	Et cum evasissemus, tunc cognovimus quia Melita in sula vocatur. 
44N||28||2||281390	Barbari vero praestabant non modicam humanitatem nobis; accensa enim pyra, suscipiebant nos omnes propter imbrem, qui imminebat, et frigus. 
44N||28||3||281400	Cum congregasset autem Paulus sarmentorum aliquantam multitudinem et imposuisset super ignem, vipera, a calore cum processisset, invasit manum eius. 
44N||28||4||281410	Ut vero viderunt barbari pendentem bestiam de manu eius, ad invicem dicebant: “ Utique homicida est homo hic, qui cum evaserit de mari, Ultio non permisit vivere ”.
44N||28||5||281420	Et ille quidem excutiens bestiam in ignem, nihil mali passus est; 
44N||28||6||281430	at illi exspectabant eum in tumorem convertendum aut subito casurum et mori. Diu autem illis exspectantibus et videntibus nihil mali in eo fieri, convertentes se dicebant eum esse deum.
44N||28||7||281440	In locis autem illis erant praedia principis insulae nomine Publii, qui nos suscipiens triduo benigne hospitio recepit. 
44N||28||8||281450	Contigit autem patrem Publii febribus et dysenteria vexatum iacere, ad quem Paulus intravit et, cum orasset et imposuisset ei manus, sanavit eum. 
44N||28||9||281460	Quo facto, et ceteri, qui in insula habebant infirmitates, accedebant et curabantur; 
44N||28||10||281470	qui etiam multis honoribus nos honoraverunt et navigantibus imposuerunt, quae necessaria erant.
44N||28||11||281480	Post menses autem tres, navigavimus in navi Alexandrina, quae in insula hiemaverat, cui erat insigne Castorum. 
44N||28||12||281490	Et cum venissemus Syracusam, mansimus ibi triduo; 
44N||28||13||281500	inde solventes devenimus Rhegium. Et post unum diem, superveniente austro, secunda die venimus Puteolos, 
44N||28||14||281510	ubi, inventis fratribus, rogati sumus manere apud eos dies septem; et sic venimus Romam. 
44N||28||15||281520	Et inde cum audissent de nobis fratres, occurrerunt nobis usque ad Appii Forum et Tres Tabernas; quos cum vidisset Paulus, gratias agens Deo, accepit fiduciam.
44N||28||16||281530	Cum introissemus autem Romam, permissum est Paulo manere sibimet cum custodiente se milite. 
44N||28||17||281540	Factum est autem, ut post tertium diem convocaret primos Iudaeorum; cumque convenissent dicebat eis: “ Ego, viri fratres, nihil adversus plebem faciens aut mores paternos, vinctus ab Hierosolymis traditus sum in manus Romanorum, 
44N||28||18||281550	qui cum interrogationem de me habuissent, volebant dimittere, eo quod nulla causa esset mortis in me; 
44N||28||19||281560	contradicentibus autem Iudaeis, coactus sum appellare Caesarem, non quasi gentem meam habens aliquid accusare. 
44N||28||20||281570	Propter hanc igitur causam rogavi vos videre et alloqui; propter spem enim Israel catena hac circumdatus sum ”. 
44N||28||21||281580	At illi dixerunt ad eum: “ Nos neque litteras accepimus de te a Iudaea, neque adveniens aliquis fratrum nuntiavit aut locutus est quid de te malum. 
44N||28||22||281590	Rogamus autem a te audire quae sentis; nam de secta hac notum est nobis quia ubique ei contradicitur ”.
44N||28||23||281600	Cum constituissent autem illi diem, venerunt ad eum in hospitium plures, quibus exponebat testificans regnum Dei suadensque eos de Iesu ex Lege Moysis et Prophetis a mane usque ad vesperam. 
44N||28||24||281610	Et quidam credebant his, quae dicebantur, quidam vero non credebant; 
44N||28||25||281620	cumque invicem non essent consentientes, discedebant, dicente Paulo unum verbum: “ Bene Spiritus Sanctus locutus est per Isaiam prophetam ad patres vestros 
44N||28||26||281630	dicens: “Vade ad populum istum et dic: Auditu audietis et non intellegetis, et videntes videbitis et non perspicietis.
44N||28||27||281640	Incrassatum est enim cor populi huius, et auribus graviter audierunt et oculos suos compresserunt, ne forte videant oculis et auribus audiant et corde intellegant et convertantur, et sanabo illos”.
44N||28||28||281650	Notum ergo sit vobis quoniam gentibus missum est hoc salutare Dei; ipsi et audient! ”. 
44N||28||29||281660	
44N||28||30||281670	Mansit autem biennio toto in suo conducto; et suscipiebat omnes, qui ingrediebantur ad eum, 
44N||28||31||281680	praedicans regnum Dei et docens quae sunt de Domino Iesu Christo cum omni fiducia sine prohibitione.
45N||1||1||281690	Paulus servus Christi Iesu, vo catus apostolus, segregatus in evangelium Dei, 
45N||1||2||281700	quod ante promiserat per prophetas suos in Scripturis sanctis 
45N||1||3||281710	de Filio suo, qui factus est ex semine David secundum carnem, 
45N||1||4||281720	qui constitutus est Filius Dei in virtute secundum Spiritum sanctificationis ex resurrectione mortuorum, Iesu Christo Domino nostro, 
45N||1||5||281730	per quem accepimus gratiam et apostolatum ad oboeditionem fidei in omnibus gentibus pro nomine eius, 
45N||1||6||281740	in quibus estis et vos vocati Iesu Christi, 
45N||1||7||281750	omnibus, qui sunt Romae dilectis Dei, vocatis sanctis: gratia vobis et pax a Deo Patre nostro et Domino Iesu Christo.
45N||1||8||281760	Primum quidem gratias ago Deo meo per Iesum Christum pro omnibus vobis, quia fides vestra annuntiatur in universo mundo; 
45N||1||9||281770	testis enim mihi est Deus, cui servio in spiritu meo in evangelio Filii eius, quomodo sine intermissione memoriam vestri faciam 
45N||1||10||281780	semper in orationibus meis obsecrans, si quo modo tandem aliquando prosperum iter habeam in voluntate Dei veniendi ad vos. 
45N||1||11||281790	Desidero enim videre vos, ut aliquid impertiar gratiae vobis spiritalis ad confirmandos vos, 
45N||1||12||281800	id est una vobiscum consolari per eam, quae invicem est, fidem vestram atque meam. 
45N||1||13||281810	Nolo autem vos ignorare, fratres, quia saepe proposui venire ad vos et prohibitus sum usque adhuc, ut aliquem fructum habeam et in vobis, sicut et in ceteris gentibus. 
45N||1||14||281820	Graecis ac barbaris, sapientibus et insipientibus debitor sum. 
45N||1||15||281830	Itaque, quod in me est, promptus sum et vobis, qui Romae estis, evangelizare.
45N||1||16||281840	Non enim erubesco evangelium: virtus enim Dei est in salutem omni credenti, Iudaeo primum et Graeco. 
45N||1||17||281850	Iustitia enim Dei in eo revelatur ex fide in fidem, sicut scriptum est: “ Iustus autem ex fide vivet ”.
45N||1||18||281860	Revelatur enim ira Dei de caelo super omnem impietatem et iniustitiam hominum, qui veritatem in iniustitia detinent, 
45N||1||19||281870	quia, quod noscibile est Dei, manifestum est in illis; Deus enim illis manifestavit. 
45N||1||20||281880	Invisibilia enim ipsius a creatura mundi per ea, quae facta sunt, intellecta conspiciuntur, sempiterna eius et virtus et divinitas, ut sint inexcusabiles; 
45N||1||21||281890	quia, cum cognovissent Deum, non sicut Deum glorificaverunt aut gratias egerunt, sed evanuerunt in cogitationibus suis, et obscuratum est insipiens cor eorum. 
45N||1||22||281900	Dicentes se esse sapientes, stulti facti sunt, 
45N||1||23||281910	et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentium.
45N||1||24||281920	Propter quod tradidit illos Deus in concupiscentiis cordis eorum in immunditiam, ut ignominia afficiant corpora sua in semetipsis, 
45N||1||25||281930	qui commutaverunt veritatem Dei in mendacio et coluerunt et servierunt creaturae potius quam Creatori, qui est benedictus in saecula. Amen.
45N||1||26||281940	Propterea tradidit illos Deus in passiones ignominiae. Nam et feminae eorum immutaverunt naturalem usum in eum, qui est contra naturam; 
45N||1||27||281950	similiter et masculi, relicto naturali usu feminae, exarserunt in desideriis suis in invicem, masculi in masculos turpitudinem operantes et mercedem, quam oportuit, erroris sui in semetipsis recipientes. 
45N||1||28||281960	Et sicut non probaverunt Deum habere in notitia, tradidit eos Deus in reprobum sensum, ut faciant, quae non conveniunt, 
45N||1||29||281970	repletos omni iniquitate, malitia, avaritia, nequitia, plenos invidia, homicidio, contentione, dolo, malignitate, susurrones, 
45N||1||30||281980	detractores, Deo odibiles, contumeliosos, superbos, elatos, inventores malorum, parentibus non oboedientes, 
45N||1||31||281990	insipientes, incompositos, sine affectione, sine misericordia. 
45N||1||32||282000	Qui cum iudicium Dei cognovissent, quoniam qui talia agunt, digni sunt morte, non solum ea faciunt, sed et consentiunt facientibus.
45N||2||1||282010	Propter quod inexcusabilis es, o homo omnis, qui iudicas. In quo enim iudicas alterum, teipsum condemnas; eadem enim agis, qui iudicas. 
45N||2||2||282020	Scimus enim quoniam iudicium Dei est secundum veritatem in eos, qui talia agunt. 
45N||2||3||282030	Existimas autem hoc, o homo, qui iudicas eos, qui talia agunt, et facis ea, quia tu effugies iudicium Dei? 
45N||2||4||282040	An divitias benignitatis eius et patientiae et longanimitatis contemnis, ignorans quoniam benignitas Dei ad paenitentiam te adducit? 
45N||2||5||282050	Secundum duritiam autem tuam et impaenitens cor thesaurizas tibi iram in die irae et revelationis iusti iudicii Dei, 
45N||2||6||282060	qui reddet unicuique secundum opera eius: 
45N||2||7||282070	his quidem, qui secundum patientiam boni operis gloriam et honorem et incorruptionem quaerunt, vitam aeternam; 
45N||2||8||282080	his autem, qui ex contentione et non oboediunt veritati, oboediunt autem iniquitati, ira et indignatio. 
45N||2||9||282090	Tribulatio et angustia in omnem animam hominis operantis malum, Iudaei primum et Graeci; 
45N||2||10||282100	gloria autem et honor et pax omni operanti bonum, Iudaeo primum et Graeco. 
45N||2||11||282110	Non est enim personarum acceptio apud Deum!
45N||2||12||282120	Quicumque enim sine lege peccaverunt, sine lege et peribunt; et, quicumque in lege peccaverunt, per legem iudicabuntur. 
45N||2||13||282130	Non enim auditores legis iusti sunt apud Deum, sed factores legis iustificabuntur. 
45N||2||14||282140	Cum enim gentes, quae legem non habent, naturaliter, quae legis sunt, faciunt, eiusmodi legem non habentes ipsi sibi sunt lex; 
45N||2||15||282150	qui ostendunt opus legis scriptum in cordibus suis, testimonium simul reddente illis conscientia ipsorum, et inter se invicem cogitationibus accusantibus aut etiam defendentibus, 
45N||2||16||282160	in die, cum iudicabit Deus occulta hominum secundum evangelium meum per Christum Iesum. 
45N||2||17||282170	Si autem tu Iudaeus cognominaris et requiescis in lege et gloriaris in Deo, 
45N||2||18||282180	et nosti Voluntatem et discernis potiora instructus per legem, 
45N||2||19||282190	et confidis teipsum ducem esse caecorum, lumen eorum, qui in tenebris sunt, 
45N||2||20||282200	eruditorem insipientium, magistrum infantium, habentem formam scientiae et veritatis in lege. 
45N||2||21||282210	Qui ergo alium doces, teipsum non doces? Qui praedicas non furandum, furaris? 
45N||2||22||282220	Qui dicis non moechandum, moecharis? Qui abominaris idola, templa spolias? 
45N||2||23||282230	Qui in lege gloriaris, per praevaricationem legis Deum inhonoras? 
45N||2||24||282240	“ Nomen enim Dei propter vos blasphematur inter gentes ”, sicut scriptum est.
45N||2||25||282250	Circumcisio quidem prodest, si legem observes; si autem praevaricator legis sis, circumcisio tua praeputium facta est. 
45N||2||26||282260	Si igitur praeputium iustitias legis custodiat, nonne praeputium illius in circumcisionem reputabitur? 
45N||2||27||282270	Et iudicabit, quod ex natura est praeputium legem consummans, te, qui per litteram et circumcisionem praevaricator legis es. 
45N||2||28||282280	Non enim qui manifesto Iudaeus est, neque quae manifesto in carne circumcisio, 
45N||2||29||282290	sed qui in abscondito Iudaeus est, et circumcisio cordis in spiritu non littera, cuius laus non ex hominibus sed ex Deo est.
45N||3||1||282300	Quid ergo amplius est Iudaeo, aut quae utilitas circumcisionis?
45N||3||2||282310	Multum per omnem modum. Primum quidem, quia credita sunt illis eloquia Dei.
45N||3||3||282320	Quid enim, si quidam non crediderunt? Numquid incredulitas illorum fidem Dei evacuabit?
45N||3||4||282330	Absit! Exstet autem Deus verax, omnis autem homo mendax, sicut scriptum est: “ Ut iustificeris in sermonibus tuis et vincas cum iudicaris ”.
45N||3||5||282340	Si autem iniustitia nostra iustitiam Dei commendat, quid dicemus? Numquid iniustus Deus, qui infert iram? Secundum hominem dico.
45N||3||6||282350	Absit! Alioquin quomodo iudicabit Deus mundum?
45N||3||7||282360	Si enim veritas Dei in meo mendacio abundavit in gloriam ipsius, quid adhuc et ego tamquam peccator iudicor? 
45N||3||8||282370	Et non, sicut blasphemamur, et sicut aiunt quidam nos dicere: “ Faciamus mala, ut veniant bona ”? Quorum damnatio iusta est. 
45N||3||9||282380	Quid igitur? Praecellimus eos? Nequaquam! Antea enim causati sumus Iudaeos et Graecos omnes sub peccato esse, 
45N||3||10||282390	sicut scriptum est: “ Non est iustus quisquam,
45N||3||11||282400	non est intellegens, non est requirens Deum.
45N||3||12||282410	Omnes declinaverunt, simul inutiles facti sunt; non est qui faciat bonum, non est usque ad unum.
45N||3||13||282420	Sepulcrum patens est guttur eorum, linguis suis dolose agebant, venenum aspidum sub labiis eorum,
45N||3||14||282430	quorum os maledictione et amaritudine plenum est;
45N||3||15||282440	veloces pedes eorum ad effundendum sanguinem,
45N||3||16||282450	contritio et infelicitas in viis eorum,
45N||3||17||282460	et viam pacis non cognoverunt.
45N||3||18||282470	Non est timor Dei ante oculos eorum ”.
45N||3||19||282480	Scimus autem quoniam, quaecumque lex loquitur, his, qui in lege sunt, loquitur, ut omne os obstruatur, et obnoxius fiat omnis mundus Deo; 
45N||3||20||282490	quia ex operibus legis non iustificabitur omnis caro coram illo, per legem enim cognitio peccati.
45N||3||21||282500	Nunc autem sine lege iustitia Dei manifestata est, testificata a Lege et Prophetis, 
45N||3||22||282510	iustitia autem Dei per fidem Iesu Christi, in omnes, qui credunt. Non enim est distinctio: 
45N||3||23||282520	omnes enim peccaverunt et egent gloria Dei, 
45N||3||24||282530	iustificati gratis per gratiam ipsius per redemptionem, quae est in Christo Iesu; 
45N||3||25||282540	quem proposuit Deus propitiatorium per fidem in sanguine ipsius ad ostensionem iustitiae suae, cum praetermisisset praecedentia delicta 
45N||3||26||282550	in sustentatione Dei, ad ostensionem iustitiae eius in hoc tempore, ut sit ipse iustus et iustificans eum, qui ex fide est Iesu.
45N||3||27||282560	Ubi est ergo gloriatio? Exclusa est. Per quam legem? Operum? Non, sed per legem fidei. 
45N||3||28||282570	Arbitramur enim iustificari hominem per fidem sine operibus legis. 
45N||3||29||282580	An Iudaeorum Deus tantum? Nonne et gentium? Immo et gentium, 
45N||3||30||282590	quoniam quidem unus Deus, qui iustificabit circumcisionem ex fide et praeputium per fidem. 
45N||3||31||282600	Legem ergo destruimus per fidem? Absit, sed legem statuimus.
45N||4||1||282610	Quid ergo dicemus invenisse Abraham progenitorem no strum secundum carnem? 
45N||4||2||282620	Si enim Abraham ex operibus iustificatus est, habet gloriam sed non apud Deum. 
45N||4||3||282630	Quid enim Scriptura dicit? “ Credidit autem Abraham Deo, et reputatum est illi ad iustitiam ”.
45N||4||4||282640	Ei autem, qui operatur, merces non reputatur secundum gratiam sed secundum debitum; 
45N||4||5||282650	ei vero, qui non operatur, sed credit in eum, qui iustificat impium, reputatur fides eius ad iustitiam, 
45N||4||6||282660	sicut et David dicit beatitudinem hominis, cui Deus reputat iustitiam sine operibus:
45N||4||7||282670	“ Beati, quorum remissae sunt iniquitates, et quorum tecta sunt peccata.
45N||4||8||282680	Beatus vir, cui non imputabit Dominus peccatum ”.
45N||4||9||282690	Beatitudo ergo haec in circumcisione an etiam in praeputio? Dicimus enim: “ Reputata est Abrahae fides ad iustitiam ”. 
45N||4||10||282700	Quomodo ergo reputata est? In circumcisione an in praeputio? Non in circumcisione sed in praeputio: 
45N||4||11||282710	et signum accepit circumcisionis, signaculum iustitiae fidei, quae fuit in praeputio, ut esset pater omnium credentium per praeputium, ut reputetur illis iustitia, 
45N||4||12||282720	et pater circumcisionis his non tantum, qui ex circumcisione sunt, sed et qui sectantur vestigia eius, quae fuit in praeputio, fidei patris nostri Abrahae.
45N||4||13||282730	Non enim per legem promissio Abrahae aut semini eius, ut heres esset mundi, sed per iustitiam fidei; 
45N||4||14||282740	si enim qui ex lege heredes sunt, exinanita est fides, et abolita est promissio. 
45N||4||15||282750	Lex enim iram operatur; ubi autem non est lex, nec praevaricatio. 
45N||4||16||282760	Ideo ex fide, ut secundum gratiam, ut firma sit promissio omni semini, non ei, qui ex lege est solum, sed et ei, qui ex fide est Abrahae — qui est pater omnium nostrum, 
45N||4||17||282770	sicut scriptum est: “ Patrem multarum gentium posui te ” C, ante Deum, cui credidit, qui vivificat mortuos et vocat ea, quae non sunt, quasi sint; 
45N||4||18||282780	qui contra spem in spe credidit, ut fieret pater multarum gentium, secundum quod dictum est: “ Sic erit semen tuum ”. 
45N||4||19||282790	Et non infirmatus fide consideravit corpus suum iam emortuum, cum fere centum annorum esset, et emortuam vulvam Sarae; 
45N||4||20||282800	in repromissione autem Dei non haesitavit diffidentia, sed confortatus est fide, dans gloriam Deo, 
45N||4||21||282810	et plenissime sciens quia, quod promisit, potens est et facere. 
45N||4||22||282820	Ideo et reputatum est illi ad iustitiam.
45N||4||23||282830	Non est autem scriptum tantum propter ipsum: reputatum est illi, 
45N||4||24||282840	sed et propter nos, quibus reputabitur, credentibus in eum, qui suscitavit Iesum Dominum nostrum a mortuis, 
45N||4||25||282850	qui traditus est propter delicta nostra et suscitatus est propter iustificationem nostram.
45N||5||1||282860	Iustificati igitur ex fide, pacem habemus ad Deum per Domi num nostrum Iesum Christum, 
45N||5||2||282870	per quem et accessum habemus fide in gratiam istam, in qua stamus et gloriamur in spe gloriae Dei. 
45N||5||3||282880	Non solum autem, sed et gloriamur in tribulationibus, scientes quod tribulatio patientiam operatur, 
45N||5||4||282890	patientia autem probationem, probatio vero spem; 
45N||5||5||282900	spes autem non confundit, quia caritas Dei diffusa est in cordibus nostris per Spiritum Sanctum, qui datus est nobis.
45N||5||6||282910	Adhuc enim Christus, cum adhuc infirmi essemus, secundum tempus pro impiis mortuus est. 
45N||5||7||282920	Vix enim pro iusto quis moritur; nam pro bono forsitan quis et audeat mori. 
45N||5||8||282930	Commendat autem suam caritatem Deus in nos, quoniam, cum adhuc peccatores essemus, Christus pro nobis mortuus est. 
45N||5||9||282940	Multo igitur magis iustificati nunc in sanguine ipsius, salvi erimus ab ira per ipsum! 
45N||5||10||282950	Si enim, cum inimici essemus, reconciliati sumus Deo per mortem Filii eius, multo magis reconciliati salvi erimus in vita ipsius; 
45N||5||11||282960	non solum autem, sed et gloriamur in Deo per Dominum nostrum Iesum Christum, per quem nunc reconciliationem accepimus.
45N||5||12||282970	Propterea, sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, eo quod omnes peccaverunt. 
45N||5||13||282980	Usque ad legem enim peccatum erat in mundo; peccatum autem non imputatur, cum lex non est, 
45N||5||14||282990	sed regnavit mors ab Adam usque ad Moysen etiam in eos, qui non peccaverunt in similitudine praevaricationis Adae, qui est figura futuri.
45N||5||15||283000	Sed non sicut delictum, ita et donum; si enim unius delicto multi mortui sunt, multo magis gratia Dei et donum in gratia unius hominis Iesu Christi in multos abundavit. 
45N||5||16||283010	Et non sicut per unum, qui peccavit, ita et donum; nam iudicium ex uno in condemnationem, gratia autem ex multis delictis in iustificationem. 
45N||5||17||283020	Si enim unius delicto mors regnavit per unum, multo magis, qui abundantiam gratiae et donationis iustitiae accipiunt, in vita regnabunt per unum Iesum Christum.
45N||5||18||283030	Igitur sicut per unius delictum in omnes homines in condemnationem, sic et per unius iustitiam in omnes homines in iustificationem vitae; 
45N||5||19||283040	sicut enim per inoboedientiam unius hominis peccatores constituti sunt multi, ita et per unius oboeditionem iusti constituentur multi.
45N||5||20||283050	Lex autem subintravit, ut abundaret delictum; ubi autem abundavit peccatum, superabundavit gratia, 
45N||5||21||283060	ut sicut regnavit peccatum in morte, ita et gratia regnet per iustitiam in vitam aeternam per Iesum Christum Dominum nostrum.
45N||6||1||283070	Quid ergo dicemus? Perma nebimus in peccato, ut gratia abundet?
45N||6||2||283080	Absit! Qui enim mortui sumus peccato, quomodo adhuc vivemus in illo? 
45N||6||3||283090	An ignoratis quia, quicumque baptizati sumus in Christum Iesum, in mortem ipsius baptizati sumus? 
45N||6||4||283100	Consepulti ergo sumus cum illo per baptismum in mortem, ut quemadmodum suscitatus est Christus a mortuis per gloriam Patris, ita et nos in novitate vitae ambulemus. 
45N||6||5||283110	Si enim complantati facti sumus similitudini mortis eius, sed et resurrectionis erimus; 
45N||6||6||283120	hoc scientes quia vetus homo noster simul crucifixus est, ut destruatur corpus peccati, ut ultra non serviamus peccato. 
45N||6||7||283130	Qui enim mortuus est, iustificatus est a peccato.
45N||6||8||283140	Si autem mortui sumus cum Christo, credimus quia simul etiam vivemus cum eo; 
45N||6||9||283150	scientes quod Christus suscitatus ex mortuis iam non moritur, mors illi ultra non dominatur. 
45N||6||10||283160	Quod enim mortuus est, peccato mortuus est semel; quod autem vivit, vivit Deo. 
45N||6||11||283170	Ita et vos existimate vos mortuos quidem esse peccato, viventes autem Deo in Christo Iesu.
45N||6||12||283180	Non ergo regnet peccatum in vestro mortali corpore, ut oboediatis concupiscentiis eius, 
45N||6||13||283190	neque exhibeatis membra vestra arma iniustitiae peccato, sed exhibete vos Deo tamquam ex mortuis viventes et membra vestra arma iustitiae Deo. 
45N||6||14||283200	Peccatum enim vobis non dominabitur; non enim sub lege estis sed sub gratia.
45N||6||15||283210	Quid ergo? Peccabimus, quoniam non sumus sub lege sed sub gratia? Absit! 
45N||6||16||283220	Nescitis quoniam, cui exhibetis vos servos ad oboedientiam, servi estis eius, cui oboeditis, sive peccati ad mortem, sive oboeditionis ad iustitiam? 
45N||6||17||283230	Gratias autem Deo quod fuistis servi peccati, oboedistis autem ex corde in eam formam doctrinae, in quam traditi estis, 
45N||6||18||283240	liberati autem a peccato servi facti estis iustitiae.
45N||6||19||283250	Humanum dico propter infirmitatem carnis vestrae. Sicut enim exhibuistis membra vestra servientia immunditiae et iniquitati ad iniquitatem, ita nunc exhibete membra vestra servientia iustitiae ad sanctificationem. 
45N||6||20||283260	Cum enim servi essetis peccati, liberi eratis iustitiae. 
45N||6||21||283270	Quem ergo fructum habebatis tunc, in quibus nunc erubescitis? Nam finis illorum mors! 
45N||6||22||283280	Nunc vero liberati a peccato, servi autem facti Deo, habetis fructum vestrum in sanctificationem, finem vero vitam aeternam! 
45N||6||23||283290	Stipendia enim peccati mors, donum autem Dei vita aeterna in Christo Iesu Domino nostro.
45N||7||1||283300	An ignoratis, fratres — scienti bus enim legem loquor — quia lex in homine dominatur, quanto tempore vivit? 
45N||7||2||283310	Nam quae sub viro est mulier, viventi viro alligata est lege; si autem mortuus fuerit vir, soluta est a lege viri. 
45N||7||3||283320	Igitur, vivente viro, vocabitur adultera, si fuerit alterius viri; si autem mortuus fuerit vir, libera est a lege, ut non sit adultera, si fuerit alterius viri. 
45N||7||4||283330	Itaque, fratres mei, et vos mortificati estis legi per corpus Christi, ut sitis alterius, eius qui ex mortuis suscitatus est, ut fructificaremus Deo. 
45N||7||5||283340	Cum enim essemus in carne, passiones peccatorum, quae per legem sunt, operabantur in membris nostris, ut fructificarent morti; 
45N||7||6||283350	nunc autem soluti sumus a lege, mortui ei, in qua detinebamur, ita ut serviamus in novitate Spiritus et non in vetustate litterae.
45N||7||7||283360	Quid ergo dicemus? Lex peccatum est? Absit! Sed peccatum non cognovi, nisi per legem; nam concupiscentiam nescirem, nisi lex diceret: “ Non concupisces ”. 
45N||7||8||283370	Occasione autem accepta, peccatum per mandatum operatum est in me omnem concupiscentiam; sine lege enim peccatum mortuum erat. 
45N||7||9||283380	Ego autem vivebam sine lege aliquando; sed, cum venisset mandatum, peccatum revixit, 
45N||7||10||283390	ego autem mortuus sum; et inventum est mihi mandatum, quod erat ad vitam, hoc esse ad mortem; 
45N||7||11||283400	nam peccatum, occasione accepta, per mandatum seduxit me et per illud occidit. 
45N||7||12||283410	Itaque lex quidem sancta, et mandatum sanctum et iustum et bonum. 
45N||7||13||283420	Quod ergo bonum est, mihi factum est mors? Absit! Sed peccatum, ut appareat peccatum, per bonum mihi operatum est mortem; ut fiat supra modum peccans peccatum per mandatum.
45N||7||14||283430	Scimus enim quod lex spiritalis est; ego autem carnalis sum, venumdatus sub peccato. 
45N||7||15||283440	Quod enim operor, non intellego; non enim, quod volo, hoc ago, sed quod odi, illud facio. 
45N||7||16||283450	Si autem, quod nolo, illud facio, consentio legi quoniam bona. 
45N||7||17||283460	Nunc autem iam non ego operor illud, sed, quod habitat in me, peccatum. 
45N||7||18||283470	Scio enim quia non habitat in me, hoc est in carne mea, bonum; nam velle adiacet mihi, operari autem bonum, non! 
45N||7||19||283480	Non enim, quod volo bonum, facio, sed, quod nolo malum, hoc ago. 
45N||7||20||283490	Si autem, quod nolo, illud facio, iam non ego operor illud, sed, quod habitat in me, peccatum. 
45N||7||21||283500	Invenio igitur hanc legem volenti mihi facere bonum, quoniam mihi malum adiacet. 
45N||7||22||283510	Condelector enim legi Dei secundum interiorem hominem; 
45N||7||23||283520	video autem aliam legem in membris meis repugnantem legi mentis meae et captivantem me in lege peccati, quae est in membris meis.
45N||7||24||283530	Infelix ego homo! Quis me liberabit de corpore mortis huius? 
45N||7||25||283540	Gratias autem Deo per Iesum Christum Dominum nostrum! Igitur ego ipse mente servio legi Dei, carne autem legi peccati.
45N||8||1||283550	Nihil ergo nunc damnationis est his, qui sunt in Christo Iesu; 
45N||8||2||283560	lex enim Spiritus vitae in Christo Iesu liberavit te a lege peccati et mortis. 
45N||8||3||283570	Nam, quod impossibile erat legi, in quo infirmabatur per carnem, Deus Filium suum mittens in similitudine carnis peccati et pro peccato, damnavit peccatum in carne, 
45N||8||4||283580	ut iustitia legis impleretur in nobis, qui non secundum carnem ambulamus sed secundum Spiritum.
45N||8||5||283590	Qui enim secundum carnem sunt, quae carnis sunt, sapiunt; qui vero secundum Spiritum, quae sunt Spiritus. 
45N||8||6||283600	Nam sapientia carnis mors, sapientia autem Spiritus vita et pax; 
45N||8||7||283610	quoniam sapientia carnis inimicitia est in Deum, legi enim Dei non subicitur nec enim potest. 
45N||8||8||283620	Qui autem in carne sunt, Deo placere non possunt.
45N||8||9||283630	Vos autem in carne non estis sed in Spiritu, si tamen Spiritus Dei habitat in vobis. Si quis autem Spiritum Christi non habet, hic non est eius. 
45N||8||10||283640	Si autem Christus in vobis est, corpus quidem mortuum est propter peccatum, Spiritus vero vita propter iustitiam. 
45N||8||11||283650	Quod si Spiritus eius, qui suscitavit Iesum a mortuis, habitat in vobis, qui suscitavit Christum a mortuis vivificabit et mortalia corpora vestra per inhabitantem Spiritum suum in vobis.
45N||8||12||283660	Ergo, fratres, debitores sumus non carni, ut secundum carnem vivamus. 
45N||8||13||283670	Si enim secundum carnem vixeritis, moriemini; si autem Spiritu opera corporis mortificatis, vivetis. 
45N||8||14||283680	Quicumque enim Spiritu Dei aguntur, hi filii Dei sunt. 
45N||8||15||283690	Non enim accepistis spiritum servitutis iterum in timorem, sed accepistis Spiritum adoptionis filiorum, in quo clamamus: “ Abba, Pater! ”. 
45N||8||16||283700	Ipse Spiritus testimonium reddit una cum spiritu nostro, quod sumus filii Dei. 
45N||8||17||283710	Si autem filii, et heredes: heredes quidem Dei, coheredes autem Christi, si tamen compatimur, ut et conglorificemur. 
45N||8||18||283720	Existimo enim quod non sunt condignae passiones huius temporis ad futuram gloriam, quae revelanda est in nobis.
45N||8||19||283730	Nam exspectatio creaturae revelationem filiorum Dei exspectat; 
45N||8||20||283740	vanitati enim creatura subiecta est, non volens sed propter eum, qui subiecit, in spem, 
45N||8||21||283750	quia et ipsa creatura liberabitur a servitute corruptionis in libertatem gloriae filiorum Dei. 
45N||8||22||283760	Scimus enim quod omnis creatura congemiscit et comparturit usque adhuc; 
45N||8||23||283770	non solum autem, sed et nos ipsi primitias Spiritus habentes, et ipsi intra nos gemimus adoptionem filiorum exspectantes, redemptionem corporis nostri. 
45N||8||24||283780	Spe enim salvi facti sumus; spes autem, quae videtur, non est spes; nam, quod videt, quis sperat? 
45N||8||25||283790	Si autem, quod non videmus, speramus, per patientiam exspectamus.
45N||8||26||283800	Similiter autem et Spiritus adiuvat infirmitatem nostram; nam quid oremus, sicut oportet, nescimus, sed ipse Spiritus interpellat gemitibus inenarrabilibus; 
45N||8||27||283810	qui autem scrutatur corda, scit quid desideret Spiritus, quia secundum Deum postulat pro sanctis.
45N||8||28||283820	Scimus autem quoniam diligentibus Deum omnia cooperantur in bonum, his, qui secundum propositum vocati sunt. 
45N||8||29||283830	Nam, quos praescivit, et praedestinavit conformes fieri imaginis Filii eius, ut sit ipse primogenitus in multis fratribus; 
45N||8||30||283840	quos autem praedestinavit, hos et vocavit; et quos vocavit, hos et iustificavit; quos autem iustificavit, illos et glorificavit.
45N||8||31||283850	Quid ergo dicemus ad haec? Si Deus pro nobis, quis contra nos? 
45N||8||32||283860	Qui Filio suo non pepercit, sed pro nobis omnibus tradidit illum, quomodo non etiam cum illo omnia nobis donabit? 
45N||8||33||283870	Quis accusabit adversus electos Dei? Deus, qui iustificat? 
45N||8||34||283880	Quis est qui condemnet? Christus Iesus, qui mortuus est, immo qui suscitatus est, qui et est ad dexteram Dei, qui etiam interpellat pro nobis?
45N||8||35||283890	Quis nos separabit a caritate Christi? Tribulatio an angustia an persecutio an fames an nuditas an periculum an gladius? 
45N||8||36||283900	Sicut scriptum est: “ Propter te mortificamur tota die, aestimati sumus ut oves occisionis ”.
45N||8||37||283910	Sed in his omnibus supervincimus per eum, qui dilexit nos.
45N||8||38||283920	Certus sum enim quia neque mors neque vita neque angeli neque principatus neque instantia neque futura neque virtutes 
45N||8||39||283930	neque altitudo neque profundum neque alia quaelibet creatura poterit nos separare a caritate Dei, quae est in Christo Iesu Domino nostro.
45N||9||1||283940	Veritatem dico in Christo, non mentior, testimonium mihi per hibente conscientia mea in Spiritu Sancto, 
45N||9||2||283950	quoniam tristitia est mihi magna, et continuus dolor cordi meo. 
45N||9||3||283960	Optarem enim ipse ego anathema esse a Christo pro fratribus meis, cognatis meis secundum carnem, 
45N||9||4||283970	qui sunt Israelitae, quorum adoptio est filiorum et gloria et testamenta et legislatio et cultus et promissiones, 
45N||9||5||283980	quorum sunt patres, et ex quibus Christus secundum carnem: qui est super omnia Deus benedictus in saecula. Amen.
45N||9||6||283990	Non autem quod exciderit verbum Dei. Non enim omnes, qui ex Israel, hi sunt Israel; 
45N||9||7||284000	neque quia semen sunt Abrahae, omnes filii, sed: “ In Isaac vocabitur tibi semen ”. 
45N||9||8||284010	Id est, non qui filii carnis, hi filii Dei, sed qui filii sunt promissionis, aestimantur semen; 
45N||9||9||284020	promissionis enim verbum hoc est: “ Secundum hoc tempus veniam, et erit Sarae filius ”. 
45N||9||10||284030	Non solum autem, sed et Rebecca ex uno concubitum habens, Isaac patre nostro; 
45N||9||11||284040	cum enim nondum nati fuissent aut aliquid egissent bonum aut malum, ut secundum electionem propositum Dei maneret, 
45N||9||12||284050	non ex operibus sed ex vocante dictum est ei: “ Maior serviet minori ”; 
45N||9||13||284060	sicut scriptum est: “ Iacob dilexi, Esau autem odio habui ”.
45N||9||14||284070	Quid ergo dicemus? Numquid iniustitia apud Deum? Absit! 
45N||9||15||284080	Moysi enim dicit: “ Miserebor, cuius misereor, et misericordiam praestabo, cui misericordiam praesto ”.
45N||9||16||284090	Igitur non volentis neque currentis sed miserentis Dei. 
45N||9||17||284100	Dicit enim Scriptura pharaoni: “ In hoc ipsum excitavi te, ut ostendam in te virtutem meam, et ut annuntietur nomen meum in universa terra ”. 
45N||9||18||284110	Ergo, cuius vult, miseretur et, quem vult, indurat.
45N||9||19||284120	Dices itaque mihi: “ Quid ergo adhuc queritur? Voluntati enim eius quis restitit? ”. 
45N||9||20||284130	O homo, sed tu quis es, qui respondeas Deo? Numquid dicet figmentum ei, qui se finxit: “ Quid me fecisti sic? ”. 
45N||9||21||284140	An non habet potestatem figulus luti ex eadem massa facere aliud quidem vas in honorem, aliud vero in ignominiam? 
45N||9||22||284150	Quod si volens Deus ostendere iram et notam facere potentiam suam, sustinuit in multa patientia vasa irae aptata in interitum; 
45N||9||23||284160	et ut ostenderet divitias gloriae suae in vasa misericordiae, quae praeparavit in gloriam, 
45N||9||24||284170	quos et vocavit nos non solum ex Iudaeis sed etiam ex gentibus? 
45N||9||25||284180	Sicut et in Osee dicit: “ Vocabo Non plebem meam Plebem meam et Non dilectam Dilectam. 
45N||9||26||284190	Et erit: in loco, ubi dictum est eis: “Non plebs mea vos”, ibi vocabuntur Filii Dei vivi ”.
45N||9||27||284200	Isaias autem clamat pro Israel: “ Si fuerit numerus filiorum Israel tamquam arena maris, reliquiae salvae fient. 
45N||9||28||284210	Verbum enim consummans et brevians faciet Dominus super terram ”.
45N||9||29||284220	Et sicut praedixit Isaias: “ Nisi Dominus Sabaoth reliquisset nobis semen, sicut Sodoma facti essemus et sicut Gomorra similes fuissemus ”.
45N||9||30||284230	Quid ergo dicemus? Quod gentes, quae non sectabantur iustitiam, apprehenderunt iustitiam, iustitiam autem, quae ex fide est; 
45N||9||31||284240	Israel vero sectans legem iustitiae in legem non pervenit. 
45N||9||32||284250	Quare? Quia non ex fide sed quasi ex operibus; offenderunt in lapidem offensionis, 
45N||9||33||284260	sicut scriptum est: “ Ecce pono in Sion lapidem offensionis et petram scandali; et, qui credit in eo, non confundetur ”.
45N||10||1||284270	Fratres, voluntas quidem cordis mei et obsecratio ad Deum pro illis in salutem. 
45N||10||2||284280	Testimonium enim perhibeo illis quod aemulationem Dei habent sed non secundum scientiam; 
45N||10||3||284290	ignorantes enim Dei iustitiam et suam iustitiam quaerentes statuere, iustitiae Dei non sunt subiecti; 
45N||10||4||284300	finis enim legis Christus ad iustitiam omni credenti.
45N||10||5||284310	Moyses enim scribit de iustitia, quae ex lege est: “ Qui fecerit homo, vivet in eis ”. 
45N||10||6||284320	Quae autem ex fide est iustitia, sic dicit: “ Ne dixeris in corde tuo: Quis ascendet in caelum?”, id est Christum deducere; 
45N||10||7||284330	aut: “ Quis descendet in abyssum? ”, hoc est Christum ex mortuis revocare. 
45N||10||8||284340	Sed quid dicit? “ Prope te est verbum, in ore tuo et in corde tuo ”; hoc est verbum fidei, quod praedicamus. 
45N||10||9||284350	Quia si confitearis in ore tuo: “ Dominum Iesum! ”, et in corde tuo credideris quod Deus illum excitavit ex mortuis, salvus eris. 
45N||10||10||284360	Corde enim creditur ad iustitiam, ore autem confessio fit in salutem. 
45N||10||11||284370	Dicit enim Scriptura: “ Omnis, qui credit in illo, non confundetur ”.
45N||10||12||284380	Non enim est distinctio Iudaei et Graeci, nam idem Dominus omnium, dives in omnes, qui invocant illum:
45N||10||13||284390	Omnis enim, quicumque invocaverit nomen Domini, salvus erit.
45N||10||14||284400	Quomodo ergo invocabunt, in quem non crediderunt? Aut quomodo credent ei, quem non audierunt? Quomodo autem audient sine praedicante? 
45N||10||15||284410	Quomodo vero praedicabunt nisi mittantur? Sicut scriptum est: “ Quam speciosi pedes evangelizantium bona ”.
45N||10||16||284420	Sed non omnes oboedierunt evangelio; Isaias enim dicit: “ Domine, quis credidit auditui nostro? ”. 
45N||10||17||284430	Ergo fides ex auditu, auditus autem per verbum Christi.
45N||10||18||284440	Sed dico: Numquid non audierunt? Quin immo, in omnem terram exiit sonus eorum, et in fines orbis terrae verba eorum.
45N||10||19||284450	Sed dico: Numquid Israel non cognovit? Primus Moyses dicit: “ Ego ad aemulationem vos adducam per Non gentem: per gentem insipientem ad iram vos provocabo ”.
45N||10||20||284460	Isaias autem audet et dicit: “ Inventus sum in non quaerentibus me; palam apparui his, qui me non interrogabant ”.
45N||10||21||284470	Ad Israel autem dicit: “ Tota die expandi manus meas ad populum non credentem et contradicentem ”.
45N||11||1||284480	Dico ergo: Numquid repulit Deus populum suum? Absit! Nam et ego Israelita sum, ex semine Abraham, tribu Beniamin. 
45N||11||2||284490	Non reppulit Deus plebem suam, quam praescivit. An nescitis in Elia quid dicit Scriptura? Quemadmodum interpellat Deum adversus Israel: 
45N||11||3||284500	“ Domine, prophetas tuos occiderunt, altaria tua suffoderunt, et ego relictus sum solus, et quaerunt animam meam ”.
45N||11||4||284510	Sed quid dicit illi responsum divinum? “ Reliqui mihi septem milia virorum, qui non curvaverunt genu Baal ”.
45N||11||5||284520	Sic ergo et in hoc tempore reliquiae secundum electionem gratiae factae sunt. 
45N||11||6||284530	Si autem gratia, iam non ex operibus, alioquin gratia iam non est gratia.
45N||11||7||284540	Quid ergo? Quod quaerit Israel, hoc non est consecutus, electio autem consecuta est; ceteri vero excaecati sunt, 
45N||11||8||284550	sicut scriptum est: “ Dedit illis Deus spiritum soporis, oculos, ut non videant, et aures, ut non audiant, usque in hodiernum diem ”.
45N||11||9||284560	Et David dicit: “ Fiat mensa eorum in laqueum et in captionem et in scandalum et in retributionem illis. 
45N||11||10||284570	Obscurentur oculi eorum, ne videant, et dorsum illorum semper incurva! ”.
45N||11||11||284580	Dico ergo: Numquid sic offenderunt, ut caderent? Absit! Sed illorum casu salus gentibus, ut illi ad aemulationem adducantur. 
45N||11||12||284590	Quod si casus illorum divitiae sunt mundi, et deminutio eorum divitiae gentium, quanto magis plenitudo eorum!
45N||11||13||284600	Vobis autem dico gentibus: Quantum quidem ego sum gentium apostolus, ministerium meum honorifico, 
45N||11||14||284610	si quo modo ad aemulandum provocem carnem meam et salvos faciam aliquos ex illis.
45N||11||15||284620	Si enim amissio eorum reconciliatio est mundi, quae assumptio, nisi vita ex mortuis? 
45N||11||16||284630	Quod si primitiae sanctae sunt, et massa; et si radix sancta, et rami. 
45N||11||17||284640	Quod si aliqui ex ramis fracti sunt, tu autem, cum oleaster esses, insertus es in illis et consocius radicis pinguedinis olivae factus es, 
45N||11||18||284650	noli gloriari adversus ramos; quod si gloriaris, non tu radicem portas, sed radix te.
45N||11||19||284660	Dices ergo: “ Fracti sunt rami, ut ego inserar ”. 
45N||11||20||284670	Bene; incredulitate fracti sunt, tu autem fide stas. Noli altum sapere, sed time: 
45N||11||21||284680	si enim Deus naturalibus ramis non pepercit, ne forte nec tibi parcat.
45N||11||22||284690	Vide ergo bonitatem et severitatem Dei: in eos quidem, qui ceciderunt, severitatem; in te autem bonitatem Dei, si permanseris in bonitate, alioquin et tu excideris. 
45N||11||23||284700	Sed et illi, si non permanserint in incredulitate, inserentur; potens est enim Deus iterum inserere illos! 
45N||11||24||284710	Nam si tu ex naturali excisus es oleastro et contra naturam insertus es in bonam olivam, quanto magis hi, qui secundum naturam sunt, inserentur suae olivae. 
45N||11||25||284720	Nolo enim vos ignorare, fratres, mysterium hoc, ut non sitis vobis ipsis sapientes, quia caecitas ex parte contigit in Israel, donec plenitudo gentium intraret, 
45N||11||26||284730	et sic omnis Israel salvus fiet, sicut scriptum est: “ Veniet ex Sion, qui eripiat, avertet impietates ab Iacob;
45N||11||27||284740	et hoc illis a me testamentum, cum abstulero peccata eorum ”.
45N||11||28||284750	Secundum evangelium quidem inimici propter vos, secundum electionem autem carissimi propter patres; 
45N||11||29||284760	sine paenitentia enim sunt dona et vocatio Dei! 
45N||11||30||284770	Sicut enim aliquando vos non credidistis Deo, nunc autem misericordiam consecuti estis propter illorum incredulitatem, 
45N||11||31||284780	ita et isti nunc non crediderunt propter vestram misericordiam, ut et ipsi nunc misericordiam consequantur. 
45N||11||32||284790	Conclusit enim Deus omnes in incredulitatem, ut omnium misereatur!
45N||11||33||284800	O altitudo divitiarum et sapientiae et scientiae Dei! Quam incomprehensibilia sunt iudicia eius, et investigabiles viae eius!
45N||11||34||284810	Quis enim cognovit sensum Domini? Aut quis consiliarius eius fuit?
45N||11||35||284820	Aut quis prior dedit illi, et retribuetur ei?
45N||11||36||284830	Quoniam ex ipso et per ipsum et in ipsum omnia. Ipsi gloria in saecula. Amen.
45N||12||1||284840	Obsecro itaque vos, fratres, per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum; 
45N||12||2||284850	et nolite conformari huic saeculo, sed transformamini renovatione mentis, ut probetis quid sit voluntas Dei, quid bonum et bene placens et perfectum.
45N||12||3||284860	Dico enim per gratiam, quae data est mihi, omnibus, qui sunt inter vos, non altius sapere quam oportet sapere, sed sapere ad sobrietatem, unicuique sicut Deus divisit mensuram fidei. 
45N||12||4||284870	Sicut enim in uno corpore multa membra habemus, omnia autem membra non eundem actum habent, 
45N||12||5||284880	ita multi unum corpus sumus in Christo, singuli autem alter alterius membra. 
45N||12||6||284890	Habentes autem donationes secundum gratiam, quae data est nobis, differentes: sive prophetiam, secundum rationem fidei; 
45N||12||7||284900	sive ministerium, in ministrando; sive qui docet, in doctrina; 
45N||12||8||284910	sive qui exhortatur, in exhortando; qui tribuit, in simplicitate; qui praeest, in sollicitudine; qui miseretur, in hilaritate.
45N||12||9||284920	Dilectio sine simulatione. Odientes malum, adhaerentes bono; 
45N||12||10||284930	caritate fraternitatis invicem diligentes, honore invicem praevenientes, 
45N||12||11||284940	sollicitudine non pigri, spiritu ferventes, Domino servientes, 
45N||12||12||284950	spe gaudentes, in tribulatione patientes, orationi instantes, 
45N||12||13||284960	necessitatibus sanctorum communicantes, hospitalitatem sectantes. 
45N||12||14||284970	Benedicite persequentibus; benedicite et nolite maledicere! 
45N||12||15||284980	Gaudere cum gaudentibus, flere cum flentibus. 
45N||12||16||284990	Idipsum invicem sentientes, non alta sapientes, sed humilibus consentientes. Nolite esse prudentes apud vosmetipsos.
45N||12||17||285000	Nulli malum pro malo reddentes; providentes bona coram omnibus hominibus; 
45N||12||18||285010	si fieri potest, quod ex vobis est, cum omnibus hominibus pacem habentes; 
45N||12||19||285020	non vosmetipsos vindicantes, carissimi, sed date locum irae, scriptum est enim: “ Mihi vindicta, ego retribuam ”, dicit Dominus. 
45N||12||20||285030	Sed si esurierit inimicus tuus, ciba illum; si sitit, potum da illi. Hoc enim faciens, carbones ignis congeres super caput eius. 
45N||12||21||285040	Noli vinci a malo, sed vince in bono malum.
45N||13||1||285050	Omnis anima potestatibus sublimioribus subdita sit. Non est enim potestas nisi a Deo; quae autem sunt, a Deo ordinatae sunt. 
45N||13||2||285060	Itaque, qui resistit potestati, Dei ordinationi resistit; qui autem resistunt ipsi, sibi damnationem acquirent. 
45N||13||3||285070	Nam principes non sunt timori bono operi sed malo. Vis autem non timere potestatem? Bonum fac, et habebis laudem ex illa; 
45N||13||4||285080	Dei enim ministra est tibi in bonum. Si autem malum feceris, time; non enim sine causa gladium portat; Dei enim ministra est, vindex in iram ei, qui malum agit. 
45N||13||5||285090	Ideo necesse est subditos esse, non solum propter iram sed et propter conscientiam. 
45N||13||6||285100	Ideo enim et tributa praestatis; ministri enim Dei sunt in hoc ipsum instantes. 
45N||13||7||285110	Reddite omnibus debita: cui tributum tributum, cui vectigal vectigal, cui timorem timorem, cui honorem honorem.
45N||13||8||285120	Nemini quidquam debeatis, nisi ut invicem diligatis: qui enim diligit proximum, legem implevit. 
45N||13||9||285130	Nam: Non adulterabis, Non occides, Non furaberis, Non concupisces, et si quod est aliud mandatum, in hoc verbo recapitulatur: Diliges proximum tuum tamquam teipsum. 
45N||13||10||285140	Dilectio proximo malum non operatur; plenitudo ergo legis est dilectio.
45N||13||11||285150	Et hoc scientes tempus, quia hora est iam vos de somno surgere; nunc enim propior est nobis salus quam cum credidimus. 
45N||13||12||285160	Nox processit, dies autem appropiavit. Abiciamus ergo opera tenebrarum et induamur arma lucis. 
45N||13||13||285170	Sicut in die honeste ambulemus: non in comissationibus et ebrietatibus, non in cubilibus et impudicitiis, non in contentione et aemulatione; 
45N||13||14||285180	sed induite Dominum Iesum Christum et carnis curam ne feceritis in concupiscentiis.
45N||14||1||285190	Infirmum autem in fide assumite, non in disceptatio nibus cogitationum. 
45N||14||2||285200	Alius enim credit manducare omnia; qui autem infirmus est, holus manducat. 
45N||14||3||285210	Is qui manducat, non manducantem non spernat; et, qui non manducat, manducantem non iudicet, Deus enim illum assumpsit. 
45N||14||4||285220	Tu quis es, qui iudices alienum servum? Suo domino stat aut cadit; stabit autem, potens est enim Dominus statuere illum.
45N||14||5||285230	Nam alius iudicat inter diem et diem, alius iudicat omnem diem; unusquisque in suo sensu abundet. 
45N||14||6||285240	Qui sapit diem, Domino sapit; et, qui manducat, Domino manducat, gratias enim agit Deo; et, qui non manducat, Domino non manducat et gratias agit Deo. 
45N||14||7||285250	Nemo enim nostrum sibi vivit, et nemo sibi moritur; 
45N||14||8||285260	sive enim vivimus, Domino vivimus, sive morimur, Domino morimur. Sive ergo vivimus, sive morimur, Domini sumus. 
45N||14||9||285270	In hoc enim Christus et mortuus est et vixit, ut et mortuorum et vivorum dominetur.
45N||14||10||285280	Tu autem, quid iudicas fratrem tuum? Aut tu, quare spernis fratrem tuum? Omnes enim stabimus ante tribunal Dei; 
45N||14||11||285290	scriptum est enim: “ Vivo ego, dicit Dominus, mihi flectetur omne genu, et omnis lingua confitebitur Deo ”.
45N||14||12||285300	Itaque unusquisque nostrum pro se rationem reddet Deo. 
45N||14||13||285310	Non ergo amplius invicem iudicemus, sed hoc iudicate magis, ne ponatis offendiculum fratri vel scandalum.
45N||14||14||285320	Scio et certus sum in Domino Iesu, quia nihil commune per seipsum, nisi ei, qui existimat quid commune esse, illi commune est. 
45N||14||15||285330	Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est! 
45N||14||16||285340	Non ergo blasphemetur bonum vestrum! 
45N||14||17||285350	Non est enim regnum Dei esca et potus, sed iustitia et pax et gaudium in Spiritu Sancto; 
45N||14||18||285360	qui enim in hoc servit Christo, placet Deo et probatus est hominibus. 
45N||14||19||285370	Itaque, quae pacis sunt, sectemur et quae aedificationis sunt in invicem. 
45N||14||20||285380	Noli propter escam destruere opus Dei! Omnia quidem munda sunt, sed malum est homini, qui per offendiculum manducat. 
45N||14||21||285390	Bonum est non manducare carnem et non bibere vinum neque id, in quo frater tuus offendit.
45N||14||22||285400	Tu, quam fidem habes, penes temetipsum habe coram Deo. Beatus, qui non iudicat semetipsum in eo quod probat. 
45N||14||23||285410	Qui autem discernit si manducaverit, damnatus est, quia non ex fide; omne autem, quod non ex fide, peccatum est.
45N||15||1||285420	Debemus autem nos fir miores imbecillitates infir morum sustinere et non nobis placere. 
45N||15||2||285430	Unusquisque nostrum proximo placeat in bonum ad aedificationem; 
45N||15||3||285440	etenim Christus non sibi placuit, sed sicut scriptum est: “ Improperia improperantium tibi ceciderunt super me ”. 
45N||15||4||285450	Quaecumque enim antea scripta sunt, ad nostram doctrinam scripta sunt, ut per patientiam et consolationem Scripturarum spem habeamus. 
45N||15||5||285460	Deus autem patientiae et solacii det vobis idipsum sapere in alterutrum secundum Christum Iesum, 
45N||15||6||285470	ut unanimes uno ore glorificetis Deum et Patrem Domini nostri Iesu Christi.
45N||15||7||285480	Propter quod suscipite invicem, sicut et Christus suscepit vos, in gloriam Dei. 
45N||15||8||285490	Dico enim Christum ministrum fuisse circumcisionis propter veritatem Dei ad confirmandas promissiones patrum; 
45N||15||9||285500	gentes autem propter misericordiam glorificare Deum, sicut scriptum est: “ Propter hoc confitebor tibi in gentibus et nomini tuo cantabo ”.
45N||15||10||285510	Et iterum dicit: “ Laetamini, gentes, cum plebe eius ”.
45N||15||11||285520	Et iterum: “ Laudate, omnes gentes, Dominum, et magnificent eum omnes populi ”.
45N||15||12||285530	Et rursus Isaias ait: “ Erit radix Iesse, et qui exsurget regere gentes: in eo gentes sperabunt ”.
45N||15||13||285540	Deus autem spei repleat vos omni gaudio et pace in credendo, ut abundetis in spe in virtute Spiritus Sancti.
45N||15||14||285550	Certus sum autem, fratres mei, et ego ipse de vobis, quoniam et ipsi pleni estis bonitate, repleti omni scientia, ita ut possitis et alterutrum monere. 
45N||15||15||285560	Audacius autem scripsi vobis ex parte, tamquam in memoriam vos reducens propter gratiam, quae data est mihi a Deo, 
45N||15||16||285570	ut sim minister Christi Iesu ad gentes, consecrans evangelium Dei, ut fiat oblatio gentium accepta, sanctificata in Spiritu Sancto. 
45N||15||17||285580	Habeo igitur gloriationem in Christo Iesu ad Deum; 
45N||15||18||285590	non enim audebo aliquid loqui eorum, quae per me non effecit Christus in oboedientiam gentium, verbo et factis, 
45N||15||19||285600	in virtute signorum et prodigiorum, in virtute Spiritus, ita ut ab Ierusalem et per circuitum usque in Illyricum repleverim evangelium Christi, 
45N||15||20||285610	sic autem contendens praedicare evangelium, non ubi nominatus est Christus, ne super alienum fundamentum aedificarem, 
45N||15||21||285620	sed sicut scriptum est: “ Quibus non est annuntiatum de eo, videbunt; et, qui non audierunt, intellegent ”.
45N||15||22||285630	Propter quod et impediebar plurimum venire ad vos; 
45N||15||23||285640	nunc vero ulterius locum non habens in his regionibus, cupiditatem autem habens veniendi ad vos ex multis iam annis, 
45N||15||24||285650	cum in Hispaniam proficisci coepero, spero enim quod praeteriens videam vos et a vobis deducar illuc, si vobis primum ex parte fruitus fuero.
45N||15||25||285660	Nunc autem proficiscor in Ierusalem ministrare sanctis; 
45N||15||26||285670	probaverunt enim Macedonia et Achaia communicationem aliquam facere in pauperes sanctorum, qui sunt in Ierusalem. 
45N||15||27||285680	Placuit enim eis, et debitores sunt eorum; nam si spiritalibus eorum communicaverunt gentes, debent et in carnalibus ministrare eis. 
45N||15||28||285690	Hoc igitur cum consummavero et assignavero eis fructum hunc, proficiscar per vos in Hispaniam; 
45N||15||29||285700	scio autem quoniam veniens ad vos, in abundantia benedictionis Christi veniam. 
45N||15||30||285710	Obsecro autem vos, fratres, per Dominum nostrum Iesum Christum et per caritatem Spiritus, ut concertemini mecum in orationibus pro me ad Deum, 
45N||15||31||285720	ut liberer ab infidelibus, qui sunt in Iudaea, et ministerium meum pro Ierusalem acceptum sit sanctis, 
45N||15||32||285730	ut veniens ad vos in gaudio per voluntatem Dei refrigerer vobiscum. 
45N||15||33||285740	Deus autem pacis sit cum omnibus vobis. Amen.
45N||16||1||285750	Commendo autem vobis Phoebem sororem nostram, quae est ministra ecclesiae, quae est Cenchreis, 
45N||16||2||285760	ut eam suscipiatis in Domino digne sanctis et assistatis ei in quocumque negotio vestri indiguerit; etenim ipsa astitit multis et mihi ipsi. 
45N||16||3||285770	Salutate Priscam et Aquilam adiutores meos in Christo Iesu, 
45N||16||4||285780	qui pro anima mea suas cervices supposuerunt, quibus non solus ego gratias ago sed et cunctae ecclesiae gentium; 
45N||16||5||285790	et domesticam eorum ecclesiam. Salutate Epaenetum dilectum mihi, primitias Asiae in Christo. 
45N||16||6||285800	Salutate Mariam, quae multum laboravit in vobis. 
45N||16||7||285810	Salutate Andronicum et Iuniam cognatos meos et concaptivos meos, qui sunt nobiles in apostolis, qui et ante me fuerunt in Christo. 
45N||16||8||285820	Salutate Ampliatum dilectissimum mihi in Domino. 
45N||16||9||285830	Salutate Urbanum adiutorem nostrum in Christo et Stachyn dilectum meum. 
45N||16||10||285840	Salutate Apellem probatum in Christo. Salutate eos, qui sunt ex Aristobuli. 
45N||16||11||285850	Salutate Herodionem cognatum meum. Salutate eos, qui sunt ex Narcissi, qui sunt in Domino. 
45N||16||12||285860	Salutate Tryphaenam et Tryphosam, quae laborant in Domino. Salutate Persidam carissimam, quae multum laboravit in Domino. 
45N||16||13||285870	Salutate Rufum electum in Domino et matrem eius et meam. 
45N||16||14||285880	Salutate Asyncritum, Phlegonta, Hermen, Patrobam, Hermam et, qui cum eis sunt, fratres. 
45N||16||15||285890	Salutate Philologum et Iuliam, Nereum et sororem eius et Olympam et omnes, qui cum eis sunt, sanctos. 
45N||16||16||285900	Salutate invicem in osculo sancto. Salutant vos omnes ecclesiae Christi.
45N||16||17||285910	Rogo autem vos, fratres, ut observetis eos, qui dissensiones et offendicula praeter doctrinam, quam vos didicistis, faciunt, et declinate ab illis; 
45N||16||18||285920	huiusmodi enim Domino nostro Christo non serviunt sed suo ventri, et per dulces sermones et benedictiones seducunt corda innocentium.
45N||16||19||285930	Vestra enim oboedientia ad omnes pervenit; gaudeo igitur in vobis, sed volo vos sapientes esse in bono et simplices in malo. 
45N||16||20||285940	Deus autem pacis conteret Satanam sub pedibus vestris velociter. Gratia Domini nostri Iesu vobiscum.
45N||16||21||285950	Salutat vos Timotheus adiutor meus et Lucius et Iason et Sosipater cognati mei. 
45N||16||22||285960	Saluto vos ego Tertius, qui scripsi epistulam in Domino. 
45N||16||23||285970	Salutat vos Gaius hospes meus et universae ecclesiae. Salutat vos Erastus arcarius civitatis et Quartus frater. 
45N||16||24||285980	
45N||16||25||285990	Ei autem, qui potens est vos confirmare iuxta evangelium meum et praedicationem Iesu Christi secundum revelationem mysterii temporibus aeternis taciti, 
45N||16||26||286000	manifestati autem nunc, et per scripturas Prophetarum secundum praeceptum aeterni Dei ad oboeditionem fidei in cunctis gentibus patefacti, 
45N||16||27||286010	soli sapienti Deo per Iesum Christum, cui gloria in saecula. Amen.
46N||1||1||286020	Paulus, vocatus apostolus Christi Iesu per voluntatem Dei, et Sosthenes frater 
46N||1||2||286030	ecclesiae Dei, quae est Corinthi, sanctificatis in Christo Iesu, vocatis sanctis cum omnibus, qui invocant nomen Domini nostri Iesu Christi in omni loco ipsorum et nostro: 
46N||1||3||286040	gratia vobis et pax a Deo Patre nostro et Domino Iesu Christo.
46N||1||4||286050	Gratias ago Deo meo semper pro vobis in gratia Dei, quae data est vobis in Christo Iesu, 
46N||1||5||286060	quia in omnibus divites facti estis in illo, in omni verbo et in omni scientia, 
46N||1||6||286070	sicut testimonium Christi confirmatum est in vobis, 
46N||1||7||286080	ita ut nihil vobis desit in ulla donatione, exspectantibus revelationem Domini nostri Iesu Christi; 
46N||1||8||286090	qui et confirmabit vos usque ad finem sine crimine in die Domini nostri Iesu Christi. 
46N||1||9||286100	Fidelis Deus, per quem vocati estis in communionem Filii eius Iesu Christi Domini nostri.
46N||1||10||286110	Obsecro autem vos, fratres, per nomen Domini nostri Iesu Christi, ut idipsum dicatis omnes, et non sint in vobis schismata, sitis autem perfecti in eodem sensu et in eadem sententia. 
46N||1||11||286120	Significatum est enim mihi de vobis, fratres mei, ab his, qui sunt Chloes, quia contentiones inter vos sunt. 
46N||1||12||286130	Hoc autem dico, quod unusquisque vestrum dicit: “ Ego quidem sum Pauli ”, “ Ego autem Apollo ”, “ Ego vero Cephae ”, “ Ego autem Christi ”.
46N||1||13||286140	Divisus est Christus? Numquid Paulus crucifixus est pro vobis, aut in nomine Pauli baptizati estis? 
46N||1||14||286150	Gratias ago Deo quod neminem vestrum baptizavi, nisi Crispum et Gaium, 
46N||1||15||286160	ne quis dicat quod in nomine meo baptizati sitis. 
46N||1||16||286170	Baptizavi autem et Stephanae domum; ceterum nescio si quem alium baptizaverim. 
46N||1||17||286180	Non enim misit me Christus baptizare, sed evangelizare; non in sapientia verbi, ut non evacuetur crux Christi.
46N||1||18||286190	Verbum enim crucis pereuntibus quidem stultitia est; his autem, qui salvi fiunt, id est nobis, virtus Dei est. 
46N||1||19||286200	Scriptum est enim: “ Perdam sapientiam sapientium et prudentiam prudentium reprobabo ”.
46N||1||20||286210	Ubi sapiens? Ubi scriba? Ubi conquisitor huius saeculi? Nonne stultam fecit Deus sapientiam huius mundi? 
46N||1||21||286220	Nam quia in Dei sapientia non cognovit mundus per sapientiam Deum, placuit Deo per stultitiam praedicationis salvos facere credentes. 
46N||1||22||286230	Quoniam et Iudaei signa petunt, et Graeci sapientiam quaerunt, 
46N||1||23||286240	nos autem praedicamus Christum crucifixum, Iudaeis quidem scandalum, gentibus autem stultitiam; 
46N||1||24||286250	ipsis autem vocatis, Iudaeis atque Graecis, Christum Dei virtutem et Dei sapientiam; 
46N||1||25||286260	quia quod stultum est Dei, sapientius est hominibus, et, quod infirmum est Dei, fortius est hominibus.
46N||1||26||286270	Videte enim vocationem vestram, fratres; quia non multi sapientes secundum carnem, non multi potentes, non multi nobiles; 
46N||1||27||286280	sed, quae stulta sunt mundi, elegit Deus, ut confundat sapientes, et infirma mundi elegit Deus, ut confundat fortia, 
46N||1||28||286290	et ignobilia mundi et contemptibilia elegit Deus, quae non sunt, ut ea, quae sunt, destrueret, 
46N||1||29||286300	ut non glorietur omnis caro in conspectu Dei. 
46N||1||30||286310	Ex ipso autem vos estis in Christo Iesu, qui factus est sapientia nobis a Deo et iustitia et sanctificatio et redemptio, 
46N||1||31||286320	ut quemadmodum scriptum est: “ Qui gloriatur, in Domino glorietur ”.  
46N||2||1||286330	Et ego, cum venissem ad vos, fratres, veni non per sublimita tem sermonis aut sapientiae annuntians vobis mysterium Dei. 
46N||2||2||286340	Non enim iudicavi scire me aliquid inter vos nisi Iesum Christum et hunc crucifixum. 
46N||2||3||286350	Et ego in infirmitate et timore et tremore multo fui apud vos, 
46N||2||4||286360	et sermo meus et praedicatio mea non in persuasibilibus sapientiae verbis sed in ostensione Spiritus et virtutis, 
46N||2||5||286370	ut fides vestra non sit in sapientia hominum sed in virtute Dei.
46N||2||6||286380	Sapientiam autem loquimur inter perfectos, sapientiam vero non huius saeculi neque principum huius saeculi, qui destruuntur, 
46N||2||7||286390	sed loquimur Dei sapientiam in mysterio, quae abscondita est, quam praedestinavit Deus ante saecula in gloriam nostram, 
46N||2||8||286400	quam nemo principum huius saeculi cognovit; si enim cognovissent, numquam Dominum gloriae crucifixissent. 
46N||2||9||286410	Sed sicut scriptum est: “ Quod oculus non vidit, nec auris audivit, nec in cor hominis ascendit, quae praeparavit Deus his, qui diligunt illum ”.
46N||2||10||286420	Nobis autem revelavit Deus per Spiritum; Spiritus enim omnia scrutatur, etiam profunda Dei. 
46N||2||11||286430	Quis enim scit hominum, quae sint hominis, nisi spiritus hominis, qui in ipso est? Ita et, quae Dei sunt, nemo cognovit nisi Spiritus Dei. 
46N||2||12||286440	Nos autem non spiritum mundi accepimus, sed Spiritum, qui ex Deo est, ut sciamus, quae a Deo donata sunt nobis; 
46N||2||13||286450	quae et loquimur non in doctis humanae sapientiae sed in doctis Spiritus verbis, spiritalibus spiritalia comparantes. 
46N||2||14||286460	Animalis autem homo non percipit, quae sunt Spiritus Dei, stultitia enim sunt illi, et non potest intellegere, quia spiritaliter examinantur; 
46N||2||15||286470	spiritalis autem iudicat omnia, et ipse a nemine iudicatur.
46N||2||16||286480	Quis enim cognovit sensum Domini, qui instruat eum? Nos autem sensum Christi habemus.
46N||3||1||286490	Et ego, fratres, non potui vobis loqui quasi spiritalibus sed qua si carnalibus, tamquam parvulis in Christo. 
46N||3||2||286500	Lac vobis potum dedi, non escam, nondum enim poteratis. Sed ne nunc quidem potestis, 
46N||3||3||286510	adhuc enim estis carnales. Cum enim sit inter vos zelus et contentio, nonne carnales estis et secundum hominem ambulatis?
46N||3||4||286520	Cum enim quis dicit: “ Ego quidem sum Pauli ”, alius autem: “ Ego Apollo ”, nonne homines estis? 
46N||3||5||286530	Quid igitur est Apollo? Quid vero Paulus? Ministri, per quos credidistis, et unicuique sicut Dominus dedit. 
46N||3||6||286540	Ego plantavi, Apollo rigavit, sed Deus incrementum dedit; 
46N||3||7||286550	itaque neque qui plantat, est aliquid, neque qui rigat, sed qui incrementum dat, Deus. 
46N||3||8||286560	Qui plantat autem et qui rigat unum sunt; unusquisque autem propriam mercedem accipiet secundum suum laborem. 
46N||3||9||286570	Dei enim sumus adiutores: Dei agri cultura estis, Dei aedificatio estis. 
46N||3||10||286580	Secundum gratiam Dei, quae data est mihi, ut sapiens architectus fundamentum posui; alius autem superaedificat. Unusquisque autem videat quomodo superaedificet; 
46N||3||11||286590	fundamentum enim aliud nemo potest ponere praeter id, quod positum est, qui est Iesus Christus. 
46N||3||12||286600	Si quis autem superaedificat supra fundamentum aurum, argentum, lapides pretiosos, ligna, fenum, stipulam, 
46N||3||13||286610	uniuscuiusque opus manifestum erit; dies enim declarabit: quia in igne revelatur, et uniuscuiusque opus quale sit ignis probabit. 
46N||3||14||286620	Si cuius opus manserit, quod superaedificavit, mercedem accipiet; 
46N||3||15||286630	si cuius opus arserit, detrimentum patietur, ipse autem salvus erit, sic tamen quasi per ignem. 
46N||3||16||286640	Nescitis quia templum Dei estis, et Spiritus Dei habitat in vobis? 
46N||3||17||286650	Si quis autem templum Dei everterit, evertet illum Deus; templum enim Dei sanctum est, quod estis vos.
46N||3||18||286660	Nemo se seducat; si quis videtur sapiens esse inter vos in hoc saeculo, stultus fiat, ut sit sapiens. 
46N||3||19||286670	Sapientia enim huius mundi stultitia est apud Deum. Scriptum est enim: “ Qui apprehendit sapientes in astutia eorum ”;
46N||3||20||286680	et iterum: “ Dominus novit cogitationes sapientium, quoniam vanae sunt ”.
46N||3||21||286690	Itaque nemo glorietur in hominibus. Omnia enim vestra sunt, 
46N||3||22||286700	sive Paulus sive Apollo sive Cephas sive mundus sive vita sive mors sive praesentia sive futura, omnia enim vestra sunt, 
46N||3||23||286710	vos autem Christi, Christus autem Dei.
46N||4||1||286720	Sic nos existimet homo ut mi nistros Christi et dispensatores mysteriorum Dei. 
46N||4||2||286730	Hic iam quaeritur inter dispensatores, ut fidelis quis inveniatur. 
46N||4||3||286740	Mihi autem pro minimo est, ut a vobis iudicer aut ab humano die. Sed neque meipsum iudico; 
46N||4||4||286750	nihil enim mihi conscius sum, sed non in hoc iustificatus sum. Qui autem iudicat me, Dominus est! 
46N||4||5||286760	Itaque nolite ante tempus quidquam iudicare, quoadusque veniat Dominus, qui et illuminabit abscondita tenebrarum et manifestabit consilia cordium; et tunc laus erit unicuique a Deo.
46N||4||6||286770	Haec autem, fratres, transfiguravi in me et Apollo propter vos, ut in nobis discatis illud: “ Ne supra quae scripta sunt ”, ne unus pro alio inflemini adversus alterum. 
46N||4||7||286780	Quis enim te discernit? Quid autem habes, quod non accepisti? Si autem accepisti, quid gloriaris, quasi non acceperis?
46N||4||8||286790	Iam saturati estis, iam divites facti estis. Sine nobis regnastis; et utinam regnaretis, ut et nos vobiscum regnaremus. 
46N||4||9||286800	Puto enim, Deus nos apostolos novissimos ostendit tamquam morti destinatos, quia spectaculum facti sumus mundo et angelis et hominibus. 
46N||4||10||286810	Nos stulti propter Christum, vos autem prudentes in Christo; nos infirmi, vos autem fortes; vos gloriosi, nos autem ignobiles. 
46N||4||11||286820	Usque in hanc horam et esurimus et sitimus et nudi sumus et colaphis caedimur et instabiles sumus 
46N||4||12||286830	et laboramus operantes manibus nostris; maledicti benedicimus, persecutionem passi sustinemus, 
46N||4||13||286840	blasphemati obsecramus; tamquam purgamenta mundi facti sumus, omnium peripsema, usque adhuc.
46N||4||14||286850	Non ut confundam vos, haec scribo, sed ut quasi filios meos carissimos moneam; 
46N||4||15||286860	nam si decem milia paedagogorum habeatis in Christo, sed non multos patres, nam in Christo Iesu per evangelium ego vos genui. 
46N||4||16||286870	Rogo ergo vos: imitatorcs mei estote! 
46N||4||17||286880	Ideo misi ad vos Timotheum, qui est filius meus carissimus et fidelis in Domino, qui vos commonefaciat vias meas, quae sunt in Christo, sicut ubique in omni ecclesia doceo.
46N||4||18||286890	Tamquam non venturus sim ad vos, sic inflati sunt quidam; 
46N||4||19||286900	veniam autem cito ad vos, si Dominus voluerit, et cognoscam non sermonem eorum, qui inflati sunt, sed virtutem; 
46N||4||20||286910	non enim in sermone est regnum Dei sed in virtute. 
46N||4||21||286920	Quid vultis? In virga veniam ad vos an in caritate et spiritu mansuetudinis?
46N||5||1||286930	Omnino auditur inter vos for nicatio, et talis fornicatio qualis nec inter gentes, ita ut uxorem patris aliquis habeat. 
46N||5||2||286940	Et vos inflati estis et non magis luctum habuistis, ut tollatur de medio vestrum, qui hoc opus fecit? 
46N||5||3||286950	Ego quidem absens corpore, praesens autem spiritu, iam iudicavi ut praesens eum, qui sic operatus est, 
46N||5||4||286960	in nomine Domini nostri Iesu, congregatis vobis et meo spiritu cum virtute Domini nostri Iesu, 
46N||5||5||286970	tradere huiusmodi Satanae in interitum carnis, ut spiritus salvus sit in die Domini.
46N||5||6||286980	Non bona gloriatio vestra. Nescitis quia modicum fermentum totam massam corrumpit? 
46N||5||7||286990	Expurgate vetus fermentum, ut sitis nova consparsio, sicut estis azymi. Etenim Pascha nostrum immolatus est Christus! 
46N||5||8||287000	Itaque festa celebremus, non in fermento veteri neque in fermento malitiae et nequitiae, sed in azymis sinceritatis et veritatis.
46N||5||9||287010	Scripsi vobis in epistula: Ne commisceamini fornicariis. 
46N||5||10||287020	Non utique fornicariis huius mundi aut avaris aut rapacibus aut idolis servientibus, alioquin debueratis de hoc mundo exisse! 
46N||5||11||287030	Nunc autem scripsi vobis non commisceri, si is, qui frater nominatur, est fornicator aut avarus aut idolis serviens aut maledicus aut ebriosus aut rapax; cum eiusmodi nec cibum sumere. 
46N||5||12||287040	Quid enim mihi de his, qui foris sunt, iudicare? Nonne de his, qui intus sunt, vos iudicatis? 
46N||5||13||287050	Nam eos, qui foris sunt, Deus iudicabit. Auferte malum ex vobis ipsis!
46N||6||1||287060	Audet aliquis vestrum habens negotium adversus alterum iu dicari apud iniquos et non apud sanctos? 
46N||6||2||287070	An nescitis quoniam sancti de mundo iudicabunt? Et si in vobis iudicabitur mundus, indigni estis minimis iudiciis? 
46N||6||3||287080	Nescitis quoniam angelos iudicabimus, quanto magis saecularia?
46N||6||4||287090	Saecularia igitur iudicia si habueritis, contemptibiles, qui sunt in ecclesia, illos constituite ad iudicandum? 
46N||6||5||287100	Ad verecundiam vestram dico! Sic non est inter vos sapiens quisquam, qui possit iudicare inter fratrem suum? 
46N||6||6||287110	Sed frater cum fratre iudicio contendit, et hoc apud infideles? 
46N||6||7||287120	Iam quidem omnino defectio est vobis, quod iudicia habetis inter vosmetipsos! Quare non magis iniuriam accipitis, quare non magis fraudem patimini? 
46N||6||8||287130	Sed vos iniuriam facitis et fraudatis, et hoc fratribus! 
46N||6||9||287140	An nescitis quia iniqui regnum Dei non possidebunt? Nolite errare: neque fornicarii neque idolis servientes neque adulteri neque molles neque masculorum concubitores 
46N||6||10||287150	neque fures neque avari, non ebriosi, non maledici, non rapaces regnum Dei possidebunt.
46N||6||11||287160	Et haec quidam fuistis. Sed abluti estis, sed sanctificati estis, sed iustificati estis in nomine Domini Iesu Christi et in Spiritu Dei nostri!
46N||6||12||287170	“ Omnia mihi licent! ”. Sed non omnia expediunt. “ Omnia mihi licent! ”. Sed ego sub nullius redigar potestate. 
46N||6||13||287180	“ Esca ventri, et venter escis! ”. Deus autem et hunc et has destruet. Corpus autem non fornicationi sed Domino, et Dominus corpori; 
46N||6||14||287190	Deus vero et Dominum suscitavit et nos suscitabit per virtutem suam.
46N||6||15||287200	Nescitis quoniam corpora vestra membra Christi sunt? Tollens ergo membra Christi faciam membra meretricis? Absit! 
46N||6||16||287210	An nescitis quoniam, qui adhaeret meretrici, unum corpus est? “ Erunt enim, inquit, duo in carne una ”. 
46N||6||17||287220	Qui autem adhaeret Domino, unus Spiritus est. 
46N||6||18||287230	Fugite fornicationem! Omne peccatum, quodcumque fecerit homo, extra corpus est; qui autem fornicatur, in corpus suum peccat. 
46N||6||19||287240	An nescitis quoniam corpus vestrum templum est Spiritus Sancti, qui in vobis est, quem habetis a Deo, et non estis vestri? 
46N||6||20||287250	Empti enim estis pretio! Glorificate ergo Deum in corpore vestro.
46N||7||1||287260	De quibus autem scripsistis, bo num est homini mulierem non non tangere; 
46N||7||2||287270	propter fornicationes autem unusquisque suam uxorem habeat, et unaquaeque suum virum habeat.
46N||7||3||287280	Uxori vir debitum reddat; similiter autem et uxor viro. 
46N||7||4||287290	Mulier sui corporis potestatem non habet sed vir; similiter autem et vir sui corporis potestatem non habet sed mulier. 
46N||7||5||287300	Nolite fraudare invicem, nisi forte ex consensu ad tempus, ut vacetis orationi et iterum sitis in idipsum, ne tentet vos Satanas propter incontinentiam vestram. 
46N||7||6||287310	Hoc autem dico secundum indulgentiam, non secundum imperium. 
46N||7||7||287320	Volo autem omnes homines esse sicut meipsum; sed unusquisque proprium habet donum ex Deo: alius quidem sic, alius vero sic.
46N||7||8||287330	Dico autem innuptis et viduis: Bonum est illis si sic maneant, sicut et ego; 
46N||7||9||287340	quod si non se continent, nubant. Melius est enim nubere quam uri.
46N||7||10||287350	His autem, qui matrimonio iuncti sunt, praecipio, non ego sed Dominus, uxorem a viro non discedere 
46N||7||11||287360	— quod si discesserit, maneat innupta aut viro suo reconcilietur — et virum uxorem non dimittere.
46N||7||12||287370	Ceteris autem ego dico, non Dominus: Si quis frater uxorem habet infidelem, et haec consentit habitare cum illo, non dimittat illam; 
46N||7||13||287380	et si qua mulier habet virum infidelem, et hic consentit habitare cum illa, non dimittat virum. 
46N||7||14||287390	Sanctificatus est enim vir infidelis in muliere, et sanctificata est mulier infidelis in fratre. Alioquin filii vestri immundi essent; nunc autem sancti sunt. 
46N||7||15||287400	Quod si infidelis discedit, discedat. Non est enim servituti subiectus frater aut soror in eiusmodi; in pace autem vocavit nos Deus. 
46N||7||16||287410	Quid enim scis, mulier, si virum salvum facies? Aut quid scis, vir, si mulierem salvam facies?
46N||7||17||287420	Nisi unicuique, sicut divisit Dominus, unumquemque, sicut vocavit Deus, ita ambulet; et sic in omnibus ecclesiis doceo. 
46N||7||18||287430	Circumcisus aliquis vocatus est? Non adducat praeputium! In praeputio aliquis vocatus est? Non circumcidatur! 
46N||7||19||287440	Circumcisio nihil est, et praeputium nihil est, sed observatio mandatorum Dei. 
46N||7||20||287450	Unusquisque, in qua vocatione vocatus est, in ea permaneat. 
46N||7||21||287460	Servus vocatus es? Non sit tibi curae; sed et si potes liber fieri, magis utere! 
46N||7||22||287470	Qui enim in Domino vocatus est servus, libertus est Domini; similiter, qui liber vocatus est, servus est Christi! 
46N||7||23||287480	Pretio empti estis! Nolite fieri servi hominum. 
46N||7||24||287490	Unusquisque, in quo vocatus est, fratres, in hoc maneat apud Deum.
46N||7||25||287500	De virginibus autem praeceptum Domini non habeo; consilium autem do, tamquam misericordiam consecutus a Domino, ut sim fidelis. 
46N||7||26||287510	Existimo ergo hoc bonum esse propter instantem necessitatem, quoniam bonum est homini sic esse. 
46N||7||27||287520	Alligatus es uxori? Noli quaerere solutionem. Solutus es ab uxore? Noli quaerere uxorem. 
46N||7||28||287530	Si autem acceperis uxorem, non peccasti; et si nupserit virgo, non peccavit. Tribulationem tamen carnis habebunt huiusmodi, ego autem vobis parco. 
46N||7||29||287540	Hoc itaque dico, fratres, tempus breviatum est; reliquum est, ut et qui habent uxores, tamquam non habentes sint, 
46N||7||30||287550	et qui flent, tamquam non flentes, et qui gaudent, tamquam non gaudentes, et qui emunt, tamquam non possidentes, 
46N||7||31||287560	et qui utuntur hoc mundo, tamquam non abutentes; praeterit enim figura huius mundi. 
46N||7||32||287570	Volo autem vos sine sollicitudine esse. Qui sine uxore est, sollicitus est, quae Domini sunt, quomodo placeat Domino; 
46N||7||33||287580	qui autem cum uxore est, sollicitus est, quae sunt mundi, quomodo placeat uxori, 
46N||7||34||287590	et divisus est. Et mulier innupta et virgo cogitat, quae Domini sunt, ut sit sancta et corpore et spiritu; quae autem nupta est, cogitat, quae sunt mundi, quomodo placeat viro. 
46N||7||35||287600	Porro hoc ad utilitatem vestram dico, non ut laqueum vobis iniciam, sed ad id quod honestum est, et ut assidue cum Domino sitis sine distractione.
46N||7||36||287610	Si quis autem turpem se videri existimat super virgine sua, quod sit superadulta, et ita oportet fieri, quod vult, faciat; non peccat: nubant. 
46N||7||37||287620	Qui autem statuit in corde suo firmus, non habens necessitatem, potestatem autem habet suae voluntatis, et hoc iudicavit in corde suo servare virginem suam, bene faciet; 
46N||7||38||287630	igitur et, qui matrimonio iungit virginem suam, bene facit; et, qui non iungit, melius faciet.
46N||7||39||287640	Mulier alligata est, quanto tempore vir eius vivit; quod si dormierit vir eius, libera est, cui vult nubere, tantum in Domino. 
46N||7||40||287650	Beatior autem erit, si sic permanserit secundum meum consilium; puto autem quod et ego Spiritum Dei habeo.
46N||8||1||287660	De idolothytis autem, scimus quia omnes scientiam habemus. Scientia inflat, caritas vero aedificat. 
46N||8||2||287670	Si quis se existimat scire aliquid, nondum cognovit, quemadmodum oporteat eum scire; 
46N||8||3||287680	si quis autem diligit Deum, hic cognitus est ab eo. 
46N||8||4||287690	De esu igitur idolothytorum, scimus quia nullum idolum est in mundo, et quod nullus deus nisi Unus. 
46N||8||5||287700	Nam et si sunt, qui dicantur dii sive in caelo sive in terra, si quidem sunt dii multi et domini multi, 
46N||8||6||287710	nobis tamen unus Deus Pater, ex quo omnia et nos in illum, et unus Dominus Iesus Christus, per quem omnia et nos per ipsum.
46N||8||7||287720	Sed non in omnibus est scientia; quidam autem consuetudine usque nunc idoli quasi idolothytum manducant, et conscientia ipsorum, cum sit infirma, polluitur. 
46N||8||8||287730	Esca autem nos non commendat Deo; neque si non manducaverimus, deficiemus, neque si manducaverimus, abundabimus. 
46N||8||9||287740	Videte autem, ne forte haec licentia vestra offendiculum fiat infirmis. 
46N||8||10||287750	Si enim quis viderit eum, qui habet scientiam, in idolio recumbentem, nonne conscientia eius, cum sit infirma, aedificabitur ad manducandum idolothyta? 
46N||8||11||287760	Peribit enim infirmus in tua scientia, frater, propter quem Christus mortuus est! 
46N||8||12||287770	Sic autem peccantes in fratres et percutientes conscientiam eorum infirmam, in Christum peccatis. 
46N||8||13||287780	Quapropter si esca scandalizat fratrem meum, non manducabo carnem in aeternum, ne fratrem meum scandalizem.
46N||9||1||287790	Non sum liber? Non sum apo stolus? Nonne Iesum Dominum nostrum vidi? Non opus meum vos estis in Domino? 
46N||9||2||287800	Si aliis non sum apostolus, sed tamen vobis sum; nam signaculum apostolatus mei vos estis in Domino. 
46N||9||3||287810	Mea defensio apud eos, qui me interrogant, haec est. 
46N||9||4||287820	Numquid non habemus potestatem manducandi et bibendi? 
46N||9||5||287830	Numquid non habemus potestatem sororem mulierem circumducendi, sicut et ceteri apostoli et fratres Domini et Cephas? 
46N||9||6||287840	Aut solus ego et Barnabas non habemus potestatem non operandi?
46N||9||7||287850	Quis militat suis stipendiis umquam? Quis plantat vineam et fructum eius non edit? Aut quis pascit gregem et de lacte gregis non manducat? 
46N||9||8||287860	Numquid secundum hominem haec dico? An et lex haec non dicit? 
46N||9||9||287870	Scriptum est enim in Lege Moysis: “ Non alligabis os bovi trituranti ”. Numquid de bobus cura est Deo? 
46N||9||10||287880	An propter nos utique dicit? Nam propter nos scripta sunt, quoniam debet in spe, qui arat, arare; et, qui triturat, in spe fructus percipiendi. 
46N||9||11||287890	Si nos vobis spiritalia seminavimus, magnum est, si nos carnalia vestra metamus? 
46N||9||12||287900	Si alii potestatis vestrae participes sunt, non potius nos? Sed non usi sumus hac potestate, sed omnia sustinemus, ne quod offendiculum demus evangelio Christi. 
46N||9||13||287910	Nescitis quoniam, qui sacra operantur, quae de sacrario sunt, edunt; qui altari deserviunt, cum altari participantur? 
46N||9||14||287920	Ita et Dominus ordinavit his, qui evangelium annuntiant, de evangelio vivere.
46N||9||15||287930	Ego autem nullo horum usus sum. Non scripsi autem haec, ut ita fiant in me; bonum est enim mihi magis mori quam ut gloriam meam quis evacuet. 
46N||9||16||287940	Nam si evangelizavero, non est mihi gloria; necessitas enim mihi incumbit. Vae enim mihi est, si non evangelizavero! 
46N||9||17||287950	Si enim volens hoc ago, mercedem habeo; si autem invitus, dispensatio mihi credita est. 
46N||9||18||287960	Quae est ergo merces mea? Ut evangelium praedicans sine sumptu ponam evangelium, ut non abutar potestate mea in evangelio.
46N||9||19||287970	Nam cum liber essem ex omnibus, omnium me servum feci, ut plures lucri facerem. 
46N||9||20||287980	Et factus sum Iudaeis tamquam Iudaeus, ut Iudaeos lucrarer; his, qui sub lege sunt, quasi sub lege essem, cum ipse non essem sub lege, ut eos, qui sub lege erant, lucri facerem; 
46N||9||21||287990	his, qui sine lege erant, tamquam sine lege essem, cum sine lege Dei non essem, sed in lege essem Christi, ut lucri facerem eos, qui sine lege erant; 
46N||9||22||288000	factus sum infirmis infirmus, ut infirmos lucri facerem; omnibus omnia factus sum, ut aliquos utique facerem salvos. 
46N||9||23||288010	Omnia autem facio propter evangelium, ut comparticeps eius efficiar.
46N||9||24||288020	Nescitis quod hi, qui in stadio currunt, omnes quidem currunt, sed unus accipit bravium? Sic currite, ut comprehendatis. 
46N||9||25||288030	Omnis autem, qui in agone contendit, ab omnibus se abstinet; et illi quidem, ut corruptibilem coronam accipiant, nos autem incorruptam. 
46N||9||26||288040	Ego igitur sic curro non quasi in incertum, sic pugno non quasi aerem verberans; 
46N||9||27||288050	sed castigo corpus meum et in servitutem redigo, ne forte, cum aliis praedicaverim, ipse reprobus efficiar.
46N||10||1||288060	Nolo enim vos ignorare, fra tres, quoniam patres nostri omnes sub nube fuerunt et omnes mare transierunt 
46N||10||2||288070	et omnes in Moyse baptizati sunt in nube et in mari 
46N||10||3||288080	et omnes eandem escam spiritalem manducaverunt 
46N||10||4||288090	et omnes eundem potum spiritalem biberunt; bibebant autem de spiritali, consequente eos, petra; petra autem erat Christus. 
46N||10||5||288100	Sed non in pluribus eorum complacuit sibi Deus, nam prostrati sunt in deserto.
46N||10||6||288110	Haec autem figurae fuerunt nostrae, ut non simus concupiscentes malorum, sicut et illi concupierunt. 
46N||10||7||288120	Neque idolorum cultores efficiamini, sicut quidam ex ipsis; quemadmodum scriptum est: “ Sedit populus manducare et bibere, et surrexerunt ludere ”. 
46N||10||8||288130	Neque fornicemur, sicut quidam ex ipsis fornicati sunt, et ceciderunt una die viginti tria milia. 
46N||10||9||288140	Neque tentemus Christum, sicut quidam eorum tentaverunt et a serpentibus perierunt. 
46N||10||10||288150	Neque murmuraveritis, sicut quidam eorum murmuraverunt et perierunt ab exterminatore. 
46N||10||11||288160	Haec autem in figura contingebant illis; scripta sunt autem ad correptionem nostram, in quos fines saeculorum devenerunt. 
46N||10||12||288170	Itaque, qui se existimat stare, videat, ne cadat. 
46N||10||13||288180	Tentatio vos non apprehendit nisi humana; fidelis autem Deus, qui non patietur vos tentari super id quod potestis, sed faciet cum tentatione etiam proventum, ut possitis sustinere.
46N||10||14||288190	Propter quod, carissimi mihi, fugite ab idolorum cultura. 
46N||10||15||288200	Ut prudentibus loquor; vos iudicate, quod dico: 
46N||10||16||288210	Calix benedictionis, cui benedicimus, nonne communicatio sanguinis Christi est? Et panis, quem frangimus, nonne communicatio corporis Christi est? 
46N||10||17||288220	Quoniam unus panis, unum corpus multi sumus, omnes enim de uno pane participamur. 
46N||10||18||288230	Videte Israel secundum carnem: nonne, qui edunt hostias, communicantes sunt altari?
46N||10||19||288240	Quid ergo dico? Quod idolothytum sit aliquid? Aut quod idolum sit aliquid? 
46N||10||20||288250	Sed, quae immolant, daemoniis immolant et non Deo; nolo autem vos communicantes fieri daemoniis. 
46N||10||21||288260	Non potestis calicem Domini bibere et calicem daemoniorum; non potestis mensae Domini participes esse et mensae daemoniorum. 
46N||10||22||288270	An aemulamur Dominum? Numquid fortiores illo sumus?
46N||10||23||288280	“ Omnia licent! ”. Sed non omnia expediunt. “ Omnia licent! ”. Sed non omnia aedificant. 
46N||10||24||288290	Nemo, quod suum est, quaerat, sed quod alterius. 
46N||10||25||288300	Omne, quod in macello venit, manducate, nihil interrogantes propter conscientiam; 
46N||10||26||288310	Domini enim est terra, et plenitudo eius.
46N||10||27||288320	Si quis vocat vos infidelium, et vultis ire, omne, quod vobis apponitur, manducate, nihil interrogantes propter conscientiam. 
46N||10||28||288330	Si quis autem vobis dixerit: “ Hoc immolaticium est idolis ”, nolite manducare, propter illum, qui indicavit, et propter conscientiam; 
46N||10||29||288340	conscientiam autem dico non tuam ipsius sed alterius. Ut quid enim libertas mea iudicatur ab alia conscientia? 
46N||10||30||288350	Si ego cum gratia participo, quid blasphemor pro eo, quod gratias ago?
46N||10||31||288360	Sive ergo manducatis sive bibitis sive aliud quid facitis, omnia in gloriam Dei facite. 
46N||10||32||288370	Sine offensione estote Iudaeis et Graecis et ecclesiae Dei, 
46N||10||33||288380	sicut et ego per omnia omnibus placeo, non quaerens, quod mihi utile est, sed quod multis, ut salvi fiant.
46N||11||1||288390	Imitatores mei estote, sicut et ego Christi.
46N||11||2||288400	Laudo autem vos quod omnia mei memores estis et, sicut tradidi vobis, traditiones meas tenetis. 
46N||11||3||288410	Volo autem vos scire quod omnis viri caput Christus est, caput autem mulieris vir, caput vero Christi Deus. 
46N||11||4||288420	Omnis vir orans aut prophetans velato capite deturpat caput suum; 
46N||11||5||288430	omnis autem mulier orans aut prophetans non velato capite deturpat caput suum; unum est enim atque si decalvetur. 
46N||11||6||288440	Nam si non velatur mulier, et tondeatur! Si vero turpe est mulieri tonderi aut decalvari, veletur.
46N||11||7||288450	Vir quidem non debet velare caput, quoniam imago et gloria est Dei; mulier autem gloria viri est. 
46N||11||8||288460	Non enim vir ex muliere est, sed mulier ex viro; 
46N||11||9||288470	etenim non est creatus vir propter mulierem, sed mulier propter virum. 
46N||11||10||288480	Ideo debet mulier potestatem habere supra caput propter angelos. 
46N||11||11||288490	Verumtamen neque mulier sine viro, neque vir sine muliere in Domino; 
46N||11||12||288500	nam sicut mulier de viro, ita et vir per mulierem, omnia autem ex Deo. 
46N||11||13||288510	In vobis ipsi iudicate: Decet mulierem non velatam orare Deum? 
46N||11||14||288520	Nec ipsa natura docet vos quod vir quidem, si comam nutriat, ignominia est illi; 
46N||11||15||288530	mulier vero, si comam nutriat, gloria est illi? Quoniam coma pro velamine ei data est. 
46N||11||16||288540	Si quis autem videtur contentiosus esse, nos talem consuetudinem non habemus, neque ecclesiae Dei.
46N||11||17||288550	Hoc autem praecipio, non laudans quod non in melius sed in deterius convenitis. 
46N||11||18||288560	Primum quidem convenientibus vobis in ecclesia, audio scissuras inter vos esse et ex parte credo. 
46N||11||19||288570	Nam oportet et haereses inter vos esse, ut et, qui probati sunt, manifesti fiant in vobis. 
46N||11||20||288580	Convenientibus ergo vobis in unum, non est dominicam cenam manducare; 
46N||11||21||288590	unusquisque enim suam cenam praesumit in manducando, et alius quidem esurit, alius autem ebrius est. 
46N||11||22||288600	Numquid domos non habetis ad manducandum et bibendum? Aut ecclesiam Dei contemnitis et confunditis eos, qui non habent? Quid dicam vobis? Laudabo vos? In hoc non laudo!
46N||11||23||288610	Ego enim accepi a Domino, quod et tradidi vobis, quoniam Dominus Iesus, in qua nocte tradebatur, accepit panem 
46N||11||24||288620	et gratias agens fregit et dixit: “ Hoc est corpus meum, quod pro vobis est; hoc facite in meam commemorationem ”; 
46N||11||25||288630	similiter et calicem, postquam cenatum est, dicens: “ Hic calix novum testamentum est in meo sanguine; hoc facite, quotiescumque bibetis, in meam commemorationem ”. 
46N||11||26||288640	Quotiescumque enim manducabitis panem hunc et calicem bibetis, mortem Domini annuntiatis, donec veniat. 
46N||11||27||288650	Itaque, quicumque manducaverit panem vel biberit calicem Domini indigne, reus erit corporis et sanguinis Domini. 
46N||11||28||288660	Probet autem seipsum homo, et sic de pane illo edat et de calice bibat; 
46N||11||29||288670	qui enim manducat et bibit, iudicium sibi manducat et bibit non diiudicans corpus. 
46N||11||30||288680	Ideo inter vos multi infirmi et imbecilles et dormiunt multi. 
46N||11||31||288690	Quod si nosmetipsos diiudicaremus, non utique iudicaremur; 
46N||11||32||288700	dum iudicamur autem, a Domino corripimur, ut non cum hoc mundo damnemur 
46N||11||33||288710	Itaque, fratres mei, cum convenitis ad manducandum, invicem exspectate. 
46N||11||34||288720	Si quis esurit, domi manducet, ut non in iudicium conveniatis. Cetera autem, cum venero, disponam.
46N||12||1||288730	De spiritalibus autem, fra tres, nolo vos ignorare. 
46N||12||2||288740	Scitis quoniam, cum gentes essetis, ad simulacra muta, prout ducebamini, euntes. 
46N||12||3||288750	Ideo notum vobis facio quod nemo in Spiritu Dei loquens dicit: “ Anathema Iesus! ”; et nemo potest dicere: “ Dominus Iesus ”, nisi in Spiritu Sancto.
46N||12||4||288760	Divisiones vero gratiarum sunt, idem autem Spiritus; 
46N||12||5||288770	et divisiones ministrationum sunt, idem autem Dominus; 
46N||12||6||288780	et divisiones operationum sunt, idem vero Deus, qui operatur omnia in omnibus. 
46N||12||7||288790	Unicuique autem datur manifestatio Spiritus ad utilitatem. 
46N||12||8||288800	Alii quidem per Spiritum datur sermo sapientiae, alii autem sermo scientiae secundum eundem Spiritum, 
46N||12||9||288810	alteri fides in eodem Spiritu, alii donationes sanitatum in uno Spiritu, 
46N||12||10||288820	alii operationes virtutum, alii prophetatio, alii discretio spirituum, alii genera linguarum, alii interpretatio linguarum; 
46N||12||11||288830	haec autem omnia operatur unus et idem Spiritus, dividens singulis prout vult.
46N||12||12||288840	Sicut enim corpus unum est et membra habet multa, omnia autem membra corporis, cum sint multa, unum corpus sunt, ita et Christus; 
46N||12||13||288850	etenim in uno Spiritu omnes nos in unum corpus baptizati sumus, sive Iudaei sive Graeci sive servi sive liberi, et omnes unum Spiritum potati sumus. 
46N||12||14||288860	Nam et corpus non est unum membrum sed multa. 
46N||12||15||288870	Si dixerit pes: “Non sum manus, non sum de corpore ”, non ideo non est de corpore; 
46N||12||16||288880	et si dixerit auris: “ Non sum oculus, non sum de corpore ”, non ideo non est de corpore. 
46N||12||17||288890	Si totum corpus oculus est, ubi auditus? Si totum auditus, ubi odoratus? 
46N||12||18||288900	Nunc autem posuit Deus membra, unumquodque eorum in corpore, sicut voluit. 
46N||12||19||288910	Quod si essent omnia unum membrum, ubi corpus? 
46N||12||20||288920	Nunc autem multa quidem membra, unum autem corpus. 
46N||12||21||288930	Non potest dicere oculus manui: “ Non es mihi necessaria! ”; aut iterum caput pedibus: “ Non estis mihi necessarii! ”. 
46N||12||22||288940	Sed multo magis, quae videntur membra corporis infirmiora esse, necessaria sunt; 
46N||12||23||288950	et, quae putamus ignobiliora membra esse corporis, his honorem abundantiorem circumdamus; et, quae inhonesta sunt nostra, abundantiorem honestatem habent, 
46N||12||24||288960	honesta autem nostra nullius egent. Sed Deus temperavit corpus, ei, cui deerat, abundantiorem tribuendo honorem, 
46N||12||25||288970	ut non sit schisma in corpore, sed idipsum pro invicem sollicita sint membra. 
46N||12||26||288980	Et sive patitur unum membrum, compatiuntur omnia membra; sive glorificatur unum membrum, congaudent omnia membra. 
46N||12||27||288990	Vos autem estis corpus Christi et membra ex parte.
46N||12||28||289000	Et quosdam quidem posuit Deus in ecclesia primum apostolos, secundo prophetas, tertio doctores, deinde virtutes, exinde donationes curationum, opitulationes, gubernationes, genera linguarum. 
46N||12||29||289010	Numquid omnes apostoli? Numquid omnes prophetae? Numquid omnes doctores? Numquid omnes virtutes? 
46N||12||30||289020	Numquid omnes donationes habent curationum? Numquid omnes linguis loquuntur? Numquid omnes interpretantur? 
46N||12||31||289030	Aemulamini autem charismata maiora. Et adhuc excellentiorem viam vobis demonstro.
46N||13||1||289040	Si linguis hominum loquar et angelorum, caritatem au tem non habeam, factus sum velut aes sonans aut cymbalum tinniens.
46N||13||2||289050	Et si habuero prophetiam et noverim mysteria omnia et omnem scientiam, et si habuero omnem fidem, ita ut montes transferam, caritatem autem non habuero, nihil sum.
46N||13||3||289060	Et si distribuero in cibos omnes facultates meas et si tradidero corpus meum, ut glorier, caritatem autem non habuero, nihil mihi prodest.
46N||13||4||289070	Caritas patiens est, benigna est caritas, non aemulatur, non agit superbe, non inflatur, 
46N||13||5||289080	non est ambitiosa, non quaerit, quae sua sunt, non irritatur, non cogitat malum, 
46N||13||6||289090	non gaudet super iniquitatem, congaudet autem veritati; 
46N||13||7||289100	omnia suffert, omnia credit, omnia sperat, omnia sustinet.
46N||13||8||289110	Caritas numquam excidit. Sive prophetiae, evacuabuntur; sive linguae, cessabunt; sive scientia, destruetur. 
46N||13||9||289120	Ex parte enim cognoscimus et ex parte prophetamus; 
46N||13||10||289130	cum autem venerit, quod perfectum est, evacuabitur, quod ex parte est. 
46N||13||11||289140	Cum essem parvulus, loquebar ut parvulus, sapiebam ut parvulus, cogitabam ut parvulus; quando factus sum vir, evacuavi, quae erant parvuli. 
46N||13||12||289150	Videmus enim nunc per speculum in aenigmate, tunc autem facie ad faciem; nunc cognosco ex parte, tunc autem cognoscam, sicut et cognitus sum.
46N||13||13||289160	Nunc autem manet fides, spes, caritas, tria haec; maior autem ex his est caritas.
46N||14||1||289170	Sectamini caritatem, aemu lamini spiritalia, magis au tem, ut prophetetis. 
46N||14||2||289180	Qui enim loquitur lingua, non hominibus loquitur sed Deo; nemo enim audit, spiritu autem loquitur mysteria. 
46N||14||3||289190	Qui autem prophetat, hominibus loquitur aedificationem et exhortationem et consolationes. 
46N||14||4||289200	Qui loquitur lingua, semetipsum aedificat; qui autem prophetat, ecclesiam aedificat. 
46N||14||5||289210	Volo autem omnes vos loqui linguis, magis autem prophetare; maior autem est qui prophetat, quam qui loquitur linguis, nisi forte interpretetur, ut ecclesia aedificationem accipiat.
46N||14||6||289220	Nunc autem, fratres, si venero ad vos linguis loquens, quid vobis prodero, nisi vobis loquar aut in revelatione aut in scientia aut in prophetia aut in doctrina? 
46N||14||7||289230	Tamen, quae sine anima sunt vocem dantia, sive tibia sive cithara, nisi distinctionem sonituum dederint, quomodo scietur quod tibia canitur, aut quod citharizatur? 
46N||14||8||289240	Etenim si incertam vocem det tuba, quis parabit se ad bellum? 
46N||14||9||289250	Ita et vos per linguam nisi manifestum sermonem dederitis, quomodo scietur id, quod dicitur? Eritis enim in aera loquentes. 
46N||14||10||289260	Tam multa, ut puta, genera linguarum sunt in mundo, et nihil sine voce est. 
46N||14||11||289270	Si ergo nesciero virtutem vocis, ero ei, qui loquitur, barbarus; et, qui loquitur, mihi barbarus.
46N||14||12||289280	Sic et vos, quoniam aemulatores estis spirituum, ad aedificationem ecclesiae quaerite, ut abundetis. 
46N||14||13||289290	Et ideo, qui loquitur lingua, oret, ut interpretetur. 
46N||14||14||289300	Nam si orem lingua, spiritus meus orat, mens autem mea sine fructu est. 
46N||14||15||289310	Quid ergo est? Orabo spiritu, orabo et mente; psallam spiritu, psallam et mente. 
46N||14||16||289320	Ceterum si benedixeris in spiritu, qui supplet locum idiotae, quomodo dicet “ Amen! ” super tuam benedictionem, quoniam quid dicas nescit? 
46N||14||17||289330	Nam tu quidem bene gratias agis, sed alter non aedificatur. 
46N||14||18||289340	Gratias ago Deo, quod omnium vestrum magis linguis loquor; 
46N||14||19||289350	sed in ecclesia volo quinque verba sensu meo loqui, ut et alios instruam, quam decem milia verborum in lingua.
46N||14||20||289360	Fratres, nolite pueri effici sensibus, sed malitia parvuli estote; sensibus autem perfecti estote.
46N||14||21||289370	In lege scriptum est: “ In aliis linguis et in labiis aliorum loquar populo huic, et nec sic exaudient me ”, dicit Dominus. 
46N||14||22||289380	Itaque linguae in signum sunt non fidelibus sed infidelibus, prophetia autem non infidelibus sed fidelibus. 
46N||14||23||289390	Si ergo conveniat universa ecclesia in unum, et omnes linguis loquantur, intrent autem idiotae aut infideles, nonne dicent quod insanitis? 
46N||14||24||289400	Si autem omnes prophetent, intret autem quis infidelis vel idiota, convincitur ab omnibus, diiudicatur ab omnibus, 
46N||14||25||289410	occulta cordis eius manifesta fiunt; et ita cadens in faciem adorabit Deum pronuntians: “ Vere Deus in vobis est! ”.
46N||14||26||289420	Quid ergo est, fratres? Cum convenitis, unusquisque psalmum habet, doctrinam habet, apocalypsim habet, linguam habet, interpretationem habet: omnia ad aedificationem fiant. 
46N||14||27||289430	Sive lingua quis loquitur, secundum duos aut ut multum tres, et per partes, et unus interpretetur; 
46N||14||28||289440	si autem non fuerit interpres, taceat in ecclesia, sibi autem loquatur et Deo. 
46N||14||29||289450	Prophetae duo aut tres dicant, et ceteri diiudicent; 
46N||14||30||289460	quod si alii revelatum fuerit sedenti, prior taceat. 
46N||14||31||289470	Potestis enim omnes per singulos prophetare, ut omnes discant, et omnes exhortentur; 
46N||14||32||289480	et spiritus prophetarum prophetis subiecti sunt; 
46N||14||33||289490	non enim est dissensionis Deus sed pacis. Sicut in omnibus ecclesiis sanctorum, 
46N||14||34||289500	mulieres in ecclesiis taceant, non enim permittitur eis loqui; sed subditae sint, sicut et Lex dicit. 
46N||14||35||289510	Si quid autem volunt discere, domi viros suos interrogent; turpe est enim mulieri loqui in ecclesia.
46N||14||36||289520	An a vobis verbum Dei processit aut in vos solos pervenit? 
46N||14||37||289530	Si quis videtur propheta esse aut spiritalis, cognoscat, quae scribo vobis, quia Domini est mandatum. 
46N||14||38||289540	Si quis autem ignorat, ignorabitur. 
46N||14||39||289550	Itaque, fratres mei, aemulamini prophetare et loqui linguis nolite prohibere; 
46N||14||40||289560	omnia autem honeste et secundum ordinem fiant.
46N||15||1||289570	Notum autem vobis facio, fratres, evangelium, quod evangelizavi vobis, quod et accepistis, in quo et statis, 
46N||15||2||289580	per quod et salvamini, qua ratione evangelizaverim vobis, si tenetis, nisi si frustra credidistis! 
46N||15||3||289590	Tradidi enim vobis in primis, quod et accepi, quoniam Christus mortuus est pro peccatis nostris secundum Scripturas 
46N||15||4||289600	et quia sepultus est et quia suscitatus est tertia die secundum Scripturas 
46N||15||5||289610	et quia visus est Cephae et post haec Duodecim; 
46N||15||6||289620	deinde visus est plus quam quingentis fratribus simul, ex quibus plures manent usque adhuc, quidam autem dormierunt; 
46N||15||7||289630	deinde visus est Iacobo, deinde apostolis omnibus; 
46N||15||8||289640	novissime autem omnium, tamquam abortivo, visus est et mihi. 
46N||15||9||289650	Ego enim sum minimus apostolorum, qui non sum dignus vocari apostolus, quoniam persecutus sum ecclesiam Dei; 
46N||15||10||289660	gratia autem Dei sum id, quod sum, et gratia eius in me vacua non fuit, sed abundantius illis omnibus laboravi; non ego autem, sed gratia Dei mecum. 
46N||15||11||289670	Igitur sive ego sive illi, sic praedicamus, et sic credidistis.
46N||15||12||289680	Si autem Christus praedicatur quod suscitatus est a mortuis, quomodo quidam dicunt in vobis quoniam resurrectio mortuorum non est? 
46N||15||13||289690	Si autem resurrectio mortuorum non est, neque Christus suscitatus est! 
46N||15||14||289700	Si autem Christus non suscitatus est, inanis est ergo praedicatio nostra, inanis est et fides vestra; 
46N||15||15||289710	invenimur autem et falsi testes Dei, quoniam testimonium diximus adversus Deum quod suscitaverit Christum, quem non suscitavit, si revera mortui non resurgunt. 
46N||15||16||289720	Nam si mortui non resurgunt, neque Christus resurrexit; 
46N||15||17||289730	quod si Christus non resurrexit, stulta est fides vestra; adhuc estis in peccatis vestris. 
46N||15||18||289740	Ergo et, qui dormierunt in Christo, perierunt. 
46N||15||19||289750	Si in hac vita tantum in Christo sperantes sumus, miserabiliores sumus omnibus hominibus.
46N||15||20||289760	Nunc autem Christus resurrexit a mortuis, primitiae dormientium. 
46N||15||21||289770	Quoniam enim per hominem mors, et per hominem resurrectio mortuorum: 
46N||15||22||289780	sicut enim in Adam omnes moriuntur, ita et in Christo omnes vivificabuntur. 
46N||15||23||289790	Unusquisque autem in suo ordine: primitiae Christus; deinde hi, qui sunt Christi, in adventu eius; 
46N||15||24||289800	deinde finis, cum tradiderit regnum Deo et Patri, cum evacuaverit omnem principatum et omnem potestatem et virtutem. 
46N||15||25||289810	Oportet autem illum regnare, donec ponat omnes inimicos sub pedibus eius. 
46N||15||26||289820	Novissima autem inimica destruetur mors; 
46N||15||27||289830	omnia enim subiecit sub pedibus eius. Cum autem dicat: “Omnia subiecta sunt”, sine dubio praeter eum, qui subiecit ei omnia. 
46N||15||28||289840	Cum autem subiecta fuerint illi omnia, tunc ipse Filius subiectus erit illi, qui sibi subiecit omnia, ut sit Deus omnia in omnibus.
46N||15||29||289850	Alioquin quid facient, qui baptizantur pro mortuis? Si omnino mortui non resurgunt, ut quid et baptizantur pro illis? 
46N||15||30||289860	Ut quid et nos periclitamur omni hora? 
46N||15||31||289870	Cotidie morior, utique per vestram gloriationem, fratres, quam habeo in Christo Iesu Domino nostro! 
46N||15||32||289880	Si secundum hominem ad bestias pugnavi Ephesi, quid mihi prodest? Si mortui non resurgunt, manducemus et bibamus, cras enim moriemur. 
46N||15||33||289890	Noli te seduci: “ Corrumpunt mores bonos colloquia mala ”. 
46N||15||34||289900	Evigilate iuste et nolite peccare! Ignorantiam enim Dei quidam ha bent; ad reverentiam vobis loquor. 
46N||15||35||289910	Sed dicet aliquis: “ Quomodo resurgunt mortui? Quali autem corpore veniunt? ”. 
46N||15||36||289920	Insipiens! Tu, quod seminas, non vivificatur, nisi prius moriatur; 
46N||15||37||289930	et, quod seminas, non corpus, quod futurum est, seminas sed nudum granum, ut puta tritici aut alicuius ceterorum. 
46N||15||38||289940	Deus autem dat illi corpus sicut voluit, et unicuique seminum proprium corpus. 
46N||15||39||289950	Non omnis caro eadem caro, sed alia hominum, alia caro pecorum, alia caro volucrum, alia autem piscium. 
46N||15||40||289960	Et corpora caelestia et corpora terrestria, sed alia quidem caelestium gloria, alia autem terrestrium. 
46N||15||41||289970	Alia claritas solis, alia claritas lunae et alia claritas stellarum; stella enim a stella differt in claritate. 
46N||15||42||289980	Sic et resurrectio mortuorum: seminatur in corruptione, resurgit in incorruptione; 
46N||15||43||289990	seminatur in ignobilitate, resurgit in gloria; seminatur in infirmitate, resurgit in virtute; 
46N||15||44||290000	seminatur corpus animale, resurgit corpus spiritale. Si est corpus animale, est et spiritale. 
46N||15||45||290010	Sic et scriptum est: “ Factus est primus homo Adam in animam viventem ”; novissimus Adam in Spiritum vivificantem. 
46N||15||46||290020	Sed non prius, quod spiritale est, sed quod animale est; deinde quod spiritale. 
46N||15||47||290030	Primus homo de terra terrenus, secundus homo de caelo. 
46N||15||48||290040	Qualis terrenus, tales et terreni, et qualis caelestis, tales et caelestes; 
46N||15||49||290050	et sicut portavimus imaginem terreni, portabimus et imaginem caelestis. 
46N||15||50||290060	Hoc autem dico, fratres, quoniam caro et sanguis regnum Dei possidere non possunt, neque corruptio incorruptelam possidebit. 
46N||15||51||290070	Ecce mysterium vobis dico: Non omnes quidem dormiemus, sed omnes immutabimur, 
46N||15||52||290080	in momento, in ictu oculi, in novissima tuba; canet enim, et mortui suscitabuntur incorrupti, et nos immutabimur. 
46N||15||53||290090	Oportet enim corruptibile hoc induere incorruptelam, et mortale induere immortalitatem. 
46N||15||54||290100	Cum autem corruptibile hoc induerit incorruptelam, et mortale hoc induerit immortalitatem, tunc fiet sermo, qui scriptus est: “ Absorpta est mors in victoria.
46N||15||55||290110	Ubi est, mors, victoria tua? Ubi est, mors, stimulus tuus? ”.
46N||15||56||290120	Stimulus autem mortis peccatum est, virtus vero peccati lex. 
46N||15||57||290130	Deo autem gratias, qui dedit nobis victoriam per Dominum nostrum Iesum Christum. 
46N||15||58||290140	Itaque, fratres mei dilecti, stabiles estote, immobiles, abundantes in opere Domini semper, scientes quod labor vester non est inanis in Domino.
46N||16||1||290150	De collectis autem, quae fiunt in sanctos, sicut ordina vi ecclesiis Galatiae, ita et vos facite. 
46N||16||2||290160	Per primam sabbati unusquisque vestrum apud se ponat recondens, quod ei beneplacuerit, ut non, cum venero, tunc collectae fiant. 
46N||16||3||290170	Cum autem praesens fuero, quos probaveritis, per epistulas hos mittam perferre gratiam vestram in Ierusalem; 
46N||16||4||290180	quod si dignum fuerit, ut et ego eam, mecum ibunt.
46N||16||5||290190	Veniam autem ad vos, cum Macedoniam pertransiero, nam Macedoniam pertransibo; 
46N||16||6||290200	apud vos autem forsitan manebo vel etiam hiemabo, ut vos me deducatis, quocumque iero. 
46N||16||7||290210	Nolo enim vos modo in transitu videre; spero enim me aliquantum temporis manere apud vos, si Dominus permiserit. 
46N||16||8||290220	Permanebo autem Ephesi usque ad Pentecosten; 
46N||16||9||290230	ostium enim mihi apertum est magnum et efficax, et adversarii multi. 
46N||16||10||290240	Si autem venerit Timotheus, videte, ut sine timore sit apud vos, opus enim Domini operatur, sicut et ego; 
46N||16||11||290250	ne quis ergo illum spernat. Deducite autem illum in pace, ut veniat ad me; exspecto enim illum cum fratribus. 
46N||16||12||290260	De Apollo autem fratre, multum rogavi eum, ut veniret ad vos cum fratribus, et utique non fuit voluntas, ut nunc veniret; veniet autem, cum ei opportunum fuerit.
46N||16||13||290270	Vigilate, state in fide, viriliter agite, confortamini; 
46N||16||14||290280	omnia vestra in caritate fiant. 
46N||16||15||290290	Obsecro autem vos, fratres: nostis domum Stephanae, quoniam sunt primitiae Achaiae et in ministerium sanctorum ordinaverunt seipsos; 
46N||16||16||290300	ut et vos subditi sitis eiusmodi et omni cooperanti et laboranti. 
46N||16||17||290310	Gaudeo autem in praesentia Stephanae et Fortunati et Achaici, quoniam id quod vobis deerat, ipsi suppleverunt; 
46N||16||18||290320	refecerunt enim et meum spiritum et vestrum. Cognoscite ergo, qui eiusmodi sunt.
46N||16||19||290330	Salutant vos ecclesiae Asiae. Salutant vos in Domino multum Aquila et Prisca cum domestica sua ecclesia. 
46N||16||20||290340	Salutant vos fratres omnes. Salutate invicem in osculo sancto.
46N||16||21||290350	Salutatio mea manu Pauli. 
46N||16||22||290360	Si quis non amat Dominum, sit anathema. Marana tha!
46N||16||23||290370	Gratia Domini Iesu vobiscum. 
46N||16||24||290380	Caritas mea cum omnibus vobis in Christo Iesu.
47N||1||1||290390	Paulus, apostolus Christi Iesu per voluntatem Dei, et Timo theus frater ecclesiae Dei, quae est Corinthi, cum sanctis omnibus, qui sunt in universa Achaia: 
47N||1||2||290400	gratia vobis et pax a Deo Patre nostro et Domino Iesu Christo.
47N||1||3||290410	Benedictus Deus et Pater Domini nostri Iesu Christi, Pater misericordiarum et Deus totius consolationis, 
47N||1||4||290420	qui consolatur nos in omni tribulatione nostra, ut possimus et ipsi consolari eos, qui in omni pressura sunt, per exhortationem, qua exhortamur et ipsi a Deo; 
47N||1||5||290430	quoniam, sicut abundant passiones Christi in nobis, ita per Christum abundat et consolatio nostra. 
47N||1||6||290440	Sive autem tribulamur, pro vestra exhortatione et salute; sive exhortamur, pro vestra exhortatione, quae operatur in tolerantia earundem passionum, quas et nos patimur. 
47N||1||7||290450	Et spes nostra firma pro vobis, scientes quoniam, sicut socii passionum estis, sic eritis et consolationis.
47N||1||8||290460	Non enim volumus ignorare vos, fratres, de tribulatione nostra, quae facta est in Asia, quoniam supra modum gravati sumus supra virtutem, ita ut taederet nos etiam vivere; 
47N||1||9||290470	sed ipsi in nobis ipsis responsum mortis habuimus, ut non simus fidentes in nobis sed in Deo, qui suscitat mortuos: 
47N||1||10||290480	qui de tanta morte eripuit nos et eruet, in quem speramus, et adhuc eripiet; 
47N||1||11||290490	adiuvantibus et vobis in oratione pro nobis, ut propter eam, quae ex multis personis in nos est, donationem, per multos gratiae agantur pro nobis.
47N||1||12||290500	Nam gloria nostra haec est, testimonium conscientiae nostrae, quod in simplicitate et sinceritate Dei et non in sapientia carnali, sed in gratia Dei conversati sumus in mundo, abundantius autem ad vos. 
47N||1||13||290510	Non enim alia scribimus vobis quam quae legitis aut etiam cognoscitis; spero autem quod usque in finem cognoscetis, 
47N||1||14||290520	sicut et cognovistis nos ex parte, quia gloria vestra sumus, sicut et vos nostra in die Domini nostri Iesu.
47N||1||15||290530	Et hac confidentia volui prius venire ad vos, ut secundam gratiam haberetis, 
47N||1||16||290540	et per vos transire in Macedoniam et iterum a Macedonia venire ad vos et a vobis deduci in Iudaeam. 
47N||1||17||290550	Cum hoc ergo voluissem, numquid levitate usus sum? Aut, quae cogito, secundum carnem cogito, ut sit apud me “ Est, est ” et “ Non, non ”? 
47N||1||18||290560	Fidelis autem Deus, quia sermo noster, qui fit apud vos, non est “ Est ” et “ Non ”! 
47N||1||19||290570	Dei enim Filius Iesus Christus, qui in vobis per nos praedicatus est, per me et Silvanum et Timotheum, non fuit “ Est ” et “ Non ”, sed “ Est ” in illo fuit. 
47N||1||20||290580	Quotquot enim promissiones Dei sunt, in illo “ Est ”; ideo et per ipsum “ Amen ” Deo ad gloriam per nos. 
47N||1||21||290590	Qui autem confirmat nos vobiscum in Christum et qui unxit nos, Deus, 
47N||1||22||290600	et qui signavit nos et dedit arrabonem Spiritus in cordibus nostris.
47N||1||23||290610	Ego autem testem Deum invoco in animam meam, quod parcens vobis non veni ultra Corinthum. 
47N||1||24||290620	Non quia dominamur fidei vestrae, sed adiutores sumus gaudii vestri, nam fide stetistis.
47N||2||1||290630	Statui autem hoc ipse apud me, ne iterum in tristitia venirem ad vos; 
47N||2||2||290640	si enim ego contristo vos, et quis est qui me laetificet, nisi qui contristatur ex me? 
47N||2||3||290650	Et hoc ipsum scripsi, ut non, cum venero, tristitiam habeam de quibus oportebat me gaudere, confidens in omnibus vobis, quia meum gaudium omnium vestrum est. 
47N||2||4||290660	Nam ex multa tribulatione et angustia cordis scripsi vobis per multas lacrimas, non ut contristemini, sed ut sciatis quam carita tem habeo abundantius in vos. 
47N||2||5||290670	Si quis autem contristavit, non me contristavit, sed ex parte, ut non onerem, omnes vos. 
47N||2||6||290680	Sufficit illi, qui eiusmodi est, obiurgatio haec, quae fit a pluribus, 
47N||2||7||290690	ita ut e contra magis donetis et consolemini, ne forte abundantiore tristitia absorbeatur, qui eiusmodi est. 
47N||2||8||290700	Propter quod obsecro vos, ut confirmetis in illum caritatem; 
47N||2||9||290710	ideo enim et scripsi, ut cognoscam probationem vestram, an in omnibus oboedientes sitis. 
47N||2||10||290720	Cui autem aliquid donatis, et ego; nam et ego, quod donavi, si quid donavi, propter vos in persona Christi, 
47N||2||11||290730	ut non circumveniamur a Satana; non enim ignoramus cogitationes eius.
47N||2||12||290740	Cum venissem autem Troadem ob evangelium Christi, et ostium mihi apertum esset in Domino, 
47N||2||13||290750	non habui requiem spiritui meo, eo quod non invenerim Titum fratrem meum, sed valefaciens eis profectus sum in Macedoniam. 
47N||2||14||290760	Deo autem gratias, qui semper triumphat nos in Christo et odorem notitiae suae manifestat per nos in omni loco. 
47N||2||15||290770	Quia Christi bonus odor sumus Deo in his, qui salvi fiunt, et in his, qui pereunt: 
47N||2||16||290780	aliis quidem odor ex morte in mortem, aliis autem odor ex vita in vitam. Et ad haec quis idoneus? 
47N||2||17||290790	Non enim sumus sicut plurimi adulterantes verbum Dei, sed sicut ex sinceritate, sed sicut ex Deo coram Deo in Christo loquimur.
47N||3||1||290800	Incipimus iterum nosmetipsos commendare? Aut numquid egemus, sicut quidam, commendaticiis epistulis ad vos aut ex vobis? 
47N||3||2||290810	Epistula nostra vos estis, scripta in cordibus nostris, quae scitur et legitur ab omnibus hominibus; 
47N||3||3||290820	manifestati quoniam epistula estis Christi ministrata a nobis, scripta non atramento sed Spiritu Dei vivi, non in tabulis lapideis sed in tabulis cordis carnalibus.
47N||3||4||290830	Fiduciam autem talem habemus per Christum ad Deum. 
47N||3||5||290840	Non quod sufficientes simus cogitare aliquid a nobis quasi ex nobis, sed sufficientia nostra ex Deo est, 
47N||3||6||290850	qui et idoneos nos fecit ministros Novi Testamenti, non litterae sed Spiritus: littera enim occidit, Spiritus autem vivificat.
47N||3||7||290860	Quod si ministratio mortis, litteris deformata in lapidibus, fuit in gloria, ita ut non possent intendere filii Israel in faciem Moysis propter gloriam vultus eius, quae evacuatur, 
47N||3||8||290870	quomodo non magis ministratio Spiritus erit in gloria? 
47N||3||9||290880	Nam si ministerium damnationis gloria est, multo magis abundat ministerium iustitiae in gloria. 
47N||3||10||290890	Nam nec glorificatum est, quod claruit in hac parte, propter excellentem gloriam; 
47N||3||11||290900	si enim, quod evacuatur, per gloriam est, multo magis, quod manet, in gloria est.
47N||3||12||290910	Habentes igitur talem spem multa fiducia utimur, 
47N||3||13||290920	et non sicut Moyses: ponebat velamen super faciem suam, ut non intenderent filii Israel in finem illius quod evacuatur. 
47N||3||14||290930	Sed obtusi sunt sensus eorum. Usque in hodiernum enim diem idipsum velamen in lectione Veteris Testamenti manet non revelatum, quoniam in Christo evacuatur; 
47N||3||15||290940	sed usque in hodiernum diem, cum legitur Moyses, velamen est positum super cor eorum. 
47N||3||16||290950	Quando autem conversus fuerit ad Dominum, aufertur velamen. 
47N||3||17||290960	Dominus autem Spiritus est; ubi autem Spiritus Domini, ibi libertas. 
47N||3||18||290970	Nos vero omnes revelata facie gloriam Domini speculantes, in eandem imaginem transformamur a claritate in clarita tem tamquam a Domini Spiritu. 
47N||4||1||290980	Ideo habentes hanc ministra tionem, iuxta quod misericor diam consecuti sumus, non deficimus, 
47N||4||2||290990	sed abdicavimus occulta dedecoris non ambulantes in astutia neque adulterantes verbum Dei, sed in manifestatione veritatis commendantes nosmetipsos ad omnem conscientiam hominum coram Deo.
47N||4||3||291000	Quod si etiam velatum est evangelium nostrum, in his, qui pereunt, est velatum; 
47N||4||4||291010	in quibus deus huius saeculi excaecavit mentes infidelium, ut non fulgeat illuminatio evangelii gloriae Christi, qui est imago Dei. 
47N||4||5||291020	Non enim nosmetipsos praedicamus sed Iesum Christum Dominum; nos autem servos vestros per Iesum. 
47N||4||6||291030	Quoniam Deus, qui dixit: “ De tenebris lux splendescat ”, ipse illuxit in cordibus nostris ad illuminationem scientiae claritatis Dei in facie Iesu Christi.
47N||4||7||291040	Habemus autem thesaurum istum in vasis fictilibus, ut sublimitas sit virtutis Dei et non ex nobis. 
47N||4||8||291050	In omnibus tribulationem patimur, sed non angustiamur; aporiamur, sed non destituimur; 
47N||4||9||291060	persecutionem patimur, sed non derelinquimur; deicimur, sed non perimus; 
47N||4||10||291070	semper mortificationem Iesu in corpore circumferentes, ut et vita Iesu in corpore nostro manifestetur. 
47N||4||11||291080	Semper enim nos, qui vivimus, in mortem tradimur propter Iesum, ut et vita Iesu manifestetur in carne nostra mortali. 
47N||4||12||291090	Ergo mors in nobis operatur, vita autem in vobis.
47N||4||13||291100	Habentes autem eundem spiritum fidei, sicut scriptum est: “ Credidi, propter quod locutus sum ”, et nos credimus, propter quod et loquimur, 
47N||4||14||291110	scientes quoniam, qui suscitavit Dominum Iesum, et nos cum Iesu suscitabit et constituet vobiscum. 
47N||4||15||291120	Omnia enim propter vos, ut gratia abundans per multos gratiarum actionem abundare faciat in gloriam Dei. 
47N||4||16||291130	Propter quod non deficimus, sed licet is, qui foris est, noster homo corrumpitur, tamen is, qui intus est, noster renovatur de die in diem. 
47N||4||17||291140	Id enim, quod in praesenti est, leve tribulationis nostrae supra modum in sublimitatem aeternum gloriae pondus operatur nobis, 
47N||4||18||291150	non contemplantibus nobis, quae videntur, sed quae non videntur; quae enim videntur, temporalia sunt, quae autem non videntur, aeterna sunt.
47N||5||1||291160	Scimus enim quoniam, si terre stris domus nostra huius taber naculi dissolvatur, aedificationem ex Deo habemus domum non manufactam, aeternam in caelis. 
47N||5||2||291170	Nam et in hoc ingemiscimus, habitationem nostram, quae de caelo est, superindui cupientes, 
47N||5||3||291180	si tamen et exspoliati, non nudi inveniamur.
47N||5||4||291190	Nam et, qui sumus in tabernaculo, ingemiscimus gravati, eo quod nolumus exspoliari, sed supervestiri, ut absorbeatur, quod mortale est, a vita. 
47N||5||5||291200	Qui autem effecit nos in hoc ipsum, Deus, qui dedit nobis arrabonem Spiritus.
47N||5||6||291210	Audentes igitur semper et scientes quoniam, dum praesentes sumus in corpore, peregrinamur a Domino; 
47N||5||7||291220	per fidem enim ambulamus et non per speciem. 
47N||5||8||291230	Audemus autem et bonam voluntatem habemus magis peregrinari a corpore et praesentes esse ad Dominum. 
47N||5||9||291240	Et ideo contendimus sive praesentes sive absentes placere illi. 
47N||5||10||291250	Omnes enim nos manifestari oportet ante tribunal Christi, ut referat unusquisque pro eis, quae per corpus gessit, sive bonum sive malum.
47N||5||11||291260	Scientes ergo timorem Domini hominibus suademus, Deo autem manifesti sumus; spero autem et in conscientiis vestris manifestos nos esse. 
47N||5||12||291270	Non iterum nos commendamus vobis, sed occasionem damus vobis gloriandi pro nobis, ut habeatis ad eos, qui in facie gloriantur et non in corde. 
47N||5||13||291280	Sive enim mente excedimus, Deo; sive sobrii sumus, vobis.
47N||5||14||291290	Caritas enim Christi urget nos, aestimantes, hoc, quoniam, si unus pro omnibus mortuus est, ergo omnes mortui sunt; 
47N||5||15||291300	et pro omnibus mortuus est, ut et, qui vivunt, iam non sibi vivant, sed ei, qui pro ipsis mortuus est et resurrexit. 
47N||5||16||291310	Itaque nos ex hoc neminem novimus secundum carnem; et si cognovimus secundum carnem Christum, sed nunc iam non novimus. 
47N||5||17||291320	Si quis ergo in Christo, nova creatura; vetera transierunt, ecce, facta sunt nova.
47N||5||18||291330	Omnia autem ex Deo, qui reconciliavit nos sibi per Christum et dedit nobis ministerium reconciliationis, 
47N||5||19||291340	quoniam quidem Deus erat in Christo mundum reconcilians sibi, non reputans illis delicta ipsorum; et posuit in nobis verbum reconciliationis. 
47N||5||20||291350	Pro Christo ergo legatione fungimur, tamquam Deo exhortante per nos. Obsecramus pro Christo, reconciliamini Deo. 
47N||5||21||291360	Eum, qui non noverat peccatum, pro nobis peccatum fecit, ut nos efficeremur iustitia Dei in ipso.
47N||6||1||291370	Adiuvantes autem et exhor tamur, ne in vacuum gratiam Dei recipiatis 
47N||6||2||291380	— ait enim: “ Tempore accepto exaudivi te et in die salutis adiuvi te ”; ecce nunc tempus acceptabile, ecce nunc dies salutis — 
47N||6||3||291390	nemini dantes ullam offensionem, ut non vituperetur ministerium, 
47N||6||4||291400	sed in omnibus exhibentes nosmetipsos sicut Dei ministros in multa patientia, in tribulationibus, in necessitatibus, in angustiis, 
47N||6||5||291410	in plagis, in carceribus, in seditionibus, in laboribus, in vigiliis, in ieiuniis, 
47N||6||6||291420	in castitate, in scientia, in longanimitate, in suavitate, in Spiritu Sancto, in caritate non ficta, 
47N||6||7||291430	in verbo veritatis, in virtute Dei; per arma iustitiae a dextris et sinistris, 
47N||6||8||291440	per gloriam et ignobilitatem, per infamiam et bonam famam; ut seductores, et veraces; 
47N||6||9||291450	sicut qui ignoti, et cogniti; quasi morientes, et ecce vivimus; ut castigati, et non mortificati; 
47N||6||10||291460	quasi tristes, semper autem gaudentes; sicut egentes, multos autem locupletantes; tamquam nihil habentes, et omnia possidentes.
47N||6||11||291470	Os nostrum patet ad vos, o Corinthii, cor nostrum dilatatum est. 
47N||6||12||291480	Non angustiamini in nobis, sed angustiamini in visceribus vestris; 
47N||6||13||291490	eandem autem habentes remunerationem, tamquam filiis dico, dilatamini et vos.
47N||6||14||291500	Nolite iugum ducere cum infidelibus! Quae enim participatio iustitiae cum iniquitate? Aut quae societas luci ad tenebras? 
47N||6||15||291510	Quae autem conventio Christi cum Beliar, aut quae pars fideli cum infideli? 
47N||6||16||291520	Qui autem consensus templo Dei cum idolis? Vos enim estis templum Dei vivi; sicut dicit Deus: “ Inhabitabo in illis et inambulabo et ero illorum Deus, et ipsi erunt mihi populus.
47N||6||17||291530	Propter quod exite de medio eorum et separamini, dicit Dominus, et immundum ne tetigeritis; et ego recipiam vos
47N||6||18||291540	et ero vobis in Patrem, et vos eritis mihi in filios et filias, dicit Dominus omnipotens ”.
47N||7||1||291550	Has igitur habentes promissio nes, carissimi, mundemus nos ab omni inquinamento carnis et spiritus, perficientes sanctificationem in timore Dei.
47N||7||2||291560	Capite nos! Neminem laesimus, neminem corrupimus, neminem circumvenimus. 
47N||7||3||291570	Non ad condemnationem dico; praedixi enim quod in cordibus nostris estis ad commoriendum et ad convivendum. 
47N||7||4||291580	Multa mihi fiducia est apud vos, multa mihi gloriatio pro vobis; repletus sum consolatione, superabundo gaudio in omni tribulatione nostra. 
47N||7||5||291590	Nam et cum venissemus Macedoniam, nullam requiem habuit caro nostra, sed omnem tribulationem passi: foris pugnae, intus timores.
47N||7||6||291600	Sed qui consolatur humiles, consolatus est nos Deus in adventu Titi; 
47N||7||7||291610	non solum autem in adventu eius sed etiam in solacio, quo consolatus est in vobis, referens nobis vestrum desiderium, vestrum fletum, vestram aemulationem pro me, ita ut magis gauderem.
47N||7||8||291620	Quoniam etsi contristavi vos in epistula, non me paenitet; etsi paeniteret — video quod epistula illa, etsi ad horam, vos contristavit — 
47N||7||9||291630	nunc gaudeo, non quia contristati estis, sed quia contristati estis ad paenitentiam; contristati enim estis secundum Deum, ut in nullo detrimentum patiamini ex nobis. 
47N||7||10||291640	Quae enim secundum Deum tristitia, paenitentiam in salutem stabilem operatur; saeculi autem tristitia mortem operatur. 
47N||7||11||291650	Ecce enim hoc ipsum secundum Deum contristari: quantam in vobis operatum est sollicitudinem, sed defensionem, sed indignationem, sed timorem, sed desiderium, sed aemulationem, sed vindictam! In omnibus exhibuistis vos incontaminatos esse negotio. 
47N||7||12||291660	Igitur etsi scripsi vobis, non propter eum, qui fecit iniuriam, nec propter eum, qui passus est, sed ad manifestandam sollicitudinem vestram, quam pro nobis habetis, ad vos coram Deo. 
47N||7||13||291670	Ideo consolati sumus. In consolatione autem nostra abundantius magis gavisi sumus super gaudium Titi, quia refectus est spiritus eius ab omnibus vobis; 
47N||7||14||291680	et si quid apud illum de vobis gloriatus sum, non sum confusus, sed sicut omnia vobis in veritate locuti sumus, ita et gloriatio nostra, quae fuit ad Titum, veritas facta est. 
47N||7||15||291690	Et viscera eius abundantius in vos sunt, reminiscentis omnium vestrum oboedientiam, quomodo cum timore et tremore excepistis eum. 
47N||7||16||291700	Gaudeo quod in omnibus confido in vobis.  
47N||8||1||291710	Notam autem facimus vobis, fratres, gratiam Dei, quae data est in ecclesiis Macedoniae, 
47N||8||2||291720	quod in multo experimento tribulationis abundantia gaudii ipsorum et altissima paupertas eorum abundavit in divitias simplicitatis eorum; 
47N||8||3||291730	quia secundum virtutem, testimonium reddo, et supra virtutem voluntarii fuerunt 
47N||8||4||291740	cum multa exhortatione obsecrantes nos gratiam et communicationem ministerii, quod fit in sanctos. 
47N||8||5||291750	Et non sicut speravimus, sed semetipsos dederunt primum Domino, deinde nobis per voluntatem Dei, 
47N||8||6||291760	ita ut rogaremus Titum, ut, quemadmodum coepit, ita et perficiat in vos etiam gratiam istam.
47N||8||7||291770	Sed sicut in omnibus abundatis, fide et sermone et scientia et omni sollicitudine et caritate ex nobis in vobis, ut et in hac gratia abundetis. 
47N||8||8||291780	Non quasi imperans dico, sed per aliorum sollicitudinem etiam vestrae caritatis ingenitum bonum comprobans; 
47N||8||9||291790	scitis enim gratiam Domini nostri Iesu Christi, quoniam propter vos egenus factus est, cum esset dives, ut illius inopia vos divites essetis. 
47N||8||10||291800	Et consilium in hoc do. Hoc enim vobis utile est, qui non solum facere, sed et velle coepistis ab anno priore; 
47N||8||11||291810	nunc vero et facto perficite, ut, quemadmodum promptus est animus velle, ita sit et perficere ex eo, quod habetis. 
47N||8||12||291820	Si enim voluntas prompta est, secundum id quod habet, accepta est, non secundum quod non habet. 
47N||8||13||291830	Non enim, ut aliis sit remissio, vobis autem tribulatio; sed ex aequalitate 
47N||8||14||291840	in praesenti tempore vestra abundantia illorum inopiam suppleat, ut et illorum abundantia vestram inopiam suppleat, ut fiat aequalitas, sicut scriptum est: 
47N||8||15||291850	“ Qui multum, non abundavit; et, qui modicum, non minoravit ”.
47N||8||16||291860	Gratias autem Deo, qui dedit eandem sollicitudinem pro vobis in corde Titi, 
47N||8||17||291870	quoniam exhortationem quidem suscepit, sed, cum sollicitior esset, sua voluntate profectus est ad vos. 
47N||8||18||291880	Misimus etiam cum illo fratrem, cuius laus est in evangelio per omnes ecclesias 
47N||8||19||291890	— non solum autem, sed et ordinatus ab ecclesiis comes noster cum hac gratia, quae ministratur a nobis ad Domini gloriam et destinatam voluntatem nostram — 
47N||8||20||291900	devitantes hoc, ne quis nos vituperet in hac plenitudine, quae ministratur a nobis; 
47N||8||21||291910	providemus enim bona non solum coram Domino sed etiam coram hominibus. 
47N||8||22||291920	Misimus autem cum illis et fratrem nostrum, quem probavimus in multis saepe sollicitum esse, nunc autem multo sollicitiorem, confidentia multa in vos.
47N||8||23||291930	Sive pro Tito, est socius meus et in vos adiutor; sive fratres nostri, apostoli ecclesiarum, gloria Christi. 
47N||8||24||291940	Ostensionem ergo, quae est caritatis vestrae et nostrae gloriationis pro vobis, in illos ostendite in faciem ecclesiarum.
47N||9||1||291950	Nam de ministerio, quod fit in sanctos, superfluum est mihi scribere vobis; 
47N||9||2||291960	scio enim promptum animum vestrum, pro quo de vobis glorior apud Macedonas, quoniam Achaia parata est ab anno praeterito, et vestra aemulatio provocavit plurimos. 
47N||9||3||291970	Misi autem fratres, ut ne, quod gloriamur de vobis, evacuetur in hac parte, ut, quemadmodum dixi, parati sitis, 
47N||9||4||291980	ne, cum venerint mecum Macedones et invenerint vos imparatos, erubescamus nos, ut non dicam vos, in hac substantia. 
47N||9||5||291990	Necessarium ergo existimavi rogare fratres, ut praeveniant ad vos et praeparent repromissam benedictionem vestram, ut haec sit parata sic quasi benedictio, non quasi avaritia.
47N||9||6||292000	Hoc autem: qui parce seminat, parce et metet; et, qui seminat in benedictionibus, in benedictionibus et metet. 
47N||9||7||292010	Unusquisque prout destinavit corde suo, non ex tristitia aut ex necessitate; hilarem enim datorem diligit Deus. 
47N||9||8||292020	Potens est autem Deus omnem gratiam abundare facere in vobis, ut, in omnibus semper omnem sufficientiam habentes, abundetis in omne opus bonum, 
47N||9||9||292030	sicut scriptum est: “ Dispersit, dedit pauperibus; iustitia eius manet in aeternum ”.
47N||9||10||292040	Qui autem administrat semen seminanti, et panem ad manducandum praestabit et multiplicabit semen vestrum et augebit incrementa frugum iustitiae vestrae. 
47N||9||11||292050	In omnibus locupletati in omnem simplicitatem, quae operatur per nos gratiarum actionem Deo 
47N||9||12||292060	— quoniam ministerium huius officii non solum supplet ea, quae desunt sanctis, sed etiam abundat per multas gratiarum actiones Deo — 
47N||9||13||292070	per probationem ministerii huius glorificantes Deum in oboedientia confessionis vestrae in evangelium Christi et simplicitate communionis in illos et in omnes, 
47N||9||14||292080	et ipsorum obsecratione pro vobis, desiderantium vos propter eminentem gratiam Dei in vobis. 
47N||9||15||292090	Gratias Deo super inenarrabili dono eius.
47N||10||1||292100	Ipse autem ego Paulus obse cro vos per mansuetudinem et modestiam Christi, qui in facie quidem humilis inter vos, absens autem confido in vobis; 
47N||10||2||292110	rogo autem, ne praesens audeam per eam confidentiam, quae existimo audere in quosdam, qui arbitrantur nos tamquam secundum carnem ambulemus. 
47N||10||3||292120	In carne enim ambulantes, non secundum carnem militamus 
47N||10||4||292130	— nam arma militiae nostrae non carnalia sed potentia Deo ad destructionem munitionum — consilia destruentes 
47N||10||5||292140	et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi, 
47N||10||6||292150	et in promptu habentes ulcisci omnem inoboedientiam, cum impleta fuerit vestra oboedientia.
47N||10||7||292160	Quae secundum faciem sunt, videte. Si quis confidit sibi Christi se esse, hoc cogitet iterum apud se, quia sicut ipse Christi est, ita et nos. 
47N||10||8||292170	Nam et si amplius aliquid gloriatus fuero de potestate nostra, quam dedit Dominus in aedificationem et non in destructionem vestram, non erubescam, 
47N||10||9||292180	ut non existimer tamquam terrere vos per epistulas; 
47N||10||10||292190	quoniam quidem “ Epistulae — inquiunt — graves sunt et fortes, praesentia autem corporis infirma, et sermo contemptibilis ”. 
47N||10||11||292200	Hoc cogitet, qui eiusmodi est, quia quales sumus verbo per epistulas absentes, tales et praesentes in facto.
47N||10||12||292210	Non enim audemus inserere aut comparare nos quibusdam, qui seipsos commendant; sed ipsi se in semetipsis metientes et comparantes semetipsos sibi, non intellegunt. 
47N||10||13||292220	Nos autem non ultra mensuram gloriabimur sed secundum mensuram regulae, quam impertitus est nobis Deus, mensuram pertingendi usque ad vos. 
47N||10||14||292230	Non enim quasi non pertingentes ad vos superextendimus nosmetipsos, usque ad vos enim pervenimus in evangelio Christi; 
47N||10||15||292240	non ultra mensuram gloriantes in alienis laboribus, spem autem habentes, crescente fide vestra, in vobis magnificari secundum regulam nostram in abundantiam, 
47N||10||16||292250	ad evangelizandum in iis, quae ultra vos sunt, et non in aliena regula gloriari in his, quae praeparata sunt.
47N||10||17||292260	Qui autem gloriatur, in Domino glorietur; 
47N||10||18||292270	non enim qui seipsum commendat, ille probatus est, sed quem Dominus commendat.
47N||11||1||292280	Utinam sustineretis modi cum quid insipientiae meae; sed et supportate me! 
47N||11||2||292290	Aemulor enim vos Dei aemulatione; despondi enim vos uni viro virginem castam exhibere Christo. 
47N||11||3||292300	Timeo autem, ne, sicut serpens Evam seduxit astutia sua, ita corrumpantur sensus vestri a simplicitate et castitate, quae est in Christum. 
47N||11||4||292310	Nam si is qui venit, alium Christum praedicat, quem non praedicavimus, aut alium Spiritum accipitis, quem non accepistis, aut aliud evangelium, quod non recepistis, recte pateremini. 
47N||11||5||292320	Existimo enim nihil me minus fecisse magnis apostolis; 
47N||11||6||292330	nam etsi imperitus sermone, sed non scientia, in omni autem manifestantes in omnibus ad vos.
47N||11||7||292340	Aut numquid peccatum feci meipsum humilians, ut vos exaltemini, quoniam gratis evangelium Dei evangelizavi vobis? 
47N||11||8||292350	Alias ecclesias exspoliavi accipiens stipendium ad ministerium vestrum 
47N||11||9||292360	et, cum essem apud vos et egerem, nulli onerosus fui; nam, quod mihi deerat, suppleverunt fratres, qui venerunt a Macedonia; et in omnibus sine onere me vobis servavi et servabo. 
47N||11||10||292370	Est veritas Christi in me, quoniam haec gloria non infringetur in me in regionibus Achaiae.
47N||11||11||292380	Quare? Quia non diligo vos? Deus scit! 
47N||11||12||292390	Quod autem facio et faciam, ut amputem occasionem eorum, qui volunt occasionem, ut in quo gloriantur, inveniantur sicut et nos. 
47N||11||13||292400	Nam eiusmodi pseudoapostoli, operarii subdoli, transfigurantes se in apostolos Christi. 
47N||11||14||292410	Et non mirum, ipse enim Satanas transfigurat se in angelum lucis; 
47N||11||15||292420	non est ergo magnum, si et ministri eius transfigurentur velut ministri iustitiae, quorum finis erit secundum opera ipsorum.
47N||11||16||292430	Iterum dico, ne quis me putet insipientem esse; alioquin velut insipientem accipite me, ut et ego modicum quid glorier. 
47N||11||17||292440	Quod loquor, non loquor secundum Dominum, sed quasi in insipientia, in hac substantia gloriationis. 
47N||11||18||292450	Quoniam multi gloriantur secundum carnem, et ego gloriabor. 
47N||11||19||292460	Libenter enim suffertis insipientes, cum sitis ipsi sapientes; 
47N||11||20||292470	sustinetis enim, si quis vos in servitutem redigit, si quis devorat, si quis accipit, si quis extollitur, si quis in faciem vos caedit.
47N||11||21||292480	Secundum ignobilitatem dico, quasi nos infirmi fuerimus; in quo quis audet, in insipientia dico, audeo et ego. 
47N||11||22||292490	Hebraei sunt? Et ego. Israelitae sunt? Et ego. Semen Abrahae sunt? Et ego. 
47N||11||23||292500	Ministri Christi sunt? Minus sapiens dico, plus ego: in laboribus plurimis, in carceribus abundantius, in plagis supra modum, in mortibus frequenter; 
47N||11||24||292510	a Iudaeis quinquies quadragenas una minus accepi, 
47N||11||25||292520	ter virgis caesus sum, semel lapidatus sum, ter naufragium feci, nocte et die in profundo maris fui; 
47N||11||26||292530	in itineribus saepe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus; 
47N||11||27||292540	in labore et aerumna, in vigiliis saepe, in fame et siti, in ieiuniis frequenter, in frigore et nuditate; 
47N||11||28||292550	praeter illa, quae extrinsecus sunt, instantia mea cotidiana, sollicitudo omnium ecclesiarum. 
47N||11||29||292560	Quis infirmatur, et non infirmor? Quis scandalizatur, et ego non uror?
47N||11||30||292570	Si gloriari oportet, quae infirmitatis meae sunt, gloriabor. 
47N||11||31||292580	Deus et Pater Domini Iesu scit, qui est benedictus in saecula, quod non mentior. 
47N||11||32||292590	Damasci praepositus gentis Aretae regis custodiebat civitatem Damascenorum, ut me comprehenderet; 
47N||11||33||292600	et per fenestram in sporta dimissus sum per murum et effugi manus eius.
47N||12||1||292610	Gloriari oportet; non expedit quidem, veniam autem ad visiones et revelationes Domini. 
47N||12||2||292620	Scio hominem in Christo ante annos quattuordecim — sive in corpore nescio, sive extra corpus nescio, Deus scit — raptum eiusmodi usque ad tertium caelum. 
47N||12||3||292630	Et scio huiusmodi hominem — sive in corpore sive extra corpus nescio, Deus scit — 
47N||12||4||292640	quoniam raptus est in paradisum et audivit arcana verba, quae non licet homini loqui. 
47N||12||5||292650	Pro eiusmodi gloriabor; pro me autem nihil gloriabor nisi in infirmitatibus meis. 
47N||12||6||292660	Nam, et si voluero gloriari, non ero insipiens, veritatem enim dicam; parco autem, ne quis in me existimet supra id, quod videt me aut audit ex me, 
47N||12||7||292670	et ex magnitudine revelationum. Propter quod, ne extollar, datus est mihi stimulus carni, angelus Satanae, ut me colaphizet, ne extollar. 
47N||12||8||292680	Propter quod ter Dominum rogavi, ut discederet a me; 
47N||12||9||292690	et dixit mihi: “ Sufficit tibi gratia mea, nam virtus in infirmitate perficitur ”. Libentissime igitur potius gloriabor in infirmitatibus meis, ut inhabitet in me virtus Christi. 
47N||12||10||292700	Propter quod placeo mihi in infirmitatibus, in contumeliis, in necessitatibus, in persecutionibus et in angustiis, pro Christo; cum enim infirmor, tunc potens sum.
47N||12||11||292710	Factus sum insipiens. Vos me coegistis; ego enim debui a vobis commendari. Nihil enim minus fui ab his, qui sunt supra modum apostoli, tametsi nihil sum; 
47N||12||12||292720	signa tamen apostoli facta sunt super vos in omni patientia, signis quoque et prodigiis et virtutibus. 
47N||12||13||292730	Quid est enim quod minus habuistis prae ceteris ecclesiis, nisi quod ego ipse non gravavi vos? Donate mihi hanc iniuriam.
47N||12||14||292740	Ecce tertio hoc paratus sum venire ad vos et non ero gravis vobis; non enim quaero, quae vestra sunt, sed vos; nec enim debent filii parentibus thesaurizare, sed parentes filiis. 
47N||12||15||292750	Ego autem libentissime impendam et superimpendar ipse pro animabus vestris. Si plus vos diligo, minus diligar?
47N||12||16||292760	Esto quidem, ego vos non gravavi; sed cum essem astutus, dolo vos cepi. 
47N||12||17||292770	Numquid per aliquem eorum, quos misi ad vos, circumveni vos? 
47N||12||18||292780	Rogavi Titum et misi cum illo fratrem; numquid Titus vos circumvenit? Nonne eodem spiritu ambulavimus? Nonne iisdem vestigiis?
47N||12||19||292790	Olim putatis quod excusemus nos apud vos? Coram Deo in Christo loquimur; omnia autem, carissimi, propter vestram aedificationem. 
47N||12||20||292800	Timeo enim, ne forte, cum venero, non quales volo, inveniam vos, et ego inveniar a vobis, qualem non vultis; ne forte contentiones, aemulationes, animositates, dissensiones, detractiones, susurrationes, inflationes, seditiones sint; 
47N||12||21||292810	ne iterum, cum venero, humiliet me Deus meus apud vos, et lugeam multos ex his, qui ante peccaverunt et non egerunt paenitentiam super immunditia et fornicatione et impudicitia, quam gesserunt.
47N||13||1||292820	Ecce tertio hoc venio ad vos; in ore duorum vel trium testium stabit omne verbum. 
47N||13||2||292830	Praedixi et praedico, ut praesens bis et nunc absens his, qui ante peccaverunt, et ceteris omnibus, quoniam, si venero iterum, non parcam, 
47N||13||3||292840	quoniam experimentum quaeritis eius, qui in me loquitur, Christi, qui in vos non infirmatur, sed potens est in vobis. 
47N||13||4||292850	Nam etsi crucifixus est ex infirmitate, sed vivit ex virtute Dei. Nam et nos infirmi sumus in illo, sed vivemus cum eo ex virtute Dei in vos.
47N||13||5||292860	Vosmetipsos tentate, si estis in fide; ipsi vos probate. An non cognoscitis vos ipsos, quia Iesus Christus in vobis est? Nisi forte reprobi estis. 
47N||13||6||292870	Spero autem quod cognoscetis quia nos non sumus reprobi. 
47N||13||7||292880	Oramus autem Deum, ut nihil mali faciatis, non ut nos probati pareamus, sed ut vos, quod bonum est, faciatis, nos autem ut reprobi simus. 
47N||13||8||292890	Non enim possumus aliquid adversus veritatem, sed pro veritate. 
47N||13||9||292900	Gaudemus enim, quando nos infirmi sumus, vos autem potentes estis; hoc et oramus, vestram consummationem.
47N||13||10||292910	Ideo haec absens scribo, ut non praesens durius agam secundum potestatem, quam Dominus dedit mihi in aedificationem et non in destructionem.
47N||13||11||292920	De cetero, fratres, gaudete, perfecti estote, exhortamini invicem, idem sapite, pacem habete, et Deus dilectionis et pacis erit vobiscum. 
47N||13||12||292930	Salutate invicem in osculo sancto. Salutant vos sancti omnes.
47N||13||13||292940	Gratia Domini Iesu Christi et caritas Dei et communicatio Sancti Spiritus cum omnibus vobis.
48N||1||1||292950	Paulus apostolus, non ab ho minibus neque per hominem, sed per Iesum Christum et Deum Patrem, qui suscitavit eum a mortuis, 
48N||1||2||292960	et, qui mecum sunt, omnes fratres ecclesiis Galatiae: 
48N||1||3||292970	gratia vobis et pax a Deo Patre nostro et Domino Iesu Christo, 
48N||1||4||292980	qui dedit semetipsum pro peccatis nostris, ut eriperet nos de praesenti saeculo nequam secundum voluntatem Dei et Patris nostri, 
48N||1||5||292990	cui gloria in saecula saeculorum. Amen.
48N||1||6||293000	Miror quod tam cito transferimini ab eo, qui vos vocavit in gratia Christi, in aliud evangelium; 
48N||1||7||293010	quod non est aliud, nisi sunt aliqui, qui vos conturbant et volunt convertere evangelium Christi. 
48N||1||8||293020	Sed licet nos aut angelus de caelo evangelizet vobis praeterquam quod evangelizavimus vobis, anathema sit! 
48N||1||9||293030	Sicut praediximus, et nunc iterum dico: Si quis vobis evangelizaverit praeter id, quod accepistis, anathema sit! 
48N||1||10||293040	Modo enim hominibus suadeo aut Deo? Aut quaero hominibus placere? Si adhuc hominibus placerem, Christi servus non essem!
48N||1||11||293050	Notum enim vobis facio, fratres, evangelium, quod evangelizatum est a me, quia non est secundum hominem; 
48N||1||12||293060	neque enim ego ab homine accepi illud neque didici sed per revelationem Iesu Christi. 
48N||1||13||293070	Audistis enim conversationem meam aliquando in Iudaismo, quoniam supra modum persequebar ecclesiam Dei et expugnabam illam; 
48N||1||14||293080	et proficiebam in Iudaismo supra multos coaetaneos in genere meo, abundantius aemulator exsistens paternarum mearum traditionum. 
48N||1||15||293090	Cum autem placuit Deo, qui me segregavit de utero matris meae et vocavit per gratiam suam, 
48N||1||16||293100	ut revelaret Filium suum in me, ut evangelizarem illum in gentibus, continuo non contuli cum carne et sanguine 
48N||1||17||293110	neque ascendi Hierosolymam ad antecessores meos apostolos; sed abii in Arabiam et iterum reversus sum Damascum.
48N||1||18||293120	Deinde post annos tres, ascendi Hierosolymam videre Cepham et mansi apud eum diebus quindecim; 
48N||1||19||293130	alium autem apostolorum non vidi, nisi Iacobum fratrem Domini. 
48N||1||20||293140	Quae autem scribo vobis, ecce coram Deo quia non mentior. 
48N||1||21||293150	Deinde veni in partes Syriae et Ciliciae. 
48N||1||22||293160	Eram autem ignotus facie ecclesiis Iudaeae, quae sunt in Christo; 
48N||1||23||293170	tantum autem auditum habebant: “ Qui persequebatur nos aliquando, nunc evangelizat fidem, quam aliquando expugnabat ”, 
48N||1||24||293180	et in me glorificabant Deum.
48N||2||1||293190	Deinde post annos quattuor decim, iterum ascendi Hieroso lymam cum Barnaba, assumpto et Tito; 
48N||2||2||293200	ascendi autem secundum revelationem; et contuli cum illis evangelium, quod praedico in gentibus, seorsum autem his, qui observabantur, ne forte in vacuum currerem aut cucurrissem. 
48N||2||3||293210	Sed neque Titus, qui mecum erat, cum esset Graecus, compulsus est circumcidi. 
48N||2||4||293220	Sed propter subintroductos falsos fratres, qui subintroierunt explorare libertatem nostram, quam habemus in Christo Iesu, ut nos in servitutem redigerent; 
48N||2||5||293230	quibus neque ad horam cessimus subicientes nos, ut veritas evangelii permaneat apud vos.
48N||2||6||293240	Ab his autem, qui videbantur esse aliquid — quales aliquando fuerint, nihil mea interest; Deus personam hominis non accipit — mihi enim, qui observabantur, nihil contulerunt, 
48N||2||7||293250	sed e contra, cum vidissent quod creditum est mihi evangelium praeputii, sicut Petro circumcisionis 
48N||2||8||293260	— qui enim operatus est Petro in apostolatum circumcisionis, operatus est et mihi inter gentes — 
48N||2||9||293270	et cum cognovissent gratiam, quae data est mihi, Iacobus et Cephas et Ioannes, qui videbantur columnae esse, dexteras dederunt mihi et Barnabae communionis, ut nos in gentes, ipsi autem in circumcisionem; 
48N||2||10||293280	tantum ut pauperum memores essemus, quod etiam sollicitus fui hoc ipsum facere.
48N||2||11||293290	Cum autem venisset Cephas Antiochiam, in faciem ei restiti, quia reprehensibilis erat. 
48N||2||12||293300	Prius enim quam venirent quidam ab Iacobo, cum gentibus comedebat; cum autem venissent, subtrahebat et segregabat se, timens eos, qui ex circumcisione erant. 
48N||2||13||293310	Et simulationi eius consenserunt ceteri Iudaei, ita ut et Barnabas simul abduceretur illorum simulatione. 
48N||2||14||293320	Sed cum vidissem quod non recte ambularent ad veritatem evangelii, dixi Cephae coram omnibus: “ Si tu, cum Iudaeus sis, gentiliter et non Iudaice vivis, quomodo gentes cogis iudaizare? ”. 
48N||2||15||293330	Nos natura Iudaei et non ex gentibus peccatores, 
48N||2||16||293340	scientes autem quod non iustificatur homo ex operibus legis, nisi per fidem Iesu Christi, et nos in Christum Iesum credidimus, ut iustificemur ex fide Christi et non ex operibus legis, quoniam ex operibus legis non iustificabitur omnis caro.
48N||2||17||293350	Quodsi quaerentes iustificari in Christo, inventi sumus et ipsi peccatores, numquid Christus peccati minister est? Absit! 
48N||2||18||293360	Si enim, quae destruxi, haec iterum aedifico, praevaricatorem me constituo. 
48N||2||19||293370	Ego enim per legem legi mortuus sum, ut Deo vivam. Christo confixus sum cruci; 
48N||2||20||293380	vivo autem iam non ego, vivit vero in me Christus; quod autem nunc vivo in carne, in fide vivo Filii Dei, qui dilexit me et tradidit seipsum pro me. 
48N||2||21||293390	Non irritam facio gratiam Dei; si enim per legem iustitia, ergo Christus gratis mortuus est.
48N||3||1||293400	O insensati Galatae, quis vos fascinavit, ante quorum oculos Iesus Christus descriptus est crucifixus? 
48N||3||2||293410	Hoc solum volo a vobis discere: Ex operibus legis Spiritum accepistis an ex auditu fidei? 
48N||3||3||293420	Sic stulti estis? Cum Spiritu coeperitis, nunc carne consummamini? 
48N||3||4||293430	Tanta passi estis sine causa? Si tamen et sine causa! 
48N||3||5||293440	Qui ergo tribuit vobis Spiritum et operatur virtutes in vobis, ex operibus legis an ex auditu fidei?
48N||3||6||293450	Sicut Abraham credidit Deo, et reputatum est ei ad iustitiam. 
48N||3||7||293460	Cognoscitis ergo quia qui ex fide sunt, hi sunt filii Abrahae. 
48N||3||8||293470	Providens autem Scriptura, quia ex fide iustificat gentes Deus, praenuntiavit Abrahae: “Benedicentur in te omnes gentes”. 
48N||3||9||293480	Igitur, qui ex fide sunt, benedi cuntur cum fideli Abraham. 
48N||3||10||293490	Quicumque enim ex operibus legis sunt, sub maledicto sunt; scriptum est enim: “ Maledictus omnis, qui non permanserit in omnibus, quae scripta sunt in libro legis, ut faciat ea ”. 
48N||3||11||293500	Quoniam autem in lege nemo iustificatur apud Deum manifestum est, quia iustus ex fide vivet; 
48N||3||12||293510	lex autem non est ex fide; sed, qui fecerit ea, vivet in illis. 
48N||3||13||293520	Christus nos redemit de maledicto legis factus pro nobis maledictum, quia scriptum est: “ Maledictus omnis, qui pendet in ligno ”, 
48N||3||14||293530	ut in gentes benedictio Abrahae fieret in Christo Iesu, ut promissionem Spiritus accipiamus per fidem.
48N||3||15||293540	Fratres, secundum hominem dico, tamen hominis confirmatum testamentum nemo irritum facit aut superordinat. 
48N||3||16||293550	Abrahae autem dictae sunt promissiones et semini eius. Non dicit: “ Et seminibus ”, quasi in multis, sed quasi in uno: “Et semini tuo”, qui est Christus. 
48N||3||17||293560	Hoc autem dico: Testamentum confirmatum a Deo, quae post quadringentos et triginta annos facta est lex, non irritum facit ad evacuandam promissionem. 
48N||3||18||293570	Nam si ex lege hereditas, iam non ex promissione; Abrahae autem per promissionem donavit Deus.
48N||3||19||293580	Quid igitur lex? Propter transgressiones apposita est, donec veniret semen, cui promissum est, ordinata per angelos in manu mediatoris. 
48N||3||20||293590	Mediator autem unius non est, Deus autem unus est. 
48N||3||21||293600	Lex ergo adversus promissa Dei? Absit. Si enim data esset lex, quae posset vivificare, vere ex lege esset iustitia. 
48N||3||22||293610	Sed conclusit Scriptura omnia sub peccato, ut promissio ex fide Iesu Christi daretur credentibus.
48N||3||23||293620	Prius autem quam veniret fides, sub lege custodiebamur conclusi in eam fidem, quae revelanda erat. 
48N||3||24||293630	Itaque lex paedagogus noster fuit in Christum, ut ex fide iustificemur; 
48N||3||25||293640	at ubi venit fides, iam non sumus sub paedagogo. 
48N||3||26||293650	Omnes enim filii Dei estis per fidem in Christo Iesu. 
48N||3||27||293660	Quicumque enim in Christum baptizati estis, Christum induistis: 
48N||3||28||293670	non est Iudaeus neque Graecus, non est servus neque liber, non est masculus et femina; omnes enim vos unus estis in Christo Iesu. 
48N||3||29||293680	Si autem vos Christi, ergo Abrahae semen estis, secundum promissionem heredes.
48N||4||1||293690	Dico autem: Quanto tempore heres parvulus est, nihil differt a servo, cum sit dominus omnium, 
48N||4||2||293700	sed sub tutoribus est et actoribus usque ad praefinitum tempus a patre. 
48N||4||3||293710	Ita et nos, cum essemus parvuli, sub elementis mundi eramus servientes; 
48N||4||4||293720	at ubi venit plenitudo temporis, misit Deus Filium suum, factum ex muliere, factum sub lege, 
48N||4||5||293730	ut eos, qui sub lege erant, redimeret, ut adoptionem filiorum reciperemus. 
48N||4||6||293740	Quoniam autem estis filii, misit Deus Spiritum Filii sui in corda nostra clamantem: “ Abba, Pater! ”. 
48N||4||7||293750	Itaque iam non es servus sed filius; quod si filius, et heres per Deum.
48N||4||8||293760	Sed tunc quidem ignorantes Deum, his, qui natura non sunt dii, servistis; 
48N||4||9||293770	nunc autem, cum cognoveritis Deum, immo cogniti sitis a Deo, quomodo convertimini iterum ad infirma et egena elementa, quibus rursus ut antea servire vultis? 
48N||4||10||293780	Dies observatis et menses et tempora et annos! 
48N||4||11||293790	Timeo vos, ne forte sine causa laboraverim in vobis.
48N||4||12||293800	Estote sicut ego, quia et ego sicut vos; fratres, obsecro vos. Nihil me laesistis; 
48N||4||13||293810	scitis autem quia per infirmitatem carnis pridem vobis evangelizavi, 
48N||4||14||293820	et tentationem vestram in carne mea non sprevistis neque respuistis, sed sicut angelum Dei excepistis me, sicut Christum Iesum.
48N||4||15||293830	Ubi est ergo beatitudo vestra? Testimonium enim perhibeo vobis, quia, si fieri posset, oculos vestros eruissetis et dedissetis mihi. 
48N||4||16||293840	Ergo inimicus vobis factus sum, verum dicens vobis? 
48N||4||17||293850	Aemulantur vos non bene, sed excludere vos volunt, ut illos aemulemini. 
48N||4||18||293860	Bonum est autem aemulari in bono semper, et non tantum cum praesens sum apud vos, 
48N||4||19||293870	filioli mei, quos iterum parturio, donec formetur Christus in vobis! 
48N||4||20||293880	Vellem autem esse apud vos modo et mutare vocem meam, quoniam incertus sum in vobis.
48N||4||21||293890	Dicite mihi, qui sub lege vultis esse: Legem non auditis? 
48N||4||22||293900	Scriptum est enim quoniam Abraham duos filios habuit, unum de ancilla et unum de libera. 
48N||4||23||293910	Sed qui de ancilla, secundum carnem natus est; qui autem de libera, per promissionem. 
48N||4||24||293920	Quae sunt per allegoriam dicta; ipsae enim sunt duo Testamenta, unum quidem a monte Sinai, in servitutem generans, quod est Agar. 
48N||4||25||293930	Illud vero Agar mons est Sinai in Arabia, respondet autem Ierusalem, quae nunc est; servit enim cum filiis suis. 
48N||4||26||293940	Illa autem, quae sursum est Ierusalem, libera est, quae est mater nostra; 
48N||4||27||293950	scriptum est enim: “ Laetare, sterilis, quae non paris, erumpe et exclama, quae non parturis, quia multi filii desertae magis quam eius, quae habet virum ”.
48N||4||28||293960	Vos autem, fratres, secundum Isaac promissionis filii estis. 
48N||4||29||293970	Sed quomodo tunc, qui secundum carnem natus fuerat, persequebatur eum, qui secundum spiritum, ita et nunc. 
48N||4||30||293980	Sed quid dicit Scriptura? “ Eice ancillam et filium eius; non enim heres erit filius ancillae cum filio liberae ”. 
48N||4||31||293990	Itaque, fratres, non sumus ancillae filii sed liberae.
48N||5||1||294000	Hac libertate nos Christus liberavit; state igitur et nolite iterum iugo servitutis detineri. 
48N||5||2||294010	Ecce ego Paulus dico vobis quoniam, si circumcidamini, Christus vobis nihil proderit. 
48N||5||3||294020	Testificor autem rursum omni homini circumcidenti se quoniam debitor est universae legis faciendae. 
48N||5||4||294030	Evacuati estis a Christo, qui in lege iustificamini, a gratia excidistis. 
48N||5||5||294040	Nos enim Spiritu ex fide spem iustitiae exspectamus. 
48N||5||6||294050	Nam in Christo Iesu neque circumcisio aliquid valet neque praeputium, sed fides, quae per caritatem operatur.
48N||5||7||294060	Currebatis bene; quis vos impedivit veritati non oboedire? 
48N||5||8||294070	Haec persuasio non est ex eo, qui vocat vos. 
48N||5||9||294080	Modicum fermentum totam massam corrumpit. 
48N||5||10||294090	Ego confido in vobis in Domino, quod nihil aliud sapietis; qui autem conturbat vos, portabit iudicium, quicumque est ille. 
48N||5||11||294100	Ego autem, fratres, si circumcisionem adhuc praedico, quid adhuc persecutionem patior? Ergo evacuatum est scandalum crucis. 
48N||5||12||294110	Utinam et abscidantur, qui vos conturbant!
48N||5||13||294120	Vos enim in libertatem vocati estis, fratres; tantum ne libertatem in occasionem detis carni, sed per caritatem servite invicem.
48N||5||14||294130	Omnis enim lex in uno sermone impletur, in hoc: Diliges proximum tuum sicut teipsum. 
48N||5||15||294140	Quod si invicem mordetis et devoratis, videte, ne ab invicem consumamini!
48N||5||16||294150	Dico autem: Spiritu ambulate et concupiscentiam carnis ne perfeceritis. 
48N||5||17||294160	Caro enim concupiscit adversus Spiritum, Spiritus autem adversus carnem; haec enim invicem adversantur, ut non, quaecumque vultis, illa faciatis. 
48N||5||18||294170	Quod si Spiritu ducimini, non estis sub lege. 
48N||5||19||294180	Manifesta autem sunt opera carnis, quae sunt fornicatio, immunditia, luxuria, 
48N||5||20||294190	idolorum servitus, veneficia, inimicitiae, contentiones, aemulationes, irae, rixae, dissensiones, sectae, 
48N||5||21||294200	invidiae, ebrietates, comissationes et his similia; quae praedico vobis, sicut praedixi, quoniam, qui talia agunt, regnum Dei non consequentur. 
48N||5||22||294210	Fructus autem Spiritus est caritas, gaudium, pax, longanimitas, benignitas, bonitas, fides, 
48N||5||23||294220	mansuetudo, continentia; adversus huiusmodi non est lex. 
48N||5||24||294230	Qui autem sunt Christi Iesu, carnem crucifixerunt cum vitiis et concupiscentiis. 
48N||5||25||294240	Si vivimus Spiritu, Spiritu et ambulemus.
48N||5||26||294250	Non efficiamur inanis gloriae cupidi, invicem provocantes, invicem invidentes.
48N||6||1||294260	Fratres, et si praeoccupatus fuerit homo in aliquo delicto, vos, qui spiritales estis, huiusmodi instruite in spiritu lenitatis, considerans teipsum, ne et tu tenteris. 
48N||6||2||294270	Alter alterius onera portate et sic adimplebitis legem Christi. 
48N||6||3||294280	Nam si quis existimat se aliquid esse, cum sit nihil, ipse se seducit; 
48N||6||4||294290	opus autem suum probet unusquisque et sic in semetipso tantum gloriationem habebit et non in altero. 
48N||6||5||294300	Unusquisque enim onus suum portabit.
48N||6||6||294310	Communicet autem is, qui catechizatur verbum, ei qui se catechizat, in omnibus bonis. 
48N||6||7||294320	Nolite errare: Deus non irridetur. Quae enim seminaverit homo, haec et metet; 
48N||6||8||294330	quoniam, qui seminat in carne sua, de carne metet corruptionem; qui autem seminat in Spiritu, de Spiritu metet vitam aeternam. 
48N||6||9||294340	Bonum autem facientes infatigabiles, tempore enim suo metemus non deficientes. 
48N||6||10||294350	Ergo dum tempus habemus, operemur bonum ad omnes, maxime autem ad domesticos fidei.
48N||6||11||294360	Videte qualibus litteris scripsi vobis mea manu. 
48N||6||12||294370	Quicumque volunt placere in carne, hi cogunt vos circumcidi, tantum ut crucis Christi persecutionem non patiantur; 
48N||6||13||294380	neque enim, qui circumciduntur, legem custodiunt, sed volunt vos circumcidi, ut in carne vestra glorientur. 
48N||6||14||294390	Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. 
48N||6||15||294400	Neque enim circumcisio aliquid est neque praeputium sed nova creatura. 
48N||6||16||294410	Et quicumque hanc regulam secuti fuerint, pax super illos et misericordia et super Israel Dei.
48N||6||17||294420	De cetero nemo mihi molestus sit; ego enim stigmata Iesu in super corpore meo porto.
48N||6||18||294430	Gratia Domini nostri Iesu Christi cum spiritu vestro, fratres. Amen.
49N||1||1||294440	Paulus, apostolus Christi Iesu per voluntatem Dei, sanctis, qui sunt Ephesi, et fidelibus in Christo Iesu: 
49N||1||2||294450	gratia vobis et pax a Deo Patre nostro et Domino Iesu Christo.
49N||1||3||294460	Benedictus Deus et Pater Domini nostri Iesu Christi, qui benedixit nos in omni benedictione spiritali in caelestibus in Christo,
49N||1||4||294470	sicut elegit nos in ipso ante mundi constitutionem, ut essemus sancti et immaculati in conspectu eius in caritate;
49N||1||5||294480	qui praedestinavit nos in adoptionem filiorum per Iesum Christum in ipsum, secundum beneplacitum voluntatis suae,
49N||1||6||294490	in laudem gloriae gratiae suae, in qua gratificavit nos in Dilecto,
49N||1||7||294500	in quo habemus redemptionem per sanguinem eius, remissionem peccatorum, secundum divitias gratiae eius,
49N||1||8||294510	quam superabundare fecit in nobis in omni sapientia et prudentia,
49N||1||9||294520	notum faciens nobis mysterium voluntatis suae, secundum beneplacitum eius, quod proposuit in eo,
49N||1||10||294530	in dispensationem plenitudinis temporum: recapitulare omnia in Christo, quae in caelis et quae in terra, in ipso;
49N||1||11||294540	in quo etiam sorte vocati sumus, praedestinati secundum propositum eius, qui omnia operatur secundum consilium voluntatis suae, 
49N||1||12||294550	ut simus in laudem gloriae eius, qui ante speravimus in Christo; 
49N||1||13||294560	in quo et vos cum audissetis verbum veritatis, evangelium salutis vestrae, in quo et credentes signati estis Spiritu promissionis Sancto, 
49N||1||14||294570	qui est arrabo hereditatis nostrae in redemptionem acquisitionis, in laudem gloriae ipsius.
49N||1||15||294580	Propterea et ego audiens fidem vestram, quae est in Domino Iesu, et dilectionem in omnes sanctos, 
49N||1||16||294590	non cesso gratias agens pro vobis memoriam faciens in orationibus meis, 
49N||1||17||294600	ut Deus Domini nostri Iesu Christi, Pater gloriae, det vobis Spiritum sapientiae et revelationis in agnitione eius, 
49N||1||18||294610	illuminatos oculos cordis vestri, ut sciatis quae sit spes vocationis eius, quae divitiae gloriae hereditatis eius in sanctis, 
49N||1||19||294620	et quae sit supereminens magnitudo virtutis eius in nos, qui credimus, secundum operationem potentiae virtutis eius, 
49N||1||20||294630	quam operatus est in Christo, suscitans illum a mortuis et constituens ad dexteram suam in caelestibus 
49N||1||21||294640	supra omnem principatum et potestatem et virtutem et dominationem et omne nomen, quod nominatur non solum in hoc saeculo sed et in futuro; 
49N||1||22||294650	et omnia subiecit sub pedibus eius et ipsum dedit caput supra omnia ecclesiae, 
49N||1||23||294660	quae est corpus ipsius, plenitudo eius, qui omnia in omnibus adimpletur.
49N||2||1||294670	Et vos, cum essetis mortui de lictis et peccatis vestris, 
49N||2||2||294680	in qui bus aliquando ambulastis secundum saeculum mundi huius, secundum principem potestatis aeris, spiritus, qui nunc operatur in filios diffidentiae; 
49N||2||3||294690	in quibus et nos omnes aliquando conversati sumus in concupiscentiis carnis nostrae, facientes voluntates carnis et cogitationum, et eramus natura filii irae, sicut et ceteri. 
49N||2||4||294700	Deus autem, qui dives est in misericordia, propter nimiam caritatem suam, qua dilexit nos, 
49N||2||5||294710	et cum essemus mortui peccatis, convivificavit nos Christo — gratia estis salvati — 
49N||2||6||294720	et conresuscitavit et consedere fecit in caelestibus in Christo Iesu, 
49N||2||7||294730	ut ostenderet in saeculis supervenientibus abundantes divitias gratiae suae in bonitate super nos in Christo Iesu. 
49N||2||8||294740	Gratia enim estis salvati per fidem; et hoc non ex vobis, Dei donum est: 
49N||2||9||294750	non ex operibus, ut ne quis glorietur. 
49N||2||10||294760	Ipsius enim sumus factura, creati in Christo Iesu in opera bona, quae praeparavit Deus, ut in illis ambulemus.
49N||2||11||294770	Propter quod memores estote, quod aliquando vos gentes in carne, qui dicimini praeputium ab ea, quae dicitur circumcisio in carne manufacta, 
49N||2||12||294780	quia eratis illo in tempore sine Christo, alienati a conversatione Israel et extranei testamentorum promissionis, spem non habentes et sine Deo in mundo. 
49N||2||13||294790	Nunc autem in Christo Iesu vos, qui aliquando eratis longe, facti estis prope in sanguine Christi. 
49N||2||14||294800	Ipse est enim pax nostra, qui fecit utraque unum et medium parietem maceriae solvit, inimicitiam, in carne sua, 
49N||2||15||294810	legem mandatorum in decretis evacuans, ut duos condat in semetipso in unum novum hominem, faciens pacem, 
49N||2||16||294820	et reconciliet ambos in uno corpore Deo per crucem, interficiens inimicitiam in semetipso. 
49N||2||17||294830	Et veniens evangelizavit pacem vobis, qui longe fuistis, et pacem his, qui prope; 
49N||2||18||294840	quoniam per ipsum habemus accessum ambo in uno Spiritu ad Patrem.
49N||2||19||294850	Ergo iam non estis extranei et advenae, sed estis concives sanctorum et domestici Dei, 
49N||2||20||294860	superaedificati super fundamentum apostolorum et prophetarum, ipso summo angulari lapide Christo Iesu, 
49N||2||21||294870	in quo omnis aedificatio compacta crescit in templum sanctum in Domino, 
49N||2||22||294880	in quo et vos coaedificamini in habitaculum Dei in Spiritu.
49N||3||1||294890	Huius rei gratia, ego Paulus, vinctus Christi Iesu pro vobis gentibus — 
49N||3||2||294900	si tamen audistis dispensationem gratiae Dei, quae data est mihi pro vobis, 
49N||3||3||294910	quoniam secundum revelationem notum mihi factum est mysterium, sicut supra scripsi in brevi, 
49N||3||4||294920	prout potestis legentes intellegere prudentiam meam in mysterio Christi, 
49N||3||5||294930	quod aliis generationibus non innotuit filiis hominum, sicuti nunc revelatum est sanctis apostolis eius et prophetis in Spiritu, 
49N||3||6||294940	esse gentes coheredes et concorporales et comparticipes promissionis in Christo Iesu per evangelium, 
49N||3||7||294950	cuius factus sum minister secundum donum gratiae Dei, quae data est mihi secundum operationem virtutis eius. 
49N||3||8||294960	Mihi omnium sanctorum minimo data est gratia haec: gentibus evangelizare investigabiles divitias Christi 
49N||3||9||294970	et illuminare omnes, quae sit dispensatio mysterii absconditi a saeculis in Deo, qui omnia creavit, 
49N||3||10||294980	ut innotescat nunc principatibus et potestatibus in caelestibus per ecclesiam multiformis sapientia Dei, 
49N||3||11||294990	secundum propositum saeculorum, quod fecit in Christo Iesu Domino nostro, 
49N||3||12||295000	in quo habemus fiduciam et accessum in confidentia per fidem eius. 
49N||3||13||295010	Propter quod peto, ne deficiatis in tribulationibus meis pro vobis, quae est gloria vestra.
49N||3||14||295020	Huius rei gratia flecto genua mea ad Patrem, 
49N||3||15||295030	ex quo omnis paternitas in caelis et in terra nominatur, 
49N||3||16||295040	ut det vobis secundum divitias gloriae suae virtute corroborari per Spiritum eius in interiorem hominem, 
49N||3||17||295050	habitare Christum per fidem in cordibus vestris, in caritate radicati et fundati, 
49N||3||18||295060	ut valeatis comprehendere cum omnibus sanctis quae sit latitudo et longitudo et sublimitas et profundum, 
49N||3||19||295070	scire etiam supereminentem scientiae caritatem Christi, ut impleamini in omnem plenitudinem Dei.
49N||3||20||295080	Ei autem, qui potens est supra omnia facere superabundanter quam petimus aut intellegimus, secundum virtutem, quae operatur in nobis, 
49N||3||21||295090	ipsi gloria in ecclesia et in Christo Iesu in omnes generationes saeculi saeculorum. Amen.
49N||4||1||295100	Obsecro itaque vos ego, vinctus in Domino, ut digne ambuletis vocatione, qua vocati estis, 
49N||4||2||295110	cum omni humilitate et mansuetudine, cum longanimitate, supportantes invicem in caritate, 
49N||4||3||295120	solliciti servare unitatem spiritus in vinculo pacis; 
49N||4||4||295130	unum corpus et unus Spiritus, sicut et vocati estis in una spe vocationis vestrae; 
49N||4||5||295140	unus Dominus, una fides, unum baptisma; 
49N||4||6||295150	unus Deus et Pater omnium, qui super omnes et per omnia et in omnibus.
49N||4||7||295160	Unicuique autem nostrum data est gratia secundum mensuram donationis Christi. 
49N||4||8||295170	Propter quod dicit: “ Ascendens in altum captivam duxit captivitatem, dedit dona hominibus ”.
49N||4||9||295180	Illud autem “ ascendit ” quid est, nisi quia et descendit in inferiores partes terrae? 
49N||4||10||295190	Qui descendit, ipse est et qui ascendit super omnes caelos, ut impleret omnia. 
49N||4||11||295200	Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores 
49N||4||12||295210	ad instructionem sanctorum in opus ministerii, in aedificationem corporis Christi, 
49N||4||13||295220	donec occurramus omnes in unitatem fidei et agnitionis Filii Dei, in virum perfectum, in mensuram aetatis plenitudinis Christi, 
49N||4||14||295230	ut iam non simus parvuli fluctuantes et circumacti omni vento doctrinae in fallacia hominum, in astutia ad circumventionem erroris; 
49N||4||15||295240	veritatem autem facientes in caritate crescamus in illum per omnia, qui est caput Christus, 
49N||4||16||295250	ex quo totum corpus compactum et conexum per omnem iuncturam subministrationis secundum operationem in mensura uniuscuiusque partis augmentum corporis facit in aedificationem sui in caritate.
49N||4||17||295260	Hoc igitur dico et testificor in Domino, ut iam non ambuletis, sicut et gentes ambulant in vanitate sensus sui 
49N||4||18||295270	tenebris obscuratum habentes intellectum, alienati a vita Dei propter ignorantiam, quae est in illis propter caecitatem cordis ipsorum; 
49N||4||19||295280	qui indolentes semetipsos tradiderunt impudicitiae in operationem immunditiae omnis in avaritia.
49N||4||20||295290	Vos autem non ita didicistis Christum, 
49N||4||21||295300	si tamen illum audistis et in ipso edocti estis, sicut est veritas in Iesu: 
49N||4||22||295310	deponere vos secundum pristinam conversationem veterem hominem, qui corrumpitur secundum desideria erroris, 
49N||4||23||295320	renovari autem spiritu mentis vestrae 
49N||4||24||295330	et induere novum hominem, qui secundum Deum creatus est in iustitia et sanctitate veritatis. 
49N||4||25||295340	Propter quod deponentes mendacium loquimini veritatem unusquisque cum proximo suo, quoniam sumus invicem membra. 
49N||4||26||295350	Irascimini et nolite peccare; sol non occidat super iracundiam vestram, 
49N||4||27||295360	et nolite locum dare Diabolo. 
49N||4||28||295370	Qui furabatur, iam non furetur, magis autem laboret operando manibus bonum, ut habeat unde tribuat necessitatem patienti. 
49N||4||29||295380	Omnis sermo malus ex ore vestro non procedat, sed si quis bonus ad aedificationem opportunitatis, ut det gratiam audientibus. 
49N||4||30||295390	Et nolite contristare Spiritum Sanctum Dei, in quo signati estis in diem redemptionis.
49N||4||31||295400	Omnis amaritudo et ira et indignatio et clamor et blasphemia tollatur a vobis cum omni malitia. 
49N||4||32||295410	Estote autem invicem benigni, misericordes, donantes invicem, sicut et Deus in Christo donavit vobis.
49N||5||1||295420	Estote ergo imitatores Dei, sicut filii carissimi, 
49N||5||2||295430	et ambulate in dilectione, sicut et Christus dilexit nos et tradidit seipsum pro nobis oblationem et hostiam Deo in odorem suavitatis.
49N||5||3||295440	Fornicatio autem et omnis immunditia aut avaritia nec nominetur in vobis, sicut decet sanctos, 
49N||5||4||295450	et turpitudo et stultiloquium aut scurrilitas, quae non decent, sed magis gratiarum actio. 
49N||5||5||295460	Hoc enim scitote intellegentes quod omnis fornicator aut immundus aut avarus, id est idolorum cultor, non habet hereditatem in regno Christi et Dei.
49N||5||6||295470	Nemo vos decipiat inanibus verbis; propter haec enim venit ira Dei in filios diffidentiae. 
49N||5||7||295480	Nolite ergo effici comparticipes eorum; 
49N||5||8||295490	eratis enim aliquando tenebrae, nunc autem lux in Domino. Ut filii lucis ambulate 
49N||5||9||295500	— fructus enim lucis est in omni bonitate et iustitia et veritate — 
49N||5||10||295510	probantes quid sit beneplacitum Domino; 
49N||5||11||295520	et nolite communicare operibus infructuosis tenebrarum, magis autem et redarguite; 
49N||5||12||295530	quae enim in occulto fiunt ab ipsis, turpe est et dicere; 
49N||5||13||295540	omnia autem, quae arguuntur, a lumine manifestantur, 
49N||5||14||295550	omne enim, quod manifestatur, lumen est. Propter quod dicit: “ Surge, qui dormis, et exsurge a mortuis, et illuminabit te Christus ”.
49N||5||15||295560	Videte itaque caute quomodo ambuletis, non quasi insipientes sed ut sapientes, 
49N||5||16||295570	redimentes tempus, quoniam dies mali sunt. 
49N||5||17||295580	Propterea nolite fieri imprudentes, sed intellegite, quae sit voluntas Domini. 
49N||5||18||295590	Et nolite inebriari vino, in quo est luxuria, sed implemini Spiritu 
49N||5||19||295600	loquentes vobismetipsis in psalmis et hymnis et canticis spiritalibus, cantantes et psallentes in cordibus vestris Domino. 
49N||5||20||295610	Gratias agentes semper pro omnibus in nomine Domini nostri Iesu Christi Deo et Patri, 
49N||5||21||295620	subiecti invicem in timore Christi.
49N||5||22||295630	Mulieres viris suis sicut Domino, 
49N||5||23||295640	quoniam vir caput est mulieris, sicut et Christus caput est ecclesiae, ipse salvator corporis. 
49N||5||24||295650	Sed ut ecclesia subiecta est Christo, ita et mulieres viris in omnibus.
49N||5||25||295660	Viri, diligite uxores, sicut et Christus dilexit ecclesiam et seipsum tradidit pro ea, 
49N||5||26||295670	ut illam sanctificaret mundans lavacro aquae in verbo, 
49N||5||27||295680	ut exhiberet ipse sibi gloriosam ecclesiam non habentem maculam aut rugam aut aliquid eiusmodi, sed ut sit sancta et immaculata. 
49N||5||28||295690	Ita et viri debent diligere uxores suas ut corpora sua. Qui suam uxorem diligit, seipsum diligit; 
49N||5||29||295700	nemo enim umquam carnem suam odio habuit, sed nutrit et fovet eam sicut et Christus ecclesiam, 
49N||5||30||295710	quia membra sumus corporis eius. 
49N||5||31||295720	Propter hoc relinquet homo patrem et matrem et adhaerebit uxori suae, et erunt duo in carne una. 
49N||5||32||295730	Mysterium hoc magnum est; ego autem dico de Christo et ecclesia! 
49N||5||33||295740	Verumtamen et vos singuli unusquisque suam uxorem sicut seipsum diligat; uxor autem timeat virum.
49N||6||1||295750	Filii, oboedite parentibus vestris in Domino; hoc enim est iu stum. 
49N||6||2||295760	Honora patrem tuum et matrem, quod est mandatum primum cum promissione, 
49N||6||3||295770	ut bene sit tibi, et sis longaevus super terram. 
49N||6||4||295780	Et, patres, nolite ad iracundiam provocare filios vestros, sed educate illos in disciplina et correptione Domini.
49N||6||5||295790	Servi, oboedite dominis carnalibus cum timore et tremore, in simplicitate cordis vestri, sicut Christo; 
49N||6||6||295800	non ad oculum servientes, quasi hominibus placentes, sed ut servi Christi facientes voluntatem Dei ex animo; 
49N||6||7||295810	cum bona voluntate servientes, sicut Domino et non hominibus, 
49N||6||8||295820	scientes quoniam unusquisque, si quid fecerit bonum, hoc percipiet a Domino, sive servus sive liber.
49N||6||9||295830	Et, domini, eadem facite illis, remittentes minas, scientes quia et illorum et vester Dominus est in caelis, et personarum acceptio non est apud eum.
49N||6||10||295840	De cetero confortamini in Domino et in potentia virtutis eius. 
49N||6||11||295850	Induite armaturam Dei, ut possitis stare adversus insidias Diaboli. 
49N||6||12||295860	Quia non est nobis colluctatio adversus sanguinem et carnem sed adversus principatus, adversus potestates, adversus mundi rectores tenebrarum harum, adversus spiritalia nequitiae in caelestibus.
49N||6||13||295870	Propterea accipite armaturam Dei, ut possitis resistere in die malo et, omnibus perfectis, stare. 
49N||6||14||295880	State ergo succincti lumbos vestros in veritate et induti loricam iustitiae 
49N||6||15||295890	et calceati pedes in praeparatione evangelii pacis, 
49N||6||16||295900	inomnibus sumentes scutum fidei, in quo possitis omnia tela Maligni ignea exstinguere; 
49N||6||17||295910	et galeam salutis assumite et gladium Spiritus, quod est verbum Dei; 
49N||6||18||295920	per omnem orationem et obsecrationem orantes omni tempore in Spiritu, et in ipso vigilantes in omni instantia et obsecratione pro omnibus sanctis 
49N||6||19||295930	et pro me, ut detur mihi sermo in aperitione oris mei cum fiducia notum facere mysterium evangelii, 
49N||6||20||295940	pro quo legatione fungor in catena, ut in ipso audeam, prout oportet me, loqui.
49N||6||21||295950	Ut autem et vos sciatis, quae circa me sunt, quid agam, omnia nota vobis faciet Tychicus, carissimus frater et fidelis minister in Domino, 
49N||6||22||295960	quem misi ad vos in hoc ipsum, ut cognoscatis, quae circa nos sunt, et consoletur corda vestra.
49N||6||23||295970	Pax fratribus et caritas cum fide a Deo Patre et Domino Iesu Christo. 
49N||6||24||295980	Gratia cum omnibus, qui diligunt Dominum nostrum Iesum Christum in incorruptione.
50N||1||1||295990	Paulus et Timotheus servi Christi Iesu omnibus sanctis in Christo Iesu, qui sunt Philippis, cum episcopis et diaconis: 
50N||1||2||296000	gratia vobis et pax a Deo Patre nostro et Domino Iesu Christo. 
50N||1||3||296010	Gratias ago Deo meo in omni memoria vestri, 
50N||1||4||296020	semper in omni oratione mea pro omnibus vobis cum gaudio deprecationem faciens 
50N||1||5||296030	super communione vestra in evangelio a prima die usque nunc; 
50N||1||6||296040	confidens hoc ipsum, quia, qui coepit in vobis opus bonum, perficiet usque in diem Christi Iesu; 
50N||1||7||296050	sicut est mihi iustum hoc sentire pro omnibus vobis, eo quod habeam in corde vos et in vinculis meis et in defensione et confirmatione evangelii socios gratiae meae omnes vos esse. 
50N||1||8||296060	Testis enim mihi Deus, quomodo cupiam omnes vos in visceribus Christi Iesu. 
50N||1||9||296070	Et hoc oro, ut caritas vestra magis ac magis abundet in scientia et omni sensu, 
50N||1||10||296080	ut probetis potiora, ut sitis sinceri et sine offensa in diem Christi, 
50N||1||11||296090	repleti fructu iustitiae, qui est per Iesum Christum, in gloriam et laudem Dei.
50N||1||12||296100	Scire autem vos volo, fratres, quia, quae circa me sunt, magis ad profectum venerunt evangelii, 
50N||1||13||296110	ita ut vincula mea manifesta fierent in Christo in omni praetorio et in ceteris omnibus; 
50N||1||14||296120	et plures e fratribus in Domino confidentes vinculis meis, abundantius audere sine timore verbum loqui. 
50N||1||15||296130	Quidam quidem et propter invidiam et contentionem, quidam autem et propter bonam voluntatem Christum praedicant; 
50N||1||16||296140	hi quidem ex caritate scientes quoniam in defensionem evangelii positus sum, 
50N||1||17||296150	illi autem ex contentione Christum annuntiant, non sincere, existimantes pressuram se suscitare vinculis meis. 
50N||1||18||296160	Quid enim? Dum omni modo, sive sub obtentu sive in veritate, Christus annuntietur, et in hoc gaudeo; sed et gaudebo, 
50N||1||19||296170	scio enim quia hoc mihi proveniet in salutem per vestram orationem et subministrationem Spiritus Iesu Christi, 
50N||1||20||296180	secundum exspectationem et spem meam quia in nullo confundar, sed in omni fiducia, sicut semper et nunc, magnificabitur Christus in corpore meo, sive per vitam sive per mortem.
50N||1||21||296190	Mihi enim vivere Christus est et mori lucrum. 
50N||1||22||296200	Quod si vivere in carne, hic mihi fructus operis est, et quid eligam ignoro. 
50N||1||23||296210	Coartor autem ex his duobus: desiderium habens dissolvi et cum Christo esse, multo magis melius; 
50N||1||24||296220	permanere autem in carne, magis necessarium est propter vos. 
50N||1||25||296230	Et hoc confidens, scio quia manebo et permanebo omnibus vobis ad profectum vestrum et gaudium fidei, 
50N||1||26||296240	ut gloriatio vestra abundet in Christo Iesu in me, per meum adventum iterum ad vos.
50N||1||27||296250	Tantum digne evangelio Christi conversamini, ut sive cum venero et videro vos, sive absens audiam de vobis quia statis in uno Spiritu unanimes, concertantes fide evangelii; 
50N||1||28||296260	et in nullo perterriti ab adversariis, quod est illis indicium perditionis, vobis autem salutis, et hoc a Deo; 
50N||1||29||296270	quia vobis hoc donatum est pro Christo, non solum ut in eum credatis, sed ut etiam pro illo patiamini 
50N||1||30||296280	idem certamen habentes, quale vidistis in me et nunc auditis in me.
50N||2||1||296290	Si qua ergo consolatio in Christo, si quod solacium cari tatis, si qua communio spiritus, si quae viscera et miserationes, 
50N||2||2||296300	implete gaudium meum, ut idem sapiatis, eandem caritatem habentes, unanimes, id ipsum sapientes; 
50N||2||3||296310	nihil per contentionem neque per inanem gloriam, sed in humilitate superiores sibi invicem arbitrantes; 
50N||2||4||296320	non, quae sua sunt, singuli considerantes, sed et ea, quae aliorum.
50N||2||5||296330	Hoc sentite in vobis, quod et in Christo Iesu:
50N||2||6||296340	qui cum in forma Dei esset, non rapinam arbitratus est esse se aequalem Deo,
50N||2||7||296350	sed semetipsum exinanivit formam servi accipiens, in similitudinem hominum factus; et habitu inventus ut homo,
50N||2||8||296360	humiliavit semetipsum factus oboediens usque ad mortem, mortem autem crucis.
50N||2||9||296370	Propter quod et Deus illum exaltavit et donavit illi nomen, quod est super omne nomen,
50N||2||10||296380	ut in nomine Iesu omne genu flectatur caelestium et terrestrium et infernorum,
50N||2||11||296390	et omnis lingua confiteatur “ Dominus Iesus Christus! ”, in gloriam Dei Patris.
50N||2||12||296400	Itaque, carissimi mei, sicut semper oboedistis, non ut in praesentia mei tantum sed multo magis nunc in absentia mea, cum metu et tremore vestram salutem operamini; 
50N||2||13||296410	Deus est enim, qui operatur in vobis et velle et perficere pro suo beneplacito. 
50N||2||14||296420	Omnia facite sine murmurationibus et haesitationibus, 
50N||2||15||296430	ut efficiamini sine querela et simplices, filii Dei sine reprehensione in medio generationis pravae et perversae, inter quos lucetis sicut luminaria in mundo, 
50N||2||16||296440	verbum vitae firmiter tenentes ad gloriam meam in die Christi, quia non in vacuum cucurri neque in vacuum laboravi. 
50N||2||17||296450	Sed et si delibor supra sacrificium et obsequium fidei vestrae, gaudeo et congaudeo omnibus vobis; 
50N||2||18||296460	idipsum autem et vos gaudete et congaudete mihi. 
50N||2||19||296470	Spero autem in Domino Iesu Timotheum cito me mittere ad vos, ut et ego bono animo sim, cognitis, quae circa vos sunt. 
50N||2||20||296480	Neminem enim habeo tam unanimem, qui sincere pro vobis sollicitus sit; 
50N||2||21||296490	omnes enim sua quaerunt, non quae sunt Iesu Christi. 
50N||2||22||296500	Probationem autem eius cognoscitis, quoniam sicut patri filius mecum servivit in evangelium. 
50N||2||23||296510	Hunc igitur spero me mittere, mox ut videro, quae circa me sunt; 
50N||2||24||296520	confido autem in Domino, quoniam et ipse cito veniam.
50N||2||25||296530	Necessarium autem existimavi Epaphroditum fratrem et cooperatorem et commilitonem meum, vestrum autem apostolum et ministrum necessitatis meae, mittere ad vos, 
50N||2||26||296540	quoniam omnes vos desiderabat et maestus erat, propterea quod audieratis illum infirmatum. 
50N||2||27||296550	Nam et infirmatus est usque ad mortem, sed Deus misertus est eius; non solum autem eius, verum et mei, ne tristitiam super tristitiam haberem. 
50N||2||28||296560	Festinantius ergo misi illum, ut, viso eo, iterum gaudeatis, et ego sine tristitia sim. 
50N||2||29||296570	Excipite itaque illum in Domino cum omni gaudio et eiusmodi cum honore habetote, 
50N||2||30||296580	quoniam propter opus Christi usque ad mortem accessit in interitum tradens animam suam, ut suppleret id, quod vobis deerat ministerii erga me.
50N||3||1||296590	De cetero, fratres mei, gaudete in Domino. Eadem vobis scribe re mihi quidem non pigrum, vobis autem securum. 
50N||3||2||296600	Videte canes, videte malos operarios, videte concisionem! 
50N||3||3||296610	Nos enim sumus circumcisio, qui Spiritu Dei servimus et gloriamur in Christo Iesu et non in carne fiduciam habentes, 
50N||3||4||296620	quamquam ego habeam confidentiam et in carne. Si quis alius videtur confidere in carne, ego magis: 
50N||3||5||296630	circumcisus octava die, ex genere Israel, de tribu Beniamin, Hebraeus ex Hebraeis, secundum legem pharisaeus, 
50N||3||6||296640	secundum aemulationem persequens ecclesiam, secundum iustitiam, quae in lege est, conversatus sine querela.
50N||3||7||296650	Sed, quae mihi erant lucra, haec arbitratus sum propter Christum detrimentum. 
50N||3||8||296660	Verumtamen existimo omnia detrimentum esse propter eminentiam scientiae Christi Iesu Domini mei, propter quem omnia detrimentum feci et arbitror ut stercora, ut Christum lucrifaciam 
50N||3||9||296670	et inveniar in illo non habens meam iustitiam, quae ex lege est, sed illam, quae per fidem est Christi, quae ex Deo est iustitia in fide; 
50N||3||10||296680	ad cognoscendum illum et virtutem resurrectionis eius et communionem passionum illius, conformans me morti eius, 
50N||3||11||296690	si quo modo occurram ad resurrectionem, quae est ex mortuis. 
50N||3||12||296700	Non quod iam acceperim aut iam perfectus sim; persequor autem si umquam comprehendam, sicut et comprehensus sum a Christo Iesu. 
50N||3||13||296710	Fratres, ego me non arbitror comprehendisse; unum autem: quae quidem retro sunt, obliviscens, ad ea vero, quae ante sunt, extendens me 
50N||3||14||296720	ad destinatum persequor, ad bravium supernae vocationis Dei in Christo Iesu.
50N||3||15||296730	Quicumque ergo perfecti, hoc sentiamus; et si quid aliter sapitis, et hoc vobis Deus revelabit; 
50N||3||16||296740	verumtamen, ad quod pervenimus, in eodem ambulemus.
50N||3||17||296750	Coimitatores mei estote, fratres, et observate eos, qui ita ambulant, sicut habetis formam nos. 
50N||3||18||296760	Multi enim ambulant, quos saepe dicebam vobis, nunc autem et flens dico, inimicos crucis Christi, 
50N||3||19||296770	quorum finis interitus, quorum deus venter et gloria in confusione ipsorum, qui terrena sapiunt. 
50N||3||20||296780	Noster enim municipatus in caelis est, unde etiam salvatorem exspectamus Dominum Iesum Christum, 
50N||3||21||296790	qui transfigurabit corpus humilitatis nostrae, ut illud conforme faciat corpori gloriae suae secundum operationem, qua possit etiam subicere sibi omnia.
50N||4||1||296800	Itaque, fratres mei carissimi et desideratissimi, gaudium et co rona mea, sic state in Domino, carissimi!
50N||4||2||296810	Evodiam rogo et Syntychen deprecor idipsum sapere in Domino. 
50N||4||3||296820	Etiam rogo et te, germane compar, adiuva illas, quae mecum concertaverunt in evangelio cum Clemente et ceteris adiutoribus meis, quorum nomina sunt in libro vitae.
50N||4||4||296830	Gaudete in Domino semper. Iterum dico: Gaudete! 
50N||4||5||296840	Modestia vestra nota sit omnibus hominibus. Dominus prope. 
50N||4||6||296850	Nihil solliciti sitis, sed in omnibus oratione et obsecratione cum gratiarum actione petitiones vestrae innotescant apud Deum. 
50N||4||7||296860	Et pax Dei, quae exsuperat omnem sensum, custodiet corda vestra et intellegentias vestras in Christo Iesu. 
50N||4||8||296870	De cetero, fratres, quaecumque sunt vera, quaecumque pudica, quaecumque iusta, quaecumque casta, quaecumque amabilia, quaecumque bonae famae, si qua virtus et si qua laus, haec cogitate; 
50N||4||9||296880	quae et didicistis et accepistis et audistis et vidistis in me, haec agite; et Deus pacis erit vobiscum.
50N||4||10||296890	Gavisus sum autem in Domino vehementer, quoniam tandem aliquando refloruistis pro me sentire, sicut et sentiebatis, opportunitate autem carebatis. 
50N||4||11||296900	Non quasi propter penuriam dico, ego enim didici, in quibus sum, sufficiens esse. 
50N||4||12||296910	Scio et humiliari, scio et abundare; ubique et in omnibus institutus sum et satiari et esurire et abundare et penuriam pati. 
50N||4||13||296920	Omnia possum in eo, qui me confortat.
50N||4||14||296930	Verumtamen bene fecistis communicantes tribulationi meae. 
50N||4||15||296940	Scitis autem et vos, Philippenses, quod in principio evangelii, quando profectus sum a Macedonia, nulla mihi ecclesia communicavit in ratione dati et accepti, nisi vos soli; 
50N||4||16||296950	quia et Thessalonicam et semel et bis in usum mihi misistis. 
50N||4||17||296960	Non quia quaero datum, sed requiro fructum, qui abundet in rationem vestram. 
50N||4||18||296970	Accepi autem omnia et abundo; repletus sum acceptis ab Epaphrodito, quae misistis odorem suavitatis, hostiam acceptam, placentem Deo. 
50N||4||19||296980	Deus autem meus implebit omne desiderium vestrum secundum divitias suas in gloria in Christo Iesu. 
50N||4||20||296990	Deo autem et Patri nostro gloria in saecula saeculorum. Amen.
50N||4||21||297000	Salutate omnem sanctum in Christo Iesu. Salutant vos, qui mecum sunt, fratres. 
50N||4||22||297010	Salutant vos omnes sancti, maxime autem, qui de Caesaris domo sunt.
50N||4||23||297020	Gratia Domini Iesu Christi cum spiritu vestro. Amen.
51N||1||1||297030	Paulus, apostolus Christi Iesu per voluntatem Dei, et Timo theus frater 
51N||1||2||297040	his, qui sunt Colossis, sanctis et fidelibus fratribus in Christo: gratia vobis et pax a Deo Patre nostro.
51N||1||3||297050	Gratias agimus Deo Patri Domini nostri Iesu Christi semper pro vobis orantes, 
51N||1||4||297060	audientes fidem vestram in Christo Iesu et dilectionem, quam habetis in sanctos omnes, 
51N||1||5||297070	propter spem, quae reposita est vobis in caelis, quam ante audistis in verbo veritatis evangelii, 
51N||1||6||297080	quod pervenit ad vos, sicut et in universo mundo est fructificans et crescens, sicut et in vobis, ex ea die, qua audistis et cognovistis gratiam Dei in veritate; 
51N||1||7||297090	sicut didicistis ab Epaphra carissimo conservo nostro, qui est fidelis pro nobis minister Christi, 
51N||1||8||297100	qui etiam manifestavit nobis dilectionem vestram in Spiritu.
51N||1||9||297110	Ideo et nos, ex qua die audivimus, non cessamus pro vobis orantes et postulantes, ut impleamini agnitione voluntatis eius in omni sapientia et intellectu spiritali, 
51N||1||10||297120	ut ambuletis digne Domino per omnia placentes, in omni opere bono fructificantes et crescentes in scientia Dei, 
51N||1||11||297130	in omni virtute confortati secundum potentiam claritatis eius in omnem patientiam et longanimitatem, cum gaudio
51N||1||12||297140	gratias agentes Patri, qui idoneos vos fecit in partem sortis sanctorum in lumine;
51N||1||13||297150	qui eripuit nos de potestate tenebrarum et transtulit in regnum Filii dilectionis suae,
51N||1||14||297160	in quo habemus redemptionem, remissionem peccatorum;
51N||1||15||297170	qui est imago Dei invisibilis, primogenitus omnis creaturae,
51N||1||16||297180	quia in ipso condita sunt universa in caelis et in terra, visibilia et invisibilia, sive throni sive dominationes sive principatus sive potestates. Omnia per ipsum et in ipsum creata sunt,
51N||1||17||297190	et ipse est ante omnia, et omnia in ipso constant.
51N||1||18||297200	Et ipse est caput corporis ecclesiae; qui est principium, primogenitus ex mortuis, ut sit in omnibus ipse primatum tenens,
51N||1||19||297210	quia in ipso complacuit omnem plenitudinem habitare
51N||1||20||297220	et per eum reconciliare omnia in ipsum, pacificans per sanguinem crucis eius, sive quae in terris sive quae in caelis sunt.
51N||1||21||297230	Et vos, cum essetis aliquando alienati et inimici sensu in operibus malis, 
51N||1||22||297240	nunc autem reconciliavit in corpore carnis eius per mortem exhibere vos sanctos et immaculatos et irreprehensibiles coram ipso; 
51N||1||23||297250	si tamen permanetis in fide fundati et stabiles et immobiles a spe evangelii, quod audistis, quod praedicatum est in universa creatura, quae sub caelo est, cuius factus sum ego Paulus minister.
51N||1||24||297260	Nunc gaudeo in passionibus pro vobis et adimpleo, ea quae desunt passionum Christi in carne mea pro corpore eius, quod est ecclesia, 
51N||1||25||297270	cuius factus sum ego minister secundum dispensationem Dei, quae data est mihi in vos, ut impleam verbum Dei; 
51N||1||26||297280	mysterium, quod absconditum fuit a saeculis et generationibus, nunc autem manifestatum est sanctis eius, 
51N||1||27||297290	quibus voluit Deus notas facere divitias gloriae mysterii huius in gentibus, quod est Christus in vobis, spes gloriae; 
51N||1||28||297300	quem nos annuntiamus, commonentes omnem hominem et docentes omnem hominem in omni sapientia, ut exhibeamus omnem hominem perfectum in Christo; 
51N||1||29||297310	ad quod et laboro certando secundum operationem eius, quae operatur in me in virtute.
51N||2||1||297320	Volo enim vos scire qualem sollicitudinem habeam pro vo bis et pro his, qui sunt Laodiciae, et quicumque non viderunt faciem meam in carne, 
51N||2||2||297330	ut consolentur corda ipsorum instructi in caritate et in omnes divitias plenitudinis intellectus, in agnitionem mysterii Dei, Christi, 
51N||2||3||297340	in quo sunt omnes thesauri sapientiae et scientiae absconditi. 
51N||2||4||297350	Hoc dico, ut nemo vos decipiat in subtilitate sermonum. 
51N||2||5||297360	Nam etsi corpore absens sum, sed spiritu vobiscum sum, gaudens et videns ordinem vestrum et firmamentum eius, quae in Christum est, fidei vestrae.
51N||2||6||297370	Sicut ergo accepistis Christum Iesum Dominum, in ipso ambulate, 
51N||2||7||297380	radicati et superaedificati in ipso et confirmati fide, sicut didicistis, abundantes in gratiarum actione. 
51N||2||8||297390	Videte, ne quis vos depraedetur per philosophiam et inanem fallaciam secundum traditionem hominum, secundum elementa mundi et non secundum Christum; 
51N||2||9||297400	quia in ipso inhabitat omnis plenitudo divinitatis corporaliter, 
51N||2||10||297410	et estis in illo repleti, qui est caput omnis principatus et potestatis; 
51N||2||11||297420	in quo et circumcisi estis circumcisione non manufacta in exspoliatione corporis carnis, in circumcisione Christi; 
51N||2||12||297430	consepulti ei in baptismo, in quo et conresuscitati estis per fidem operationis Dei, qui suscitavit illum a mortuis; 
51N||2||13||297440	et vos, cum mortui essetis in delictis et praeputio carnis vestrae, convivificavit cum illo, donans nobis omnia delicta, 
51N||2||14||297450	delens, quod adversum nos erat, chirographum decretis, quod erat contrarium nobis, et ipsum tulit de medio affigens illud cruci; 
51N||2||15||297460	exspolians principatus et potestates traduxit confidenter, triumphans illos in semetipso.
51N||2||16||297470	Nemo ergo vos iudicet in cibo aut in potu aut ex parte diei festi aut neomeniae aut sabbatorum, 
51N||2||17||297480	quae sunt umbra futurorum, corpus autem Christi. 
51N||2||18||297490	Nemo vos bravio defraudet complacens sibi in humilitate et religione angelorum propter ea, quae vidit, ingrediens, frustra inflatus sensu carnis suae 
51N||2||19||297500	et non tenens caput, ex quo totum corpus per nexus et coniunctiones subministratum et compaginatum crescit in augmentum Dei.
51N||2||20||297510	Si mortui estis cum Christo ab elementis mundi, quid tamquam viventes in mundo decretis subicimini: 
51N||2||21||297520	“ Ne tetigeris neque gustaveris neque contrectaveris ”, 
51N||2||22||297530	quae sunt omnia in corruptionem ipso usu secundum praecepta et doctrinas hominum? 
51N||2||23||297540	Quae sunt rationem quidem habentia sapientiae in superstitione et humilitate, et non parcendo corpori, non in honore aliquo ad saturitatem carnis.
51N||3||1||297550	Igitur, si conresurrexistis Chri sto, quae sursum sunt quaerite, ubi Christus est in dextera Dei sedens; 
51N||3||2||297560	quae sursum sunt sapite, non quae supra terram. 
51N||3||3||297570	Mortui enim estis, et vita vestra abscondita est cum Christo in Deo! 
51N||3||4||297580	Cum Christus apparuerit, vita vestra, tunc et vos apparebitis cum ipso in gloria.
51N||3||5||297590	Mortificate ergo membra, quae sunt super terram: fornicationem, immunditiam, libidinem, concupiscentiam malam et avaritiam, quae est simulacrorum servitus, 
51N||3||6||297600	propter quae venit ira Dei super filios incredulitatis; 
51N||3||7||297610	in quibus et vos ambulastis aliquando, cum viveretis in illis. 
51N||3||8||297620	Nunc autem deponite et vos omnia: iram, indignationem, malitiam, blasphemiam, turpem sermonem de ore vestro; 
51N||3||9||297630	nolite mentiri invicem, qui exuistis vos veterem hominem cum actibus eius 
51N||3||10||297640	et induistis novum, eum, qui renovatur in agnitionem secundum imaginem eius, qui creavit eum, 
51N||3||11||297650	ubi non est Graecus et Iudaeus, circumcisio et praeputium, barbarus, Scytha, servus, liber, sed omnia et in omnibus Christus.
51N||3||12||297660	Induite vos ergo, sicut electi Dei, sancti et dilecti, viscera misericordiae, benignitatem, humilitatem, mansuetudinem, longanimitatem, 
51N||3||13||297670	supportantes invicem et donantes vobis ipsis, si quis adversus aliquem habet querelam; sicut et Dominus donavit vobis, ita et vos; 
51N||3||14||297680	super omnia autem haec: caritatem, quod est vinculum perfectionis. 
51N||3||15||297690	Et pax Christi dominetur in cordibus vestris, ad quam et vocati estis in uno corpore. Et grati estote.
51N||3||16||297700	Verbum Christi habitet in vobis abundanter, in omni sapientia docentes et commonentes vosmetipsos psalmis, hymnis, canticis spiritalibus, in gratia cantantes in cordibus vestris Deo; 
51N||3||17||297710	et omne, quodcumque facitis in verbo aut in opere, omnia in nomine Domini Iesu gratias agentes Deo Patri per ipsum.
51N||3||18||297720	Mulieres, subditae estote viris, sicut oportet in Domino. 
51N||3||19||297730	Viri, diligite uxores et nolite amari esse ad illas. 
51N||3||20||297740	Filii, oboedite parentibus per omnia; hoc enim placitum est in Domino. 
51N||3||21||297750	Patres, nolite ad indignationem provocare filios vestros, ut non pusillo animo fiant. 
51N||3||22||297760	Servi, oboedite per omnia dominis carnalibus, non ad oculum servientes, quasi hominibus placentes, sed in simplicitate cordis, timentes Dominum. 
51N||3||23||297770	Quodcumque facitis, ex animo operamini sicut Domino et non hominibus, 
51N||3||24||297780	scientes quod a Domino accipietis retributionem hereditatis. Domino Christo servite; 
51N||3||25||297790	qui enim iniuriam facit, recipiet id quod inique gessit, et non est personarum acceptio.
51N||4||1||297800	Domini, quod iustum est et aequum, servis praestate, scien tes quoniam et vos Dominum habetis in caelo.
51N||4||2||297810	Orationi instate, vigilantes in ea in gratiarum actione, 
51N||4||3||297820	orantes simul et pro nobis, ut Deus aperiat nobis ostium sermonis ad loquendum mysterium Christi, propter quod etiam vinctus sum, 
51N||4||4||297830	ut manifestem illud, ita ut oportet me loqui. 
51N||4||5||297840	In sapientia ambulate ad eos, qui foris sunt, tempus redimentes. 
51N||4||6||297850	Sermo vester semper sit in gratia, sale conditus, ut sciatis quomodo oporteat vos unicuique respondere.
51N||4||7||297860	Quae circa me sunt, omnia vobis nota faciet Tychicus, carissimus frater et fidelis minister et conservus in Domino, 
51N||4||8||297870	quem misi ad vos ad hoc ipsum, ut cognoscatis, quae circa nos sunt, et consoletur corda vestra, 
51N||4||9||297880	cum Onesimo fideli et carissimo fratre, qui est ex vobis; omnia, quae hic aguntur, nota facient vobis.
51N||4||10||297890	Salutat vos Aristarchus concaptivus meus et Marcus consobrinus Barnabae, de quo accepistis mandata — si venerit ad vos, excipite illum — 
51N||4||11||297900	et Iesus, qui dicitur Iustus, qui sunt ex circumcisione; hi soli adiutores in regno Dei, qui mihi fuerunt solacio. 
51N||4||12||297910	Salutat vos Epaphras, qui ex vobis est, servus Christi Iesu, semper certans pro vobis in orationibus, ut stetis perfecti et impleti in omni voluntate Dei. 
51N||4||13||297920	Testimonium enim illi perhibeo, quod habet multum laborem pro vobis et pro his, qui sunt Laodiciae et qui Hierapoli. 
51N||4||14||297930	Salutat vos Lucas, medicus carissimus, et Demas. 
51N||4||15||297940	Salutate fratres, qui sunt Laodiciae, et Nympham et, quae in domo eius est, ecclesiam. 
51N||4||16||297950	Et cum lecta fuerit apud vos epistula, facite ut et in Laodicensium ecclesia legatur, et eam, quae ex Laodicia est, vos quoque legatis. 
51N||4||17||297960	Et dicite Archippo: “ Vide ministerium, quod accepisti in Domino, ut illud impleas ”.
51N||4||18||297970	Salutatio mea manu Pauli. Memores estote vinculorum meorum. Gratia vobiscum.
52N||1||1||297980	Paulus et Silvanus et Timo theus ecclesiae Thessalonicen sium in Deo Patre et Domino Iesu Christo: gratia vobis et pax.
52N||1||2||297990	Gratias agimus Deo semper pro omnibus vobis, memoriam facientes in orationibus nostris, sine intermissione; 
52N||1||3||298000	memores operis fidei vestrae et laboris caritatis et sustinentiae spei Domini nostri Iesu Christi ante Deum et Patrem nostrum; 
52N||1||4||298010	scientes, fratres, dilecti a Deo, electionem vestram, 
52N||1||5||298020	quia evangelium nostrum non fuit ad vos in sermone tantum sed et in virtute et in Spiritu Sancto et in plenitudine multa, sicut scitis quales fuerimus vobis propter vos.
52N||1||6||298030	Et vos imitatores nostri facti estis et Domini, excipientes verbum in tribulatione multa cum gaudio Spiritus Sancti, 
52N||1||7||298040	ita ut facti sitis forma omnibus credentibus in Macedonia et in Achaia. 
52N||1||8||298050	A vobis enim diffamatus est sermo Domini non solum in Macedonia et in Achaia, sed in omni loco fides vestra, quae est ad Deum, profecta est, ita ut non sit nobis necesse quidquam loqui; 
52N||1||9||298060	ipsi enim de nobis annuntiant qualem introitum habuerimus ad vos, et quomodo conversi estis ad Deum a simulacris, servire Deo vivo et vero 
52N||1||10||298070	et exspectare Filium eius de caelis, quem suscitavit ex mortuis, Iesum, qui eripit nos ab ira ventura.
52N||2||1||298080	Nam ipsi scitis, fratres, introi tum nostrum ad vos, quia non inanis fuit; 
52N||2||2||298090	sed ante passi et contumeliis affecti, sicut scitis, in Philippis, fiduciam habuimus in Deo nostro loqui ad vos evangelium Dei in multa sollicitudine. 
52N||2||3||298100	Exhortatio enim nostra non ex errore neque ex immunditia neque in dolo, 
52N||2||4||298110	sed sicut probati sumus a Deo, ut crederetur nobis evangelium, ita loquimur non quasi hominibus placentes, sed Deo, qui probat corda nostra. 
52N||2||5||298120	Neque enim aliquando fuimus in sermone adulationis, sicut scitis, neque sub praetextu avaritiae, Deus testis, 
52N||2||6||298130	nec quaerentes ab hominibus gloriam, neque a vobis neque ab aliis; 
52N||2||7||298140	cum possemus oneri esse ut Christi apostoli, sed facti sumus parvuli in medio vestrum, tamquam si nutrix foveat filios suos; 
52N||2||8||298150	ita desiderantes vos, cupide volebamus tradere vobis non solum evangelium Dei sed etiam animas nostras, quoniam carissimi nobis facti estis. 
52N||2||9||298160	Memores enim estis, fratres, laboris nostri et fatigationis; nocte et die operantes, ne quem vestrum gravaremus, praedicavimus in vobis evangelium Dei. 
52N||2||10||298170	Vos testes estis et Deus, quam sancte et iuste et sine querela vobis, qui credidistis, fuimus; 
52N||2||11||298180	sicut scitis qualiter unumquemque vestrum, tamquam pater filios suos, 
52N||2||12||298190	deprecantes vos et consolantes testificati sumus, ut ambularetis digne Deo, qui vocat vos in suum regnum et gloriam.
52N||2||13||298200	Ideo et nos gratias agimus Deo sine intermissione, quoniam cum accepissetis a nobis verbum auditus Dei, accepistis non ut verbum hominum sed, sicut est vere, verbum Dei, quod et operatur in vobis, qui creditis. 
52N||2||14||298210	Vos enim imitatores facti estis, fratres, ecclesiarum Dei, quae sunt in Iudaea in Christo Iesu; quia eadem passi estis et vos a contribulibus vestris, sicut et ipsi a Iudaeis, 
52N||2||15||298220	qui et Dominum occiderunt Iesum et prophetas et nos persecuti sunt et Deo non placent et omnibus hominibus adversantur, 
52N||2||16||298230	prohibentes nos gentibus loqui, ut salvae fiant, ut impleant peccata sua semper. Pervenit autem ira Dei super illos usque in finem.
52N||2||17||298240	Nos autem, fratres, desolati a vobis ad tempus horae, facie non corde, abundantius festinavimus faciem vestram videre cum multo desiderio. 
52N||2||18||298250	Propter quod voluimus venire ad vos, ego quidem Paulus et semel et iterum; et impedivit nos Satanas. 
52N||2||19||298260	Quae est enim nostra spes aut gaudium aut corona gloriae — nonne et vos — ante Dominum nostrum Iesum in adventu eius? 
52N||2||20||298270	Vos enim estis gloria nostra et gaudium.
52N||3||1||298280	Propter quod non sustinentes amplius, placuit nobis, ut relin queremur Athenis soli, 
52N||3||2||298290	et misimus Timotheum, fratrem nostrum et cooperatorem Dei in evangelio Christi, ad confirmandos vos et exhortandos pro fide vestra, 
52N||3||3||298300	ut nemo turbetur in tribulationibus istis. Ipsi enim scitis quod in hoc positi sumus; 
52N||3||4||298310	nam et cum apud vos essemus, praedicebamus vobis passuros nos tribulationes, sicut et factum est et scitis. 
52N||3||5||298320	Propterea et ego amplius non sustinens, misi ad cognoscendam fidem vestram, ne forte tentaverit vos is qui tentat, et inanis fiat labor noster.
52N||3||6||298330	Nunc autem, veniente Timotheo ad nos a vobis et annuntiante nobis fidem et caritatem vestram, et quia memoriam nostri habetis bonam semper, desiderantes nos videre, sicut nos quoque vos; 
52N||3||7||298340	ideo consolati sumus, fratres, propter vos in omni necessitate et tribulatione nostra per vestram fidem; 
52N||3||8||298350	quoniam nunc vivimus, si vos statis in Domino. 
52N||3||9||298360	Quam enim gratiarum actionem possumus Deo retribuere pro vobis in omni gaudio, quo gaudemus propter vos ante Deum nostrum, 
52N||3||10||298370	nocte et die abundantius orantes, ut videamus faciem vestram et compleamus ea, quae desunt fidei vestrae?
52N||3||11||298380	Ipse autem Deus et Pater noster et Dominus noster Iesus dirigat viam nostram ad vos; 
52N||3||12||298390	vos autem Dominus abundare et superabundare faciat caritate in invicem et in omnes, quemadmodum et nos in vos; 
52N||3||13||298400	ad confirmanda corda vestra sine querela in sanctitate ante Deum et Patrem nostrum, in adventu Domini nostri Iesu cum omnibus sanctis eius. Amen.
52N||4||1||298410	De cetero ergo, fratres, rogamus vos et obsecramus in Domino Iesu, ut — quemadmodum accepistis a nobis quomodo vos oporteat ambulare et placere Deo, sicut et ambulatis — ut abundetis magis. 
52N||4||2||298420	Scitis enim, quae praecepta dederimus vobis per Dominum Iesum. 
52N||4||3||298430	Haec est enim voluntas Dei, sanctificatio vestra, 
52N||4||4||298440	ut abstineatis a fornicatione; ut sciat unusquisque vestrum suum vas possidere in sanctificatione et honore, 
52N||4||5||298450	non in passione desiderii, sicut et gentes, quae ignorant Deum; 
52N||4||6||298460	ut ne quis supergrediatur neque circumveniat in negotio fratrem suum, quoniam vindex est Dominus de his omnibus, sicut et praediximus vobis et testificati sumus. 
52N||4||7||298470	Non enim vocavit nos Deus in immunditiam sed in sanctificationem.
52N||4||8||298480	Itaque, qui spernit, non hominem spernit sed Deum, qui etiam dat Spiritum suum Sanctum in vos.
52N||4||9||298490	De caritate autem fraternitatis non necesse habetis, ut vobis scribam; ipsi enim vos a Deo edocti estis, ut diligatis invicem; 
52N||4||10||298500	etenim facitis illud in omnes fratres in universa Macedonia. Rogamus autem vos, fratres, ut abundetis magis; 
52N||4||11||298510	et operam detis, ut quieti sitis et ut vestrum negotium agatis et operemini manibus vestris, sicut praecipimus vobis; 
52N||4||12||298520	ut honeste ambuletis ad eos, qui foris sunt, et nullius aliquid desideretis.
52N||4||13||298530	Nolumus autem vos ignorare, fratres, de dormientibus, ut non contristemini sicut et ceteri, qui spem non habent. 
52N||4||14||298540	Si enim credimus quod Iesus mortuus est et resurrexit, ita et Deus eos, qui dormierunt, per Iesum adducet cum eo. 
52N||4||15||298550	Hoc enim vobis dicimus in verbo Domini, quia nos, qui vivimus, qui relinquimur in adventum Domini, non praeveniemus eos, qui dormierunt; 
52N||4||16||298560	quoniam ipse Dominus in iussu, in voce archangeli et in tuba Dei descendet de caelo, et mortui, qui in Christo sunt, resurgent primi; 
52N||4||17||298570	deinde nos, qui vivimus, qui relinquimur, simul rapiemur cum illis in nubibus obviam Domino in aera, et sic semper cum Domino erimus. 
52N||4||18||298580	Itaque consolamini invicem in verbis istis.
52N||5||1||298590	De temporibus autem et mo mentis, fratres, non indigetis, ut scribatur vobis; 
52N||5||2||298600	ipsi enim diligenter scitis quia dies Domini, sicut fur in nocte, ita veniet. 
52N||5||3||298610	Cum enim dixerint: “ Pax et securitas ”, tunc repentinus eis superveniet interitus, sicut dolor in utero habenti, et non effugient. 
52N||5||4||298620	Vos autem, fratres, non estis in tenebris, ut vos dies ille tamquam fur comprehendat; 
52N||5||5||298630	omnes enim vos filii lucis estis et filii diei. Non sumus noctis neque tenebrarum; 
52N||5||6||298640	igitur non dormiamus sicut ceteri, sed vigilemus et sobrii simus.
52N||5||7||298650	Qui enim dormiunt, nocte dormiunt; et, qui ebrii sunt, nocte inebriantur. 
52N||5||8||298660	Nos autem, qui diei sumus, sobrii simus, induti loricam fidei et caritatis et galeam spem salutis; 
52N||5||9||298670	quoniam non posuit nos Deus in iram sed in acquisitionem salutis per Dominum nostrum Iesum Christum, 
52N||5||10||298680	qui mortuus est pro nobis, ut sive vigilemus sive dormiamus, simul cum illo vivamus. 
52N||5||11||298690	Propter quod consolamini invicem et aedificate alterutrum, sicut et facitis.
52N||5||12||298700	Rogamus autem vos, fratres, ut noveritis eos, qui laborant inter vos et praesunt vobis in Domino et monent vos, 
52N||5||13||298710	ut habeatis illos superabundanter in caritate propter opus illorum. Pacem habete inter vos. 
52N||5||14||298720	Hortamur autem vos, fratres: corripite inquietos, consolamini pusillanimes, suscipite infirmos, longanimes estote ad omnes. 
52N||5||15||298730	Videte, ne quis malum pro malo alicui reddat, sed semper, quod bonum est, sectamini et in invicem et in omnes. 
52N||5||16||298740	Semper gaudete, 
52N||5||17||298750	sine intermissione orate, 
52N||5||18||298760	in omnibus gratias agite; haec enim voluntas Dei est in Christo Iesu erga vos. 
52N||5||19||298770	Spiritum nolite exstinguere, 
52N||5||20||298780	prophetias nolite spernere; 
52N||5||21||298790	omnia autem probate, quod bonum est tenete, 
52N||5||22||298800	ab omni specie mala abstinete vos.
52N||5||23||298810	Ipse autem Deus pacis sanctificet vos per omnia, et integer spiritus vester et anima et corpus sine querela in adventu Domini nostri Iesu Christi servetur. 
52N||5||24||298820	Fidelis est, qui vocat vos, qui etiam faciet.
52N||5||25||298830	Fratres, orate etiam pro nobis.
52N||5||26||298840	Salutate fratres omnes in osculo sancto. 
52N||5||27||298850	Adiuro vos per Dominum, ut legatur epistula omnibus fratribus. 
52N||5||28||298860	Gratia Domini nostri Iesu Christi vobiscum.
53N||1||1||298870	Paulus et Silvanus et Timo theus ecclesiae Thessalonicen sium in Deo Patre nostro et Domino Iesu Christo: 
53N||1||2||298880	gratia vobis et pax a Deo Patre nostro et Domino Iesu Christo.
53N||1||3||298890	Gratias agere debemus Deo semper pro vobis, fratres, sicut dignum est, quoniam supercrescit fides vestra, et abundat caritas uniuscuiusque omnium vestrum in invicem, 
53N||1||4||298900	ita ut et nos ipsi in vobis gloriemur in ecclesiis Dei pro patientia vestra et fide in omnibus persecutionibus vestris et tribulationibus, quas sustinetis, 
53N||1||5||298910	indicium iusti iudicii Dei, ut digni habeamini regno Dei, pro quo et patimini; 
53N||1||6||298920	si quidem iustum est apud Deum retribuere tribulationem his, qui vos tribulant, 
53N||1||7||298930	et vobis, qui tribulamini, requiem nobiscum in revelatione Domini Iesu de caelo cum angelis virtutis eius, 
53N||1||8||298940	in igne flammae, dantis vindictam his, qui non noverunt Deum et qui non oboediunt evangelio Domini nostri Iesu; 
53N||1||9||298950	qui poenas dabunt interitu aeterno a facie Domini et a gloria virtutis eius, 
53N||1||10||298960	cum venerit glorificari in sanctis suis et admirabilis fieri in omnibus, qui crediderunt; quia creditum est testimonium nostrum super vos in die illo.
53N||1||11||298970	Ad quod etiam oramus semper pro vobis, ut dignetur vos vocatione sua Deus noster et impleat omnem voluntatem bonitatis et opus fidei in virtute; 
53N||1||12||298980	ut glorificetur nomen Domini nostri Iesu Christi in vobis, et vos in illo, secundum gratiam Dei nostri et Domini Iesu Christi.
53N||2||1||298990	Rogamus autem vos, fratres, circa adventum Domini nostri Iesu Christi et nostram congregationem in ipsum, 
53N||2||2||299000	ut non cito moveamini a sensu neque terreamini, neque per spiritum neque per verbum neque per epistulam tamquam per nos, quasi instet dies Domini.
53N||2||3||299010	Ne quis vos seducat ullo modo; quoniam, nisi venerit discessio primum, et revelatus fuerit homo iniquitatis, filius perditionis, 
53N||2||4||299020	qui adversatur et extollitur supra omne, quod dicitur Deus aut quod colitur, ita ut in templo Dei sedeat, ostendens se quia sit Deus.
53N||2||5||299030	Non retinetis quod, cum adhuc essem apud vos, haec dicebam vobis? 
53N||2||6||299040	Et nunc quid detineat scitis, ut ipse reveletur in suo tempore. 
53N||2||7||299050	Nam mysterium iam operatur iniquitatis; tantum qui tenet nunc, donec de medio fiat.
53N||2||8||299060	Et tunc revelabitur ille iniquus, quem Dominus Iesus interficiet spiritu oris sui et destruet illustratione adventus sui, 
53N||2||9||299070	eum, cuius est adventus secundum operationem Satanae in omni virtute et signis et prodigiis mendacibus 
53N||2||10||299080	et in omni seductione iniquitatis his, qui pereunt, eo quod caritatem veritatis non receperunt, ut salvi fierent. 
53N||2||11||299090	Et ideo mittit illis Deus operationem erroris, ut credant mendacio, 
53N||2||12||299100	ut iudicentur omnes, qui non crediderunt veritati, sed consenserunt iniquitati.
53N||2||13||299110	Nos autem debemus gratias agere Deo semper pro vobis, fratres, dilecti a Domino, quod elegerit vos Deus primitias in salutem, in sanctificatione Spiritus et fide veritatis; 
53N||2||14||299120	ad quod et vocavit vos per evangelium nostrum in acquisitionem gloriae Domini nostri Iesu Christi.
53N||2||15||299130	Itaque, fratres, state et tenete traditiones, quas didicistis sive per sermonem sive per epistulam nostram. 
53N||2||16||299140	Ipse autem Dominus noster Iesus Christus et Deus Pater noster, qui dilexit nos et dedit consolationem aeternam et spem bonam in gratia, 
53N||2||17||299150	consoletur corda vestra et confirmet in omni opere et sermone bono.
53N||3||1||299160	De cetero, fratres, orate pro nobis, ut sermo Domini currat et glorificetur sicut et apud vos, 
53N||3||2||299170	et ut liberemur ab importunis et malis hominibus; non enim omnium est fides. 
53N||3||3||299180	Fidelis autem Dominus est, qui confirmabit vos et custodiet a Malo. 
53N||3||4||299190	Confidimus autem de vobis in Domino, quoniam, quae praecipimus, et facitis et facietis. 
53N||3||5||299200	Dominus autem dirigat corda vestra in caritatem Dei et patientiam Christi.
53N||3||6||299210	Praecipimus autem vobis, fratres, in nomine Domini nostri Iesu Christi, ut subtrahatis vos ab omni fratre ambulante inordinate et non secundum traditionem, quam acceperunt a nobis. 
53N||3||7||299220	Ipsi enim scitis quemadmodum oporteat imitari nos, quoniam non inordinati fuimus inter vos 
53N||3||8||299230	neque gratìs panem manducavimus ab aliquo sed in labore et fatigatione, nocte et die operantes, ne quem vestrum gravaremus; 
53N||3||9||299240	non quasi non habuerimus potestatem, sed ut nosmetipsos formam daremus vobis ad imitandum nos. 
53N||3||10||299250	Nam et cum essemus apud vos, hoc praecipiebamus vobis: Si quis non vult operari, nec manducet. 
53N||3||11||299260	Audimus enim inter vos quosdam ambulare inordinate, nihil operantes sed curiose agentes; 
53N||3||12||299270	his autem, qui eiusmodi sunt, praecipimus et obsecramus in Domino Iesu Christo, ut cum quiete operantes suum panem manducent. 
53N||3||13||299280	Vos autem, fratres, nolite deficere benefacientes. 
53N||3||14||299290	Quod si quis non oboedit verbo nostro per epistulam, hunc notate, non commisceamini cum illo, ut confundatur; 
53N||3||15||299300	et nolite quasi inimicum existimare, sed corripite ut fratrem.
53N||3||16||299310	Ipse autem Dominus pacis det vobis pacem sempiternam in omni modo. Dominus cum omnibus vobis.
53N||3||17||299320	Salutatio mea manu Pauli, quod est signum in omni epistula; ita scribo.
53N||3||18||299330	Gratia Domini nostri Iesu Christi cum omnibus vobis.
54N||1||1||299340	Paulus, apostolus Christi Iesu secundum praeceptum Dei sal vatoris nostri et Christi Iesu spei nostrae, 
54N||1||2||299350	Timotheo germano filio in fide: gratia, misericordia, pax a Deo Patre et Christo Iesu Domino nostro.
54N||1||3||299360	Sicut rogavi te, ut remaneres Ephesi, cum irem in Macedoniam, ut praeciperes quibusdam, ne aliter docerent 
54N||1||4||299370	neque intenderent fabulis et genealogiis interminatis, quae quaestiones praestant magis quam dispensationem Dei, quae est in fide; 
54N||1||5||299380	finis autem praecepti est caritas de corde puro et conscientia bona et fide non ficta, 
54N||1||6||299390	a quibus quidam aberrantes conversi sunt in vaniloquium, 
54N||1||7||299400	volentes esse legis doctores, non intellegentes neque quae loquuntur neque de quibus affirmant.
54N||1||8||299410	Scimus autem quia bona est lex, si quis ea legitime utatur, 
54N||1||9||299420	sciens hoc quia iusto lex non est posita sed iniustis et non subiectis, impiis et peccatoribus, sceleratis et contaminatis, patricidis et matricidis, homicidis, 
54N||1||10||299430	fornicariis, masculorum concubitoribus, plagiariis, mendacibus, periuris et si quid aliud sanae doctrinae adversatur, 
54N||1||11||299440	secundum evangelium gloriae beati Dei, quod creditum est mihi.
54N||1||12||299450	Gratiam habeo ei, qui me confortavit, Christo Iesu Domino nostro, quia fidelem me existimavit ponens in ministerio, 
54N||1||13||299460	qui prius fui blasphemus et persecutor et contumeliosus; sed misericordiam consecutus sum, quia ignorans feci in incredulitate; 
54N||1||14||299470	superabundavit autem gratia Domini nostri cum fide et dilectione, quae sunt in Christo Iesu.
54N||1||15||299480	Fidelis sermo et omni acceptione dignus: Christus Iesus venit in mundum peccatores salvos facere; quorum primus ego sum, 
54N||1||16||299490	sed ideo misericordiam consecutus sum, ut in me primo ostenderet Christus Iesus omnem longanimitatem, ad informationem eorum, qui credituri sunt illi in vitam aeternam.
54N||1||17||299500	Regi autem saeculorum, incorruptibili, invisibili, soli Deo honor et gloria in saecula saeculorum. Amen.
54N||1||18||299510	Hoc praeceptum commendo tibi, fili Timothee, secundum praecedentes super te prophetias, ut milites in illis bonam militiam 
54N||1||19||299520	habens fidem et bonam conscientiam, quam quidam repellentes circa fidem naufragaverunt; 
54N||1||20||299530	ex quibus est Hymenaeus et Alexander, quos tradidi Satanae, ut discant non blasphemare.
54N||2||1||299540	Obsecro igitur primo omnium fieri obsecrationes, orationes, postulationes, gratiarum actiones pro omnibus hominibus, 
54N||2||2||299550	pro regibus et omnibus, qui in sublimitate sunt, ut quietam et tranquillam vitam agamus in omni pietate et castitate. 
54N||2||3||299560	Hoc bonum est et acceptum coram salvatore nostro Deo, 
54N||2||4||299570	qui omnes homines vult salvos fieri et ad agnitionem veritatis venire. 
54N||2||5||299580	Unus enim Deus, unus et mediator Dei et hominum, homo Christus Iesus, 
54N||2||6||299590	qui dedit redemptionem semetipsum pro omnibus, testimonium temporibus suis; 
54N||2||7||299600	in quod positus sum ego praedicator et apostolus — veritatem dico, non mentior — doctor gentium in fide et veritate.
54N||2||8||299610	Volo ergo viros orare in omni loco levantes puras manus sine ira et disceptatione; 
54N||2||9||299620	similiter et mulieres in habitu ornato cum verecundia et sobrietate ornantes se, non in tortis crinibus et auro aut margaritis vel veste pretiosa, 
54N||2||10||299630	sed, quod decet mulieres, profitentes pietatem per opera bona.
54N||2||11||299640	Mulier in tranquillitate discat cum omni subiectione; 
54N||2||12||299650	docere autem mulieri non permitto neque dominari in virum, sed esse in tranquillitate. 
54N||2||13||299660	Adam enim primus formatus est, deinde Eva; 
54N||2||14||299670	et Adam non est seductus, mulier autem seducta in praevaricatione fuit. 
54N||2||15||299680	Salvabitur autem per filiorum generationem, si permanserint in fide et dilectione et sanctificatione cum sobrietate.
54N||3||1||299690	Fidelis sermo: si quis episco patum appetit, bonum opus de siderat. 
54N||3||2||299700	Oportet ergo episcopum irreprehensibilem esse, unius uxoris virum, sobrium, prudentem, ornatum, hospitalem, doctorem, 
54N||3||3||299710	non vinolentum, non percussorem sed modestum, non litigiosum, non cupidum, 
54N||3||4||299720	suae domui bene praepositum, filios habentem in subiectione cum omni castitate 
54N||3||5||299730	— si quis autem domui suae praeesse nescit, quomodo ecclesiae Dei curam habebit? C, 
54N||3||6||299740	non neophytum, ne in superbia elatus in iudicium incidat Diaboli. 
54N||3||7||299750	Oportet autem illum et testimonium habere bonum ab his, qui foris sunt, ut non in opprobrium incidat et laqueum Diaboli.
54N||3||8||299760	Diaconos similiter pudicos, non bilingues, non multo vino deditos, non turpe lucrum sectantes, 
54N||3||9||299770	habentes mysterium fidei in conscientia pura. 
54N||3||10||299780	Et hi autem probentur primum, deinde ministrent nullum crimen habentes. 
54N||3||11||299790	Mulieres similiter pudicas, non detrahentes, sobrias, fideles in omnibus. 
54N||3||12||299800	Diaconi sint unius uxoris viri, qui filiis suis bene praesint et suis domibus; 
54N||3||13||299810	qui enim bene ministraverint, gradum sibi bonum acquirent et multam fiduciam in fide, quae est in Christo Iesu.
54N||3||14||299820	Haec tibi scribo sperans venire ad te cito; 
54N||3||15||299830	si autem tardavero, ut scias quomodo oporteat in domo Dei conversari, quae est ecclesia Dei vivi, columna et firmamentum veritatis. 
54N||3||16||299840	Et omnium confessione magnum est pietatis mysterium: Qui manifestatus est in carne, iustificatus est in Spiritu, apparuit angelis, praedicatus est in gentibus, creditus est in mumdo, assumptus est in gloria.
54N||4||1||299850	Spiritus autem manifeste dicit, quia in novissimis temporibus discedent quidam a fide, attendentes spiritibus seductoribus et doctrinis daemoniorum, 
54N||4||2||299860	in hypocrisi loquentium mendacium et cauteriatam habentium suam conscientiam, 
54N||4||3||299870	prohibentium nubere, abstinere a cibis, quos Deus creavit ad percipiendum cum gratiarum actione fidelibus et his, qui cognoverunt veritatem. 
54N||4||4||299880	Quia omnis creatura Dei bona, et nihil reiciendum, quod cum gratiarum actione percipitur; 
54N||4||5||299890	sanctificatur enim per verbum Dei et orationem.
54N||4||6||299900	Haec proponens fratribus bonus eris minister Christi Iesu, enutritus verbis fidei et bonae doctrinae, quam assecutus es; 
54N||4||7||299910	profanas autem et aniles fabulas devita. Exerce teipsum ad pietatem; 
54N||4||8||299920	nam corporalis exercitatio ad modicum utilis est, pietas autem ad omnia utilis est promissionem habens vitae, quae nunc est, et futurae. 
54N||4||9||299930	Fidelis sermo et omni acceptione dignus: 
54N||4||10||299940	in hoc enim laboramus et certamus, quia sperantes sumus in Deum vivum, qui est salvator omnium hominum, maxime fidelium. 
54N||4||11||299950	Praecipe haec et doce.
54N||4||12||299960	Nemo adulescentiam tuam contemnat; sed exemplum esto fidelium in verbo, in conversatione, in caritate, in fide, in castitate. 
54N||4||13||299970	Dum venio, attende lectioni, exhortationi, doctrinae. 
54N||4||14||299980	Noli neglegere donationem, quae in te est, quae data est tibi per prophetiam cum impositione manuum presbyterii. 
54N||4||15||299990	Haec meditare, in his esto, ut profectus tuus manifestus sit omnibus. 
54N||4||16||300000	Attende tibi et doctrinae; insta in illis; hoc enim faciens et teipsum salvum facies et eos, qui te audiunt.
54N||5||1||300010	Seniorem ne increpaveris, sed obsecra ut patrem, iuvenes ut fratres, 
54N||5||2||300020	anus ut matres, iuvenculas ut sorores in omni castitate. 
54N||5||3||300030	Viduas honora, quae vere viduae sunt. 
54N||5||4||300040	Si qua autem vidua filios aut nepotes habet, discant primum domum suam pie regere et mutuam vicem reddere parentibus; hoc enim acceptum est coram Deo. 
54N||5||5||300050	Quae autem vere vidua est et desolata, sperat in Deum et instat obsecrationibus et orationibus nocte ac die; 
54N||5||6||300060	nam quae in deliciis est vivens, mortua est. 
54N||5||7||300070	Et haec praecipe, ut irreprehensibiles sint. 
54N||5||8||300080	Si quis autem suorum et maxime domesticorum curam non habet, fidem negavit et est infideli deterior.
54N||5||9||300090	Vidua adscribatur non minus sexaginta annorum, quae fuerit unius viri uxor, 
54N||5||10||300100	in operibus bonis testimonium habens: si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est. 
54N||5||11||300110	Adulescentiores autem viduas devita; cum enim luxuriatae fuerint adversus Christum, nubere volunt, 
54N||5||12||300120	habentes damnationem, quia primam fidem irritam fecerunt; 
54N||5||13||300130	simul autem et otiosae discunt circumire domos, non solum otiosae sed et verbosae et curiosae, loquentes quae non oportet. 
54N||5||14||300140	Volo ergo iuniores nubere, filios procreare, dominas domus esse, nullam occasionem dare adversario maledicti gratia; 
54N||5||15||300150	iam enim quaedam conversae sunt retro Satanam.
54N||5||16||300160	Si qua fidelis habet viduas, subministret illis, et non gravetur ecclesia, ut his, quae vere viduae sunt, sufficiat.
54N||5||17||300170	Qui bene praesunt presbyteri, duplici honore digni habeantur, maxime qui laborant in verbo et doctrina; 
54N||5||18||300180	dicit enim Scriptura: “ Non infrenabis os bovi trituranti ” et: “ Dignus operarius mercede sua ”. 
54N||5||19||300190	Adversus presbyterum accusationem noli recipere, nisi sub duobus vel tribus testibus. 
54N||5||20||300200	Peccantes coram omnibus argue, ut et ceteri timorem habeant. 
54N||5||21||300210	Testificor coram Deo et Christo Iesu et electis angelis, ut haec custodias sine praeiudicio nihil faciens in aliquam partem declinando. 
54N||5||22||300220	Manus cito nemini imposueris neque communicaveris peccatis alienis; teipsum castum custodi.
54N||5||23||300230	Noli adhuc aquam bibere, sed vino modico utere propter stomachum et frequentes tuas infirmitates.
54N||5||24||300240	Quorundam hominum peccata manifesta sunt praecedentia ad iudicium, quosdam autem et subsequuntur; 
54N||5||25||300250	similiter et facta bona manifesta sunt, et, quae aliter se habent, abscondi non possunt.
54N||6||1||300260	Quicumque sunt sub iugo, servi dominos suos omni honore di gnos arbitrentur, ne nomen Dei et doctrina blasphemetur. 
54N||6||2||300270	Qui autem fideles habent dominos, non contemnant, quia fratres sunt, sed magis serviant, quia fideles sunt et dilecti, qui beneficii participes sunt. Haec doce et exhortare.
54N||6||3||300280	Si quis aliter docet et non accedit sanis sermonibus Domini nostri Iesu Christi et ei, quae secundum pietatem est, doctrinae, 
54N||6||4||300290	superbus est, nihil sciens, sed languens circa quaestiones et pugnas verborum, ex quibus oriuntur invidiae, contentiones, blasphemiae, suspiciones malae, 
54N||6||5||300300	conflictationes hominum mente corruptorum et qui veritate privati sunt, existimantium quaestum esse pietatem.
54N||6||6||300310	Est autem quaestus magnus pietas cum sufficientia. 
54N||6||7||300320	Nihil enim intulimus in mundum, quia nec auferre quid possumus; 
54N||6||8||300330	habentes autem alimenta et quibus tegamur, his contenti erimus. 
54N||6||9||300340	Nam qui volunt divites fieri, incidunt in tentationem et laqueum et desideria multa stulta et nociva, quae mergunt homines in interitum et perditionem; 
54N||6||10||300350	radix enim omnium malorum est cupiditas, quam quidam appetentes erraverunt a fide et inseruerunt se doloribus multis.
54N||6||11||300360	Tu autem, o homo Dei, haec fuge; sectare vero iustitiam, pietatem, fidem, caritatem, patientiam, mansuetudinem. 
54N||6||12||300370	Certa bonum certamen fidei, apprehende vitam aeternam, ad quam vocatus es, et confessus es bonam confessionem coram multis testibus.
54N||6||13||300380	Praecipio tibi coram Deo, qui vivificat omnia, et Christo Iesu, qui testimonium reddidit sub Pontio Pilato bonam confessionem, 
54N||6||14||300390	ut serves mandatum sine macula irreprehensibile usque in adventum Domini nostri Iesu Christi, 
54N||6||15||300400	quem suis temporibus ostendet beatus et solus potens, Rex regnantium et Dominus dominantium, 
54N||6||16||300410	qui solus habet immortalitatem, lucem habitans inaccessibilem, quem vidit nullus hominum nec videre potest; cui honor et imperium sempiternum. Amen.
54N||6||17||300420	Divitibus huius saeculi praecipe non superbe sapere neque sperare in incerto divitiarum sed in Deo, qui praestat nobis omnia abunde ad fruendum, 
54N||6||18||300430	bene agere, divites fieri in operibus bonis, facile tribuere, communicare, 
54N||6||19||300440	thesaurizare sibi fundamentum bonum in futurum, ut apprehendant veram vitam.
54N||6||20||300450	O Timothee, depositum custodi, devitans profanas vocum novitates et oppositiones falsi nominis scientiae, 
54N||6||21||300460	quam quidam profitentes circa fidem aberraverunt. Gratia vobiscum.
55N||1||1||300470	Paulus, apostolus Christi Iesu per voluntatem Dei secundum promissionem vitae, quae est in Christo Iesu, 
55N||1||2||300480	Timotheo carissimo filio: gratia, misericordia, pax a Deo Patre et Christo Iesu Domino nostro.
55N||1||3||300490	Gratias ago Deo, cui servio a progenitoribus in conscientia pura, quod sine intermissione habeo tui memoriam in orationibus meis nocte ac die 
55N||1||4||300500	desiderans te videre, memor lacrimarum tuarum, ut gaudio implear, 
55N||1||5||300510	recordationem accipiens eius fidei, quae est in te non ficta, quae et habitavit primum in avia tua Loide et matre tua Eunice, certus sum autem quod et in te.
55N||1||6||300520	Propter quam causam admoneo te, ut resuscites donationem Dei, quae est in te per impositionem manuum mearum; 
55N||1||7||300530	non enim dedit nobis Deus Spiritum timoris sed virtutis et dilectionis et sobrietatis. 
55N||1||8||300540	Noli itaque erubescere testimonium Domini nostri neque me vinctum eius, sed collabora evangelio secundum virtutem Dei, 
55N||1||9||300550	qui nos salvos fecit et vocavit vocatione sancta, non secundum opera nostra sed secundum propositum suum et gratiam, quae data est nobis in Christo Iesu ante tempora saecularia; 
55N||1||10||300560	manifestata autem nunc per illustrationem salvatoris nostri Iesu Christi, qui destruxit quidem mortem, illuminavit autem vitam et incorruptionem per evangelium, 
55N||1||11||300570	in quo positus sum ego praedicator et apostolus et doctor.
55N||1||12||300580	Ob quam causam etiam haec patior, sed non confundor; scio enim, cui credidi, et certus sum quia potens est depositum meum servare in illum diem. 
55N||1||13||300590	Formam habe sanorum verborum, quae a me audisti, in fide et dilectione, quae sunt in Christo Iesu; 
55N||1||14||300600	bonum depositum custodi per Spiritum Sanctum, qui habitat in nobis.
55N||1||15||300610	Scis hoc, quod aversi sunt a me omnes, qui in Asia sunt, ex quibus est Phygelus et Hermogenes. 
55N||1||16||300620	Det misericordiam Dominus Onesiphori domui, quia saepe me refrigeravit et catenam meam non erubuit; 
55N||1||17||300630	sed cum Romam venisset, sollicite me quaesivit et invenit 
55N||1||18||300640	— det illi Dominus invenire misericordiam a Domino in illa die — et quanta Ephesi ministravit, melius tu nosti.
55N||2||1||300650	Tu ergo, fili mi, confortare in gratia, quae est in Christo Iesu; 
55N||2||2||300660	et quae audisti a me per multos testes, haec commenda fidelibus hominibus, qui idonei erunt et alios docere.
55N||2||3||300670	Collabora sicut bonus miles Christi Iesu. 
55N||2||4||300680	Nemo militans implicat se saeculi negotiis, ut ei placeat, qui eum elegit; 
55N||2||5||300690	si autem certat quis agone, non coronatur nisi legitime certaverit. 
55N||2||6||300700	Laborantem agricolam oportet primum de fructibus accipere. 
55N||2||7||300710	Intellege, quae dico; dabit enim tibi Dominus in omnibus intellectum.
55N||2||8||300720	Memor esto Iesum Christum resuscitatum esse a mortuis, ex semine David, secundum evangelium meum, 
55N||2||9||300730	in quo laboro usque ad vincula quasi male operans; sed verbum Dei non est alligatum! 
55N||2||10||300740	Ideo omnia sustineo propter electos, ut et ipsi salutem consequantur, quae est in Christo Iesu cum gloria aeterna. 
55N||2||11||300750	Fidelis sermo, Nam, si commortui sumus, et convivemus; 
55N||2||12||300760	si sustinemus, et conregnabimus; si negabimus, et ille negabit nos; 
55N||2||13||300770	si non credimus, ille fidelis manet, negare enim seipsum non potest.
55N||2||14||300780	Haec commone testificans coram Deo verbis non contendere: in nihil utile est, nisi ad subversionem audientium. 
55N||2||15||300790	Sollicite cura teipsum probabilem exhibere Deo, operarium inconfusibilem, recte tractantem verbum veritatis. 
55N||2||16||300800	Profana autem inaniloquia devita, magis enim proficient ad impietatem, 
55N||2||17||300810	et sermo eorum ut cancer serpit; ex quibus est Hymenaeus et Philetus, 
55N||2||18||300820	qui circa veritatem aberraverunt dicentes resurrectionem iam factam, et subvertunt quorundam fidem. 
55N||2||19||300830	Sed firmum fundamentum Dei stat habens signaculum hoc: Cognovit Dominus, qui sunt eius, et: Discedat ab iniquitate omnis, qui nominat nomen Domini. 
55N||2||20||300840	In magna autem domo non solum sunt vasa aurea et argentea sed et lignea et fictilia, et quaedam quidem in honorem, quaedam autem in ignominiam; 
55N||2||21||300850	si quis ergo emundaverit se ab istis, erit vas in honorem, sanctificatum, utile Domino, ad omne opus bonum paratum.
55N||2||22||300860	Iuvenilia autem desideria fuge, sectare vero iustitiam, fidem, caritatem, pacem cum his, qui invocant Dominum de corde puro. 
55N||2||23||300870	Stultas autem et sine disciplina quaestiones devita, sciens quia generant lites; 
55N||2||24||300880	servum autem Domini non oportet litigare, sed mansuetum esse ad omnes, aptum ad docendum, patientem, 
55N||2||25||300890	cum mansuetudine corripientem eos, qui resistunt, si quando det illis Deus paenitentiam ad cognoscendam veritatem, 
55N||2||26||300900	et resipiscant a Diaboli laqueo, a quo capti tenentur ad ipsius voluntatem.
55N||3||1||300910	Hoc autem scito, quod in no vissimis diebus instabunt tem pora periculosa. 
55N||3||2||300920	Erunt enim homines seipsos amantes, cupidi, elati, superbi, blasphemi, parentibus inoboedientes, ingrati, scelesti, 
55N||3||3||300930	sine affectione, sine foedere, criminatores, incontinentes, immites, sine benignitate, 
55N||3||4||300940	proditores, protervi, tumidi, voluptatum amatores magis quam Dei, 
55N||3||5||300950	habentes speciem quidem pietatis, virtutem autem eius abnegantes; et hos devita. 
55N||3||6||300960	Ex his enim sunt, qui penetrant domos et captivas ducunt mulierculas oneratas peccatis, quae ducuntur variis concupiscentiis, 
55N||3||7||300970	semper discentes et numquam ad scientiam veritatis pervenire valentes. 
55N||3||8||300980	Quemadmodum autem Iannes et Iambres restiterunt Moysi, ita et hi resistunt veritati, homines corrupti mente, reprobi circa fidem; 
55N||3||9||300990	sed ultra non proficient, insipientia enim eorum manifesta erit omnibus, sicut et illorum fuit.
55N||3||10||301000	Tu autem assecutus es meam doctrinam, institutionem, propositum, fidem, longanimitatem, dilectionem, patientiam, 
55N||3||11||301010	persecutiones, passiones, qualia mihi facta sunt Antiochiae, Iconii, Lystris, quales persecutiones sustinui; et ex omnibus me eripuit Dominus. 
55N||3||12||301020	Et omnes, qui volunt pie vivere in Christo Iesu, persecutionem patientur; 
55N||3||13||301030	mali autem homines et seductores proficient in peius, in errorem mittentes et errantes.
55N||3||14||301040	Tu vero permane in his, quae didicisti et credita sunt tibi, sciens a quibus didiceris, 
55N||3||15||301050	et quia ab infantia Sacras Litteras nosti, quae te possunt instruere ad salutem per fidem, quae est in Christo Iesu. 
55N||3||16||301060	Omnis Scriptura divinitus inspirata est et utilis ad docendum, ad arguendum, ad corrigendum, ad erudiendum in iustitia, 
55N||3||17||301070	ut perfectus sit homo Dei, ad omne opus bonum instructus.
55N||4||1||301080	Testificor coram Deo et Christo Iesu, qui iudicaturus est vivos ac mortuos, per adventum ipsius et regnum eius: 
55N||4||2||301090	praedica verbum, insta opportune, importune, argue, increpa, obsecra in omni longanimitate et doctrina. 
55N||4||3||301100	Erit enim tempus, cum sanam doctrinam non sustinebunt, sed ad sua desideria coacervabunt sibi magistros prurientes auribus, 
55N||4||4||301110	et a veritate quidem auditum avertent, ad fabulas autem convertentur. 
55N||4||5||301120	Tu vero vigila in omnibus, labora, opus fac evangelistae, ministerium tuum imple.
55N||4||6||301130	Ego enim iam delibor, et tempus meae resolutionis instat. 
55N||4||7||301140	Bonum certamen certavi, cursum consummavi, fidem servavi; 
55N||4||8||301150	in reliquo reposita est mihi iustitiae corona, quam reddet mihi Dominus in illa die, iustus iudex, non solum autem mihi sed et omnibus, qui diligunt adventum eius.
55N||4||9||301160	Festina venire ad me cito. 
55N||4||10||301170	Demas enim me dereliquit diligens hoc saeculum et abiit Thessalonicam, Crescens in Galatiam, Titus in Dalmatiam; 
55N||4||11||301180	Lucas est mecum solus. Marcum assumens adduc tecum, est enim mihi utilis in ministerium. 
55N||4||12||301190	Tychicum autem misi Ephesum. 
55N||4||13||301200	Paenulam, quam reliqui Troade apud Carpum, veniens affer, et libros, maxime autem membranas. 
55N||4||14||301210	Alexander aerarius multa mala mihi ostendit. Reddet ei Dominus secundum opera eius; 
55N||4||15||301220	quem et tu devita, valde enim restitit verbis nostris.
55N||4||16||301230	In prima mea defensione nemo mihi affuit, sed omnes me dereliquerunt. Non illis reputetur; 
55N||4||17||301240	Dominus autem mihi astitit et confortavit me, ut per me praedicatio impleatur, et audiant omnes gentes; et liberatus sum de ore leonis. 
55N||4||18||301250	Liberabit me Dominus ab omni opere malo et salvum faciet in regnum suum caeleste; cui gloria in saecula saeculorum. Amen.
55N||4||19||301260	Saluta Priscam et Aquilam et Onesiphori domum. 
55N||4||20||301270	Erastus remansit Corinthi, Trophimum autem reliqui infirmum Mileti. 
55N||4||21||301280	Festina ante hiemem venire. Salutat te Eubulus et Pudens et Linus et Claudia et fratres omnes.
55N||4||22||301290	Dominus cum spiritu tuo. Gratia vobiscum.
56N||1||1||301300	Paulus servus Dei, apostolus autem Iesu Christi secundum fi dem electorum Dei et agnitionem veritatis, quae secundum pietatem est 
56N||1||2||301310	in spem vitae aeternae, quam promisit, qui non mentitur, Deus ante tempora saecularia; 
56N||1||3||301320	manifestavit autem temporibus suis verbum suum in praedicatione, quae credita est mihi secundum praeceptum salvatoris nostri Dei, 
56N||1||4||301330	Tito germano filio secundum communem fidem: gratia et pax a Deo Patre et Christo Iesu salvatore nostro.
56N||1||5||301340	Huius rei gratia reliqui te Cretae, ut ea, quae desunt, corrigas et constituas per civitates presbyteros, sicut ego tibi disposui, 
56N||1||6||301350	si quis sine crimine est, unius uxoris vir, filios habens fideles, non in accusatione luxuriae aut non subiectos. 
56N||1||7||301360	Oportet enim episcopum sine crimine esse sicut Dei dispensatorem, non superbum, non iracundum, non vinolentum, non percussorem, non turpis lucri cupidum, 
56N||1||8||301370	sed hospitalem, benignum, sobrium, iustum, sanctum, continentem, 
56N||1||9||301380	amplectentem eum, qui secundum doctrinam est, fidelem sermonem, ut potens sit et exhortari in doctrina sana et eos, qui contradicunt, arguere.
56N||1||10||301390	Sunt enim multi et non subiecti, vaniloqui et seductores, maxime qui de circumcisione sunt, 
56N||1||11||301400	quibus oportet silentium imponere, quia universas domos subvertunt docentes, quae non oportet, turpis lucri gratia. 
56N||1||12||301410	Dixit quidam ex illis, proprius ipsorum propheta: “ Cretenses semper mendaces, malae bestiae, ventres pigri ”. 
56N||1||13||301420	Testimonium hoc verum est. Quam ob causam increpa illos dure, ut sani sint in fide, 
56N||1||14||301430	non intendentes Iudaicis fabulis et mandatis hominum aversantium veritatem.
56N||1||15||301440	Omnia munda mundis; coinquinatis autem et infidelibus nihil mundum, sed inquinatae sunt eorum et mens et conscientia. 
56N||1||16||301450	Confitentur se nosse Deum, factis autem negant, cum sunt abominati et inoboedientes et ad omne opus bonum reprobi.  
56N||2||1||301460	Tu autem loquere, quae decent sanam doctrinam.
56N||2||2||301470	Senes, ut sobrii sint, pudici, prudentes, sani fide, dilectione, patientia.
56N||2||3||301480	Anus similiter in habitu sanctae, non criminatrices, non vino multo deditae, bene docentes, 
56N||2||4||301490	ut prudentiam doceant adulescentulas, ut viros suos ament, filios diligant, 
56N||2||5||301500	prudentes sint, castae, domus curam habentes, benignae, subditae suis viris, ut non blasphemetur verbum Dei.
56N||2||6||301510	Iuvenes similiter hortare, ut sobrii sint. 
56N||2||7||301520	In omnibus teipsum praebens exemplum bonorum operum, in doctrina integritatem, gravitatem, 
56N||2||8||301530	in verbo sano irreprehensibilem, ut is, qui ex adverso est, vereatur, nihil habens malum dicere de nobis.
56N||2||9||301540	Servos dominis suis subditos esse in omnibus, placentes esse, non contradicentes, 
56N||2||10||301550	non fraudantes, sed omnem fidem bonam ostendentes, ut doctrinam salutaris nostri Dei ornent in omnibus.
56N||2||11||301560	Apparuit enim gratia Dei salutaris omnibus hominibus 
56N||2||12||301570	erudiens nos, ut abnegantes impietatem et saecularia desideria sobrie et iuste et pie vivamus in hoc saeculo, 
56N||2||13||301580	exspectantes beatam spem et adventum gloriae magni Dei et salvatoris nostri Iesu Christi; 
56N||2||14||301590	qui dedit semetipsum pro nobis, ut nos redimeret ab omni iniquitate et mundaret sibi populum peculiarem, sectatorem bonorum operum.
56N||2||15||301600	Haec loquere et exhortare et argue cum omni imperio. Nemo te contemnat!
56N||3||1||301610	Admone illos principibus, pote statibus subditos esse, dicto oboedire, ad omne opus bonum paratos esse, 
56N||3||2||301620	neminem blasphemare, non litigiosos esse, modestos, omnem ostendentes mansuetudinem ad omnes homines.
56N||3||3||301630	Eramus enim et nos aliquando insipientes, inoboedientes, errantes, servientes concupiscentiis et voluptatibus variis, in malitia et invidia agentes, odibiles, odientes invicem. 
56N||3||4||301640	Cum autem benignitas et humanitas apparuit salvatoris nostri Dei, 
56N||3||5||301650	non ex operibus iustitiae, quae fecimus nos, sed secundum suam misericordiam salvos nos fecit per lavacrum regenerationis et renovationis Spiritus Sancti, 
56N||3||6||301660	quem effudit super nos abunde per Iesum Christum salvatorem nostrum, 
56N||3||7||301670	ut iustificati gratia ipsius heredes simus secundum spem vitae aeternae.
56N||3||8||301680	Fidelis sermo, et volo te de his confirmare, ut curent bonis operibus praeesse, qui crediderunt Deo. Haec sunt bona et utilia hominibus; 
56N||3||9||301690	stultas autem quaestiones et genealogias et contentiones et pugnas circa legem devita, sunt enim inutiles et vanae. 
56N||3||10||301700	Haereticum hominem post unam et secundam correptionem devita, 
56N||3||11||301710	sciens quia subversus est, qui eiusmodi est, et delinquit, proprio iudicio condemnatus.
56N||3||12||301720	Cum misero ad te Artemam aut Tychicum, festina ad me venire Nicopolim; ibi enim statui hiemare. 
56N||3||13||301730	Zenam legis peritum et Apollo sollicite instrue, ut nihil illis desit. 
56N||3||14||301740	Discant autem et nostri bonis operibus praeesse ad usus necessarios, ut non sint infructuosi.
56N||3||15||301750	Salutant te, qui mecum sunt, omnes. Saluta, qui nos amant in fide. Gratia cum omnibus vobis.
57N||1||1||301760	Paulus vinctus Christi Iesu et Timotheus frater Philemoni dilecto et adiutori nostro 
57N||1||2||301770	et Apphiae sorori et Archippo commilitoni nostro et ecclesiae, quae in domo tua est: 
57N||1||3||301780	gratia vobis et pax a Deo Patre nostro et Domino Iesu Christo.
57N||1||4||301790	Gratias ago Deo meo semper memoriam tui faciens in orationibus meis, 
57N||1||5||301800	audiens caritatem tuam et fidem, quam habes in Dominum Iesum et in omnes sanctos, 
57N||1||6||301810	ut communio fidei tuae evidens fiat in agnitione omnis boni, quod est in nobis in Christum; 
57N||1||7||301820	gaudium enim magnum habui et consolationem in caritate tua, quia viscera sanctorum requieverunt per te, frater.
57N||1||8||301830	Propter quod multam fiduciam habens in Christo imperandi tibi, quod ad rem pertinet, 
57N||1||9||301840	propter caritatem magis obsecro, cum sim talis ut Paulus senex, nunc autem et vinctus Christi Iesu; 
57N||1||10||301850	obsecro te de meo filio, quem genui in vinculis, Onesimo, 
57N||1||11||301860	qui tibi aliquando inutilis fuit, nunc autem et tibi et mihi utilis, 
57N||1||12||301870	quem remisi tibi: eum, hoc est viscera mea; 
57N||1||13||301880	quem ego volueram mecum detinere, ut pro te mihi ministraret in vinculis evangelii.
57N||1||14||301890	Sine consilio autem tuo nihil volui facere, uti ne velut ex necessitate bonum tuum esset sed voluntarium. 
57N||1||15||301900	Forsitan enim ideo discessit ad horam, ut aeternum illum reciperes, 
57N||1||16||301910	iam non ut servum sed plus servo, carissimum fratrem, maxime mihi, quanto autem magis tibi et in carne et in Domino.
57N||1||17||301920	Si ergo habes me socium, suscipe illum sicut me. 
57N||1||18||301930	Si autem aliquid nocuit tibi aut debet, hoc mihi imputa. 
57N||1||19||301940	Ego Paulus scripsi mea manu, ego reddam; ut non dicam tibi quod et teipsum mihi debes. 
57N||1||20||301950	Ita, frater! Ego te fruar in Domino; refice viscera mea in Christo!
57N||1||21||301960	Confidens oboedientia tua scripsi tibi, sciens quoniam et super id, quod dico, facies. 
57N||1||22||301970	Simul autem et para mihi hospitium, nam spero per orationes vestras donari me vobis.
57N||1||23||301980	Salutat te Epaphras, concaptivus meus in Christo Iesu, 
57N||1||24||301990	Marcus, Aristarchus, Demas, Lucas, adiutores mei.
57N||1||25||302000	Gratia Domini Iesu Christi cum spiritu vestro.
58N||1||1||302010	Multifariam et multis modis olim Deus locutus patribus in prophetis, 
58N||1||2||302020	in novissimis his diebus locutus est nobis in Filio, quem constituit heredem universorum, per quem fecit et saecula; 
58N||1||3||302030	qui, cum sit splendor gloriae et figura substantiae eius et portet omnia verbo virtutis suae, purgatione peccatorum facta, consedit ad dexteram maiestatis in excelsis, 
58N||1||4||302040	tanto melior angelis effectus, quanto differentius prae illis nomen hereditavit.
58N||1||5||302050	Cui enim dixit aliquando angelorum: “ Filius meus es tu; ego hodie genui te ” et rursum: “ Ego ero illi in patrem, et ipse erit mihi in filium ”?
58N||1||6||302060	Cum autem iterum introducit primogenitum in orbem terrae, dicit: “ Et adorent eum omnes angeli Dei ”.
58N||1||7||302070	Et ad angelos quidem dicit: “ Qui facit angelos suos spiritus et ministros suos flammam ignis ”;
58N||1||8||302080	ad Filium autem: “ Thronus tuus, Deus, in saeculum saeculi, et virga aequitatis virga regni tui.
58N||1||9||302090	Dilexisti iustitiam et odisti iniquitatem, propterea unxit te Deus, Deus tuus, oleo exsultationis prae participibus tuis ” 
58N||1||10||302100	et: “ Tu in principio, Domine, terram fundasti; et opera manuum tuarum sunt caeli.
58N||1||11||302110	Ipsi peribunt, tu autem permanes; et omnes ut vestimentum veterascent,
58N||1||12||302120	et velut amictum involves eos, sicut vestimentum et mutabuntur. Tu autem idem es, et anni tui non deficient ”.
58N||1||13||302130	Ad quem autem angelorum dixit aliquando: “ Sede a dextris meis, donec ponam inimicos tuos scabellum pedum tuorum ”?
58N||1||14||302140	Nonne omnes sunt administratorii spiritus, qui in ministerium mittuntur propter eos, qui hereditatem capient salutis?
58N||2||1||302150	Propterea abundantius oportet observare nos ea, quae audivi mus, ne forte praeterfluamus. 
58N||2||2||302160	Si enim, qui per angelos dictus est, sermo factus est firmus, et omnis praevaricatio et inoboedientia accepit iustam mercedis retributionem, 
58N||2||3||302170	quomodo nos effugiemus, si tantam neglexerimus salutem? Quae, cum initium accepisset enarrari per Dominum, ab eis, qui audierunt, in nos confirmata est, 
58N||2||4||302180	contestante Deo signis et portentis et variis virtutibus et Spiritus Sancti distributionibus secundum suam voluntatem.
58N||2||5||302190	Non enim angelis subiecit orbem terrae futurum, de quo loquimur. 
58N||2||6||302200	Testatus est autem in quodam loco quis dicens: “ Quid est homo, quod memor es eius, aut filius hominis, quoniam visitas eum?
58N||2||7||302210	Minuisti eum paulo minus ab angelis, gloria et honore coronasti eum,
58N||2||8||302220	omnia subiecisti sub pedibus eius ”. In eo enim quod ei omnia subiecit, nihil dimisit non subiectibile ei. Nunc autem necdum videmus omnia subiecta ei; 
58N||2||9||302230	eum autem, qui paulo minus ab angelis minoratus est, videmus Iesum propter passionem mortis gloria et honore coronatum, ut gratia Dei pro omnibus gustaverit mortem.
58N||2||10||302240	Decebat enim eum, propter quem omnia et per quem omnia, qui multos filios in gloriam adduxit, ducem salutis eorum per passiones consummare. 
58N||2||11||302250	Qui enim sanctificat et qui sanctificantur, ex uno omnes; propter quam causam non erubescit fratres eos vocare 
58N||2||12||302260	dicens: “ Nuntiabo nomen tuum fratribus meis, in medio ecclesiae laudabo te”;
58N||2||13||302270	et iterum: “ Ego ero fidens in eum ”; et iterum: “ Ecce ego et pueri, quos mihi dedit Deus ”.
58N||2||14||302280	Quia ergo pueri communicaverunt sanguini et carni, et ipse similiter participavit iisdem, ut per mortem destrueret eum, qui habebat mortis imperium, id est Diabolum, 
58N||2||15||302290	et liberaret eos, qui timore mortis per totam vitam obnoxii erant servituti. 
58N||2||16||302300	Nusquam enim angelos apprehendit, sed semen Abrahae apprehendit. 
58N||2||17||302310	Unde debuit per omnia fratribus similari, ut misericors fieret et fidelis pontifex in iis, quae sunt ad Deum, ut repropitiaret delicta populi; 
58N||2||18||302320	in quo enim passus est ipse tentatus, po tens est eis, qui tentantur, auxiliari.  
58N||3||1||302330	Unde, fratres sancti, vocationis caelestis participes, considerate apostolum et pontificem confessionis nostrae Iesum, 
58N||3||2||302340	qui fidelis est ei, qui fecit illum, sicut et Moyses in tota domo illius. 
58N||3||3||302350	Amplioris enim gloriae iste prae Moyse dignus est habitus, quanto ampliorem honorem habet quam domus, qui fabricavit illam. 
58N||3||4||302360	Omnis namque domus fabricatur ab aliquo; qui autem omnia fabricavit, Deus est. 
58N||3||5||302370	Et Moyses quidem fidelis erat in tota domo eius tamquam famulus in testimonium eorum, quae dicenda erant, 
58N||3||6||302380	Christus vero tamquam Filius super domum illius; cuius domus sumus nos, si fiduciam et gloriationem spei retineamus.
58N||3||7||302390	Quapropter, sicut dicit Spiritus Sanctus: “ Hodie, si vocem eius audieritis,
58N||3||8||302400	nolite obdurare corda vestra sicut in exacerbatione, secundum diem tentationis in deserto,
58N||3||9||302410	ubi tentaverunt me patres vestri in probatione et viderunt opera mea 
58N||3||10||302420	quadraginta annos. Propter quod infensus fui generationi huic et dixi: Semper errant corde. Ipsi autem non cognoverunt vias meas;
58N||3||11||302430	sicut icut iuravi in ira mea: Non introibunt in requiem meam ”.
58N||3||12||302440	Videte, fratres, ne forte sit in aliquo vestrum cor malum incredulitatis discedendi a Deo vivo, 
58N||3||13||302450	sed adhortamini vosmetipsos per singulos dies, donec illud “ hodie ” vocatur, ut non obduretur quis ex vobis fallacia peccati; 
58N||3||14||302460	participes enim Christi effecti sumus, si tamen initium substantiae usque ad finem firmum retineamus, 
58N||3||15||302470	dum dicitur: “ Hodie, si vocem eius audieritis, nolite obdurare corda vestra quemadmodum in illa exacerbatione ”.
58N||3||16||302480	Qui sunt enim qui audientes exacerbaverunt? Nonne universi, qui profecti sunt ab Aegypto per Moysen? 
58N||3||17||302490	Quibus autem infensus fuit quadraginta annos? Nonne illis, qui peccaverunt, quorum membra ceciderunt in deserto? 
58N||3||18||302500	Quibus autem iuravit non introire in requiem ipsius, nisi illis, qui increduli fuerunt? 
58N||3||19||302510	Et videmus quia non potuerunt introire propter incredulitatem.
58N||4||1||302520	Timeamus ergo, ne forte, relicta pollicitatione introeundi in re quiem eius, existimetur aliquis ex vobis deesse; 
58N||4||2||302530	etenim et nobis evangelizatum est quemadmodum et illis, sed non profuit illis sermo auditus, non commixtis fide cum iis, qui audierant. 
58N||4||3||302540	Ingredimur enim in requiem, qui credidimus, quemadmodum dixit: “ Sicut iuravi in ira mea: Non introibunt in requiem meam ”, et quidem operibus ab institutione mundi factis. 
58N||4||4||302550	Dixit enim quodam loco de die septima sic: “Et requievit Deus die septima ab omnibus operibus suis ”; 
58N||4||5||302560	et in isto rursum: “ Non introibunt in requiem meam ”. 
58N||4||6||302570	Quoniam ergo superest quosdam introire in illam, et hi, quibus prioribus evangelizatum est, non introierunt propter inoboedientiam, 
58N||4||7||302580	iterum terminat diem quendam, “ Hodie ”, in David dicendo post tantum temporis, sicut supra dictum est: “ Hodie, si vocem eius audieritis, nolite obdurare corda vestra ”.
58N||4||8||302590	Nam, si eis Iesus requiem praestitisset, non de alio loqueretur posthac die. 
58N||4||9||302600	Itaque relinquitur sabbatismus populo Dei; 
58N||4||10||302610	qui enim ingressus est in requiem eius, etiam ipse requievit ab operibus suis, sicut a suis Deus.
58N||4||11||302620	Festinemus ergo ingredi in illam requiem, ut ne in idipsum quis incidat inoboedientiae exemplum. 
58N||4||12||302630	Vivus est enim Dei sermo et efficax et penetrabilior omni gladio ancipiti et pertingens usque ad divisionem animae ac spiritus, compagum quoque et medullarum, et discretor cogitationum et intentionum cordis; 
58N||4||13||302640	et non est creatura invisibilis in conspectu eius, omnia autem nuda et aperta sunt oculis eius, ad quem nobis sermo.
58N||4||14||302650	Habentes ergo pontificem magnum, qui penetravit caelos, Iesum Filium Dei, teneamus confessionem. 
58N||4||15||302660	Non enim habemus pontificem, qui non possit compati infirmitatibus nostris, tentatum autem per omnia secundum similitudinem absque peccato; 
58N||4||16||302670	adeamus ergo cum fiducia ad thronum gratiae, ut misericordiam consequamur et gratiam inveniamus in auxilium opportunum.
58N||5||1||302680	Omnis namque pontifex ex hominibus assumptus pro homi nibus constituitur in his, quae sunt ad Deum, ut offerat dona et sacrificia pro peccatis; 
58N||5||2||302690	qui aeque condolere possit his, qui ignorant et errant, quoniam et ipse circumdatus est infirmitate 
58N||5||3||302700	et propter eam debet, quemadmodum et pro populo, ita etiam pro semetipso offerre pro peccatis. 
58N||5||4||302710	Nec quisquam sumit sibi illum honorem, sed qui vocatur a Deo tamquam et Aaron. 
58N||5||5||302720	Sic et Christus non semetipsum glorificavit, ut pontifex fieret, sed qui locutus est ad eum: “ Filius meus es tu; ego hodie genui te ”;
58N||5||6||302730	quemadmodum et in alio dicit: “ Tu es sacerdos in aeternum secundum ordinem Melchisedech ”.
58N||5||7||302740	Qui in diebus carnis suae, preces supplicationesque ad eum, qui possit salvum illum a morte facere, cum clamore valido et lacrimis offerens et exauditus pro sua reverentia, 
58N||5||8||302750	et quidem cum esset Filius, didicit ex his, quae passus est, oboedientiam; 
58N||5||9||302760	et, consummatus, factus est omnibus oboedientibus sibi auctor salutis aeternae, 
58N||5||10||302770	appellatus a Deo pontifex iuxta ordinem Melchisedech.
58N||5||11||302780	De quo grandis nobis sermo et ininterpretabilis ad dicendum, quoniam segnes facti estis ad audiendum. 
58N||5||12||302790	Etenim cum deberetis magistri esse propter tempus, rursum indigetis, ut vos doceat aliquis elementa exordii sermonum Dei, et facti estis, quibus lacte opus sit, non solido cibo. 
58N||5||13||302800	Omnis enim, qui lactis est particeps, expers est sermonis iustitiae, parvulus enim est; 
58N||5||14||302810	perfectorum autem est solidus cibus, eorum, qui pro consuetudine exercitatos habent sensus ad discretionem boni ac mali.
58N||6||1||302820	Quapropter praetermittentes inchoationis Christi sermonem ad perfectionem feramur, non rursum iacientes fundamentum paenitentiae ab operibus mortuis et fidei ad Deum, 
58N||6||2||302830	baptismatum doctrinae, impositionis quoque manuum, ac resurrectionis mortuorum et iudicii aeterni. 
58N||6||3||302840	Et hoc faciemus, si quidem permiserit Deus.
58N||6||4||302850	Impossibile est enim eos, qui semel sunt illuminati, gustaverunt etiam donum caeleste et participes sunt facti Spiritus Sancti 
58N||6||5||302860	et bonum gustaverunt Dei verbum virtutesque saeculi venturi 
58N||6||6||302870	et prolapsi sunt, rursus renovari ad paenitentiam, rursum crucifigentes sibimetipsis Filium Dei et ostentui habentes. 
58N||6||7||302880	Terra enim saepe venientem super se bibens imbrem et generans herbam opportunam illis, propter quos et colitur, accipit benedictionem a Deo; 
58N||6||8||302890	proferens autem spinas ac tribulos reproba est et maledicto proxima, cuius finis in combustionem.
58N||6||9||302900	Confidimus autem de vobis, dilectissimi, meliora et viciniora saluti, tametsi ita loquimur; 
58N||6||10||302910	non enim iniustus Deus, ut obliviscatur operis vestri et dilectionis, quam ostendistis nomini ipsius, qui ministrastis sanctis et ministratis. 
58N||6||11||302920	Cupimus autem unumquemque vestrum eandem ostentare sollicitudinem ad expletionem spei usque in finem, 
58N||6||12||302930	ut non segnes efficiamini, verum imitatores eorum, qui fide et patientia hereditant promissiones.
58N||6||13||302940	Abrahae namque promittens Deus, quoniam neminem habuit, per quem iuraret maiorem, iuravit per semetipsum 
58N||6||14||302950	dicens: “ Utique benedicens benedicam te et multiplicans multiplicabo te ”; 
58N||6||15||302960	et sic longanimiter ferens adeptus est repromissionem. 
58N||6||16||302970	Homines enim per maiorem sui iurant, et omnis controversiae eorum finis ad confirmationem est iuramentum; 
58N||6||17||302980	in quo abundantius volens Deus ostendere pollicitationis heredibus immobilitatem consilii sui, se interposuit iure iurando, 
58N||6||18||302990	ut per duas res immobiles, in quibus impossibile est mentiri Deum, fortissimum solacium habeamus, qui confugimus ad tenendam propositam spem; 
58N||6||19||303000	quam sicut ancoram habemus animae, tutam ac firmam et incedentem usque in interiora velaminis, 
58N||6||20||303010	ubi praecursor pro nobis introivit Iesus, secundum ordinem Melchisedech pontifex factus in aeternum.
58N||7||1||303020	Hic enim Melchisedech, rex Salem, sacerdos Dei summi, qui ob viavit Abrahae regresso a caede regum et benedixit ei, 
58N||7||2||303030	cui et decimam omnium divisit Abraham, primum quidem, qui interpretatur rex iustitiae, deinde autem et rex Salem, quod est rex Pacis, 
58N||7||3||303040	sine patre, sine matre, sine genealogia, neque initium dierum neque finem vitae habens, assimilatus autem Filio Dei, manet sacerdos in perpetuum.
58N||7||4||303050	Intuemini autem quantus sit hic, cui et decimam dedit de praecipuis Abraham patriarcha. 
58N||7||5||303060	Et illi quidem, qui de filiis Levi sacerdotium accipiunt, mandatum habent decimas sumere a populo secundum legem, id est a fratribus suis, quamquam et ipsi exierunt de lumbis Abrahae; 
58N||7||6||303070	hic autem, cuius generatio non annumeratur in eis, decimam sumpsit ab Abraham et eum, qui habebat repromissiones, benedixit. 
58N||7||7||303080	Sine ulla autem contradictione, quod minus est, a meliore benedicitur.
58N||7||8||303090	Et hic quidem decimas morientes homines sumunt; ibi autem testimonium accipiens quia vivit. 
58N||7||9||303100	Et, ut ita dictum sit, per Abraham et Levi, qui decimas accipit, decimatus est; 
58N||7||10||303110	adhuc enim in lumbis patris erat, quando obviavit ei Melchisedech.
58N||7||11||303120	Si ergo consummatio per sacerdotium leviticum erat, populus enim sub ipso legem accepit, quid adhuc necessarium secundum ordinem Melchisedech alium surgere sacerdotem et non secundum ordinem Aaron dici? 
58N||7||12||303130	Translato enim sacerdotio, necesse est, ut et legis translatio fiat. 
58N||7||13||303140	De quo enim haec dicuntur, ex alia tribu est, ex qua nullus altari praesto fuit; 
58N||7||14||303150	manifestum enim quod ex Iuda ortus sit Dominus noster, in quam tribum nihil de sacerdotibus Moyses locutus est.
58N||7||15||303160	Et amplius adhuc manifestum est, si secundum similitudinem Melchisedech exsurgit alius sacerdos, 
58N||7||16||303170	qui non secundum legem mandati carnalis factus est sed secundum virtutem vitae insolubilis, 
58N||7||17||303180	testimonium enim accipit: “ Tu es sacerdos in aeternum secundum ordinem Melchisedech ”.
58N||7||18||303190	Reprobatio quidem fit praecedentis mandati propter infirmitatem eius et inutilitatem, 
58N||7||19||303200	nihil enim ad perfectum adduxit lex; introductio vero melioris spei, per quam proximamus ad Deum.
58N||7||20||303210	Et quantum non est sine iure iurando; illi quidem sine iure iurando sacerdotes facti sunt, 
58N||7||21||303220	hic autem cum iure iurando per eum, qui dicit ad illum: “ Iuravit Dominus et non paenitebit eum: Tu es sacerdos in aeternum ”,
58N||7||22||303230	in tantum et melioris testamenti sponsor factus est Iesus.
58N||7||23||303240	Et illi quidem plures facti sunt sacerdotes, idcirco quod morte prohibebantur permanere; 
58N||7||24||303250	hic autem eo quod manet in aeternum, intransgressibile habet sacerdotium; 
58N||7||25||303260	unde et salvare in perpetuum potest accedentes per semetipsum ad Deum, semper vivens ad interpellandum pro eis.
58N||7||26||303270	Talis enim et decebat ut nobis esset pontifex, sanctus, innocens, impollutus, segregatus a peccatoribus et excelsior caelis factus; 
58N||7||27||303280	qui non habet necessitatem cotidie, quemadmodum pontifices, prius pro suis delictis hostias offerre, deinde pro populi; hoc enim fecit semel semetipsum offerendo. 
58N||7||28||303290	Lex enim homines constituit pontifices infirmitatem habentes; sermo autem iuris iurandi, quod post legem est, Filium in aeternum consummatum.
58N||8||1||303300	Caput autem super ea, quae dicuntur: talem habemus ponti ficem, qui consedit in dextera throni Maiestatis in caelis, 
58N||8||2||303310	sanctorum minister et tabernaculi veri, quod fixit Dominus, non homo.
58N||8||3||303320	Omnis enim pontifex ad offerenda munera et hostias constituitur; unde necesse erat et hunc habere aliquid, quod offerret. 
58N||8||4||303330	Si ergo esset super terram, nec esset sacerdos, cum sint qui offerant secundum legem munera; 
58N||8||5||303340	qui figurae et umbrae deserviunt caelestium, sicut responsum est Moysi, cum consummaturus esset tabernaculum: “ Vide enim, inquit, omnia facies secundum exemplar, quod tibi ostensum est in monte ”. 
58N||8||6||303350	Nunc autem differentius sortitus est ministerium, quanto et melioris testamenti mediator est, quod in melioribus repromissionibus sancitum est. 
58N||8||7||303360	Nam si illud prius culpa vacasset, non secundi locus inquireretur; 
58N||8||8||303370	vituperans enim eos dicit: “ Ecce dies veniunt, dicit Dominus, et consummabo super domum Israel et super domum Iudae testamentum novum; 
58N||8||9||303380	non secundum testamentum, quod feci patribus eorum in die, qua apprehendi manum illorum, ut educerem illos de terra Aegypti; quoniam ipsi non permanserunt in testamento meo, et ego neglexi eos, dicit Dominus. 
58N||8||10||303390	Quia hoc est testamentum, quod testabor domui Israel post dies illos, dicit Dominus, dando leges meas in mentem eorum, et in corde eorum superscribam eas; et ero eis in Deum, et ipsi erunt mihi in populum. 
58N||8||11||303400	Et non docebit unusquisque civem suum, et unusquisque fratrem suum dicens: “Cognosce Dominum”; quoniam omnes scient me, a minore usque ad maiorem eorum, 
58N||8||12||303410	quia propitius ero iniquitatibus eorum et peccatorum illorum iam non memorabor ”.
58N||8||13||303420	Dicendo “ novum ” veteravit prius; quod autem antiquatur et senescit, prope interitum est.
58N||9||1||303430	Habuit ergo et prius praecepta cultus et Sanctum huius saeculi. 
58N||9||2||303440	Tabernaculum enim praeparatum est primum, in quo inerat candelabrum et mensa et propositio panum, quod dicitur Sancta; 
58N||9||3||303450	post secundum autem velamentum, tabernaculum, quod dicitur Sancta Sanctorum, 
58N||9||4||303460	aureum habens turibulum et arcam testamenti circumtectam ex omni parte auro, in qua urna aurea habens manna et virga Aaron, quae fronduerat, et tabulae testamenti, 
58N||9||5||303470	superque eam cherubim gloriae obumbrantia propitiatorium; de quibus non est modo dicendum per singula.
58N||9||6||303480	His vero ita praeparatis, in prius quidem tabernaculum semper intrant sacerdotes sacrorum officia consummantes; 
58N||9||7||303490	in secundum autem semel in anno solus pontifex, non sine sanguine, quem offert pro suis et populi ignorantiis; 
58N||9||8||303500	hoc significante Spiritu Sancto, nondum propalatam esse sanctorum viam, adhuc priore tabernaculo habente statum; 
58N||9||9||303510	quae parabola est temporis instantis, iuxta quam munera et hostiae offeruntur, quae non possunt iuxta conscientiam perfectum facere servientem, 
58N||9||10||303520	solummodo in cibis et in potibus et variis baptismis, quae sunt praecepta carnis usque ad tempus correctionis imposita.
58N||9||11||303530	Christus autem cum advenit pontifex futurorum bonorum, per amplius et perfectius tabernaculum, non manufactum, id est non huius creationis, 
58N||9||12||303540	neque per sanguinem hircorum et vitulorum sed per proprium sanguinem introivit semel in Sancta, aeterna redemptione inventa. 
58N||9||13||303550	Si enim sanguis hircorum et taurorum et cinis vitulae aspersus inquinatos sanctificat ad emundationem carnis, 
58N||9||14||303560	quanto magis sanguis Christi, qui per Spiritum aeternum semetipsum obtulit immaculatum Deo, emundabit conscientiam nostram ab operibus mortuis ad serviendum Deo viventi.
58N||9||15||303570	Et ideo novi testamenti mediator est, ut, morte intercedente in redemptionem earum praevaricationum, quae erant sub priore testamento, repromissionem accipiant, qui vocati sunt aeternae hereditatis. 
58N||9||16||303580	Ubi enim testamentum, mors necesse est afferatur testatoris; 
58N||9||17||303590	testamentum autem in mortuis est confirmatum, nondum enim valet, dum vivit, qui testatus est. 
58N||9||18||303600	Unde ne prius quidem sine sanguine dedicatum est; 
58N||9||19||303610	enuntiato enim omni mandato secundum legem a Moyse universo populo, accipiens sanguinem vitulorum et hircorum cum aqua et lana coccinea et hyssopo, ipsum librum et omnem populum aspersit 
58N||9||20||303620	dicens: “ Hic sanguis testamenti, quod mandavit ad vos Deus ”; 
58N||9||21||303630	etiam tabernaculum et omnia vasa ministerii sanguine similiter aspersit. 
58N||9||22||303640	Et omnia paene in sanguine mundantur secundum legem, et sine sanguinis effusione non fit remissio.
58N||9||23||303650	Necesse erat ergo figuras quidem caelestium his mundari, ipsa autem caelestia melioribus hostiis quam istis. 
58N||9||24||303660	Non enim in manufacta Sancta Christus introivit, quae sunt similitudo verorum, sed in ipsum caelum, ut appareat nunc vultui Dei pro nobis; 
58N||9||25||303670	neque ut saepe offerat semetipsum, quemadmodum pontifex intrat in Sancta per singulos annos in sanguine alieno. 
58N||9||26||303680	Alioquin oportebat eum frequenter pati ab origine mundi; nunc autem semel in consummatione saeculorum ad destitutionem peccati per sacrificium sui manifestatus est. 
58N||9||27||303690	Et quemadmodum statutum est hominibus semel mori, post hoc autem iudicium, 
58N||9||28||303700	sic et Christus, semel oblatus ad multorum auferenda peccata, secundo sine peccato apparebit exspectantibus se in salutem.
58N||10||1||303710	Umbram enim habens lex bonorum futurorum, non ip sam imaginem rerum, per singulos annos iisdem ipsis hostiis, quas offerunt indesinenter, numquam potest accedentes perfectos facere. 
58N||10||2||303720	Alioquin nonne cessassent offerri, ideo quod nullam haberent ultra conscientiam peccatorum cultores semel mundati? 
58N||10||3||303730	Sed in ipsis commemoratio peccatorum per singulos annos fit. 
58N||10||4||303740	Impossibile enim est sanguinem taurorum et hircorum auferre peccata. 
58N||10||5||303750	Ideo ingrediens mundum dicit: “ Hostiam et oblationem noluisti, corpus autem aptasti mihi;
58N||10||6||303760	holocautomata et sacrificia pro peccato non tibi placuerunt.
58N||10||7||303770	Tunc dixi: Ecce venio, in capitulo libri scriptum est de me, ut faciam, Deus, voluntatem tuam ”.
58N||10||8||303780	Superius dicens: “ Hostias et oblationes et holocautomata et sacrificia pro peccato noluisti, nec placuerunt tibi ”, quae secundum legem offeruntur, 
58N||10||9||303790	tunc dixit: “ Ecce venio, ut faciam voluntatem tuam ”. Aufert primum, ut secundum statuat; 
58N||10||10||303800	in qua voluntate sanctificati sumus per oblationem corporis Christi Iesu in semel.
58N||10||11||303810	Et omnis quidem sacerdos stat cotidie ministrans et easdem saepe offerens hostias, quae numquam possunt auferre peccata. 
58N||10||12||303820	Hic autem, una pro peccatis oblata hostia, in sempiternum consedit in dextera Dei, 
58N||10||13||303830	de cetero exspectans, donec ponantur inimici eius scabellum pedum eius; 
58N||10||14||303840	una enim oblatione consummavit in sempiternum eos, qui sanctificantur. 
58N||10||15||303850	Testificatur autem nobis et Spiritus Sanctus; postquam enim dixit: 
58N||10||16||303860	“ Hoc est testamentum, quod testabor ad illos post dies illos, dicit Dominus, dando leges meas in cordibus eorum, et in mente eorum superscribam eas; 
58N||10||17||303870	et peccatorum eorum et iniquitatum eorum iam non recordabor amplius ”.
58N||10||18||303880	Ubi autem horum remissio, iam non oblatio pro peccato.
58N||10||19||303890	Habentes itaque, fratres, fiduciam in introitum Sanctorum in sanguine Iesu, 
58N||10||20||303900	quam initiavit nobis viam novam et viventem per velamen, id est carnem suam, 
58N||10||21||303910	et sacerdotem magnum super domum Dei, 
58N||10||22||303920	accedamus cum vero corde in plenitudine fidei, aspersi corda a conscientia mala et abluti corpus aqua munda; 
58N||10||23||303930	teneamus spei confessionem indeclinabilem, fidelis enim est, qui repromisit; 
58N||10||24||303940	et consideremus invicem in provocationem caritatis et bonorum operum, 
58N||10||25||303950	non deserentes congregationem nostram, sicut est consuetudinis quibusdam, sed exhortantes, et tanto magis quanto videtis appropinquantem diem.
58N||10||26||303960	Voluntarie enim peccantibus nobis, post acceptam notitiam veritatis, iam non relinquitur pro peccatis hostia, 
58N||10||27||303970	terribilis autem quaedam exspectatio iudicii, et ignis aemulatio, quae consumptura est adversarios. 
58N||10||28||303980	Irritam quis faciens legem Moysis, sine ulla miseratione duobus vel tribus testibus moritur; 
58N||10||29||303990	quanto deteriora putatis merebitur supplicia, qui Filium Dei conculcaverit et sanguinem testamenti communem duxerit, in quo sanctificatus est, et Spiritui gratiae contumeliam fecerit? 
58N||10||30||304000	Scimus enim eum, qui dixit: “ Mihi vindicta, ego retribuam ”; et iterum: “ Iudicabit Dominus populum suum ”. 
58N||10||31||304010	Horrendum est incidere in manus Dei viventis.
58N||10||32||304020	Rememoramini autem pristinos dies, in quibus illuminati magnum certamen sustinuistis passionum, 
58N||10||33||304030	in altero quidem opprobriis et tribulationibus spectaculum facti, in altero autem socii taliter conversantium effecti; 
58N||10||34||304040	nam et vinctis compassi estis et rapinam bonorum vestrorum cum gaudio suscepistis, cognoscentes vos habere meliorem substantiam et manentem. 
58N||10||35||304050	Nolite itaque abicere confidentiam vestram, quae magnam habet remunerationem; 
58N||10||36||304060	patientia enim vobis necessaria est, ut voluntatem Dei facientes reportetis promissionem.
58N||10||37||304070	Adhuc enim modicum quantulum, qui venturus est, veniet et non tardabit.
58N||10||38||304080	Iustus autem meus ex fide vivet; quod si subtraxerit se, non sibi complacet in eo anima mea.
58N||10||39||304090	Nos autem non sumus subtractionis in perditionem, sed fidei in acquisitionem animae.
58N||11||1||304100	Est autem fides sperando rum substantia, rerum argu mentum non apparentium. 
58N||11||2||304110	In hac enim testimonium consecuti sunt seniores.
58N||11||3||304120	Fide intellegimus aptata esse saecula verbo Dei, ut ex invisibilibus visibilia facta sint.
58N||11||4||304130	Fide ampliorem hostiam Abel quam Cain obtulit Deo, per quam testimonium consecutus est esse iustus, testimonium perhibente muneribus eius Deo; et per illam defunctus adhuc loquitur.
58N||11||5||304140	Fide Henoch translatus est, ne videret mortem, et non inveniebatur, quia transtulit illum Deus; ante translationem enim testimonium accepit placuisse Deo. 
58N||11||6||304150	Sine fide autem impossibile placere; credere enim oportet accedentem ad Deum quia est et inquirentibus se remunerator fit.
58N||11||7||304160	Fide Noe, responso accepto de his, quae adhuc non videbantur, reveritus aptavit arcam in salutem domus suae; per quam damnavit mundum, et iustitiae, quae secundum fidem est, heres est institutus.
58N||11||8||304170	Fide vocatus Abraham oboedivit in locum exire, quem accepturus erat in hereditatem; et exivit nesciens quo iret.
58N||11||9||304180	Fide peregrinatus est in terra promissionis tamquam in aliena, in casulis habitando cum Isaac et Iacob, coheredibus promissionis eiusdem; 
58N||11||10||304190	exspectabat enim fundamenta habentem civitatem, cuius artifex et conditor Deus.
58N||11||11||304200	Fide — et ipsa Sara sterilis — virtutem in conceptionem seminis accepit etiam praeter tempus aetatis, quoniam fidelem credidit esse, qui promiserat; 
58N||11||12||304210	propter quod et ab uno orti sunt, et hoc emortuo, tamquam sidera caeli in multitudine, et sicut arena, quae est ad oram maris, innumerabilis.
58N||11||13||304220	Iuxta fidem defuncti sunt omnes isti, non acceptis promissionibus, sed a longe eas aspicientes et salutantes, et confitentes quia peregrini et hospites sunt supra terram; 
58N||11||14||304230	qui enim haec dicunt, significant se patriam inquirere. 
58N||11||15||304240	Et si quidem illius meminissent, de qua exierant, habebant utique tempus revertendi; 
58N||11||16||304250	nunc autem meliorem appetunt, id est caelestem. Ideo non confunditur Deus vocari Deus eorum, paravit enim illis civitatem.
58N||11||17||304260	Fide obtulit Abraham Isaac, cum tentaretur; et unigenitum offerebat ille, qui susceperat promissiones, 
58N||11||18||304270	ad quem dictum erat: “ In Isaac vocabitur tibi semen ”, 
58N||11||19||304280	arbitratus quia et a mortuis suscitare potens est Deus; unde eum et in parabola reportavit.
58N||11||20||304290	Fide et de futuris benedixit Isaac Iacob et Esau.
58N||11||21||304300	Fide Iacob moriens singulis filiorum Ioseph benedixit et adoravit super fastigium virgae suae.
58N||11||22||304310	Fide Ioseph moriens de profectione filiorum Israel memoratus est et de ossibus suis mandavit.
58N||11||23||304320	Fide Moyses natus occultatus est mensibus tribus a parentibus suis, eo quod vidissent formosum infantem et non timuerunt regis edictum.
58N||11||24||304330	Fide Moyses grandis factus negavit se dici filium filiae pharaonis, 
58N||11||25||304340	magis eligens affligi cum populo Dei quam temporalem peccati habere iucunditatem, 
58N||11||26||304350	maiores divitias aestimans thesauris Aegypti improperium Christi; aspiciebat enim in remunerationem.
58N||11||27||304360	Fide reliquit Aegyptum non veritus animositatem regis, invisibilem enim tamquam videns sustinuit.
58N||11||28||304370	Fide celebravit Pascha et sanguinis effusionem, ne, qui vastabat primogenita, tangeret ea.
58N||11||29||304380	Fide transierunt mare Rubrum tamquam per aridam terram, quod experti Aegyptii devorati sunt.
58N||11||30||304390	Fide muri Iericho ruerunt circuiti diebus septem.
58N||11||31||304400	Fide Rahab meretrix non periit cum incredulis, quia exceperat exploratores cum pace.
58N||11||32||304410	Et quid adhuc dicam? Deficiet enim me tempus enarrantem de Gedeon, Barac, Samson, Iephte, David et Samuel atque prophetis, 
58N||11||33||304420	qui per fidem devicerunt regna, operati sunt iustitiam, adepti sunt repromissiones, obturaverunt ora leonum, 
58N||11||34||304430	exstinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum; 
58N||11||35||304440	acceperunt mulieres de resurrectione mortuos suos; alii autem distenti sunt, non suscipientes redemptionem, ut meliorem invenirent resurrectionem; 
58N||11||36||304450	alii vero ludibria et verbera experti sunt, insuper et vincula et carcerem; 
58N||11||37||304460	lapidati sunt, secti sunt, in occisione gladii mortui sunt, circumierunt in melotis, in pellibus caprinis, egentes, angustiati, afflicti, 
58N||11||38||304470	quibus dignus non erat mundus, in solitudinibus errantes et montibus et speluncis et in cavernis terrae.
58N||11||39||304480	Et hi omnes testimonium per fidem consecuti non reportaverunt promissionem, 
58N||11||40||304490	Deo pro nobis melius aliquid providente, ut ne sine nobis consummarentur.
58N||12||1||304500	Ideoque et nos tantam ha bentes circumpositam nobis nubem testium, deponentes omne pondus et circumstans nos peccatum, per patientiam curramus propositum nobis certamen, 
58N||12||2||304510	aspicientes in ducem fidei et consummatorem Iesum, qui pro gaudio sibi proposito sustinuit crucem, confusione contempta, atque in dextera throni Dei sedet. 
58N||12||3||304520	Recogitate enim eum, qui talem sustinuit a peccatoribus adversum semetipsum contradictionem, ut ne fatigemini animis vestris deficientes.
58N||12||4||304530	Nondum usque ad sanguinem restitistis adversus peccatum repugnantes; 
58N||12||5||304540	et obliti estis exhortationis, quae vobis tamquam filiis loquitur: “ Fili mi, noli neglegere disciplinam Domini neque deficias, dum ab eo argueris:
58N||12||6||304550	quem enim diligit, Dominus castigat, flagellat autem omnem filium, quem recipit ”.
58N||12||7||304560	Ad disciplinam suffertis; tamquam filios vos tractat Deus. Quis enim filius, quem non corripit pater? 
58N||12||8||304570	Quod si extra disciplinam estis, cuius participes facti sunt omnes, ergo adulterini et non filii estis! 
58N||12||9||304580	Deinde patres quidem carnis nostrae habebamus eruditores et reverebamur; non multo magis obtemperabimus Patri spirituum et vivemus? 
58N||12||10||304590	Et illi quidem ad tempus paucorum dierum, secundum quod videbatur illis, castigabant; hic autem ad id, quod utile est ad participandam sanctitatem eius. 
58N||12||11||304600	Omnis autem disciplina in praesenti quidem videtur non esse gaudii sed maeroris; postea autem fructum pacificum exercitatis per eam reddit iustitiae.
58N||12||12||304610	Propter quod remissas manus et soluta genua erigite 
58N||12||13||304620	et gressus rectos facite pedibus vestris, ut, quod claudum est, non extorqueatur, magis autem sanetur.
58N||12||14||304630	Pacem sectamini cum omnibus et sanctificationem, sine qua nemo videbit Dominum, 
58N||12||15||304640	providentes, ne quis desit gratiae Dei, ne qua radix amaritudinis sursum germinans perturbet, et per illam inquinentur multi; 
58N||12||16||304650	ne quis fornicator aut profanus ut Esau, qui propter unam escam vendidit primogenita sua. 
58N||12||17||304660	Scitis enim quoniam et postea cupiens hereditare benedictionem reprobatus est; non enim invenit paenitentiae locum, quamquam cum lacrimis inquisisset eam.
58N||12||18||304670	Non enim accessistis ad tractabilem et ardentem ignem et turbinem et caliginem et procellam 
58N||12||19||304680	et tubae sonum et vocem verborum, quam qui audierunt, recusaverunt, ne ultra eis fieret verbum; 
58N||12||20||304690	non enim portabant mandatum: “ Et si bestia tetigerit montem, lapidabitur”; 
58N||12||21||304700	et ita terribile erat, quod videbatur, Moyses dixit: “ Exterritus sum et tremebundus ”. 
58N||12||22||304710	Sed accessistis ad Sion montem et civitatem Dei viventis, Ierusalem caelestem, et multa milia angelorum, frequentiam 
58N||12||23||304720	et ecclesiam primogenitorum, qui conscripti sunt in caelis, et iudicem Deum omnium et spiritus iustorum, qui consummati sunt, 
58N||12||24||304730	et testamenti novi mediatorem Iesum et sanguinem aspersionis, melius loquentem quam Abel.
58N||12||25||304740	Videte, ne recusetis loquentem; si enim illi non effugerunt recusantes eum, qui super terram loquebatur, multo magis nos, qui de caelis loquentem avertimus; 
58N||12||26||304750	cuius vox movit terram tunc, modo autem pronuntiavit dicens: “ Adhuc semel ego movebo non solum terram sed et caelum ”. 
58N||12||27||304760	Hoc autem “ adhuc semel ” declarat mobilium translationem tamquam factorum, ut maneant ea, quae sunt immobilia.
58N||12||28||304770	Itaque, regnum immobile suscipientes, habeamus gratiam, per quam serviamus placentes Deo cum reverentia et metu; 
58N||12||29||304780	etenim Deus noster ignis consumens est.
58N||13||1||304790	Caritas fraternitatis maneat. 
58N||13||2||304800	Hospitalitatem nolite obli visci; per hanc enim quidam nescientes hospitio receperunt angelos. 
58N||13||3||304810	Mementote vinctorum tamquam simul vincti, laborantium tamquam et ipsi in corpore morantes. 
58N||13||4||304820	Honorabile conubium in omnibus, et torus immaculatus; fornicatores enim et adulteros iudicabit Deus.
58N||13||5||304830	Sint mores sine avaritia; contenti praesentibus. Ipse enim dixit: “ Non te deseram neque derelinquam ”, 
58N||13||6||304840	ita ut confidenter dicamus: “ Dominus mihi adiutor est, non timebo; quid faciet mihi homo? ”.
58N||13||7||304850	Mementote praepositorum vestrorum, qui vobis locuti sunt verbum Dei; quorum intuentes exitum conversationis, imitamini fidem. 
58N||13||8||304860	Iesus Christus heri et hodie idem, et in saecula! 
58N||13||9||304870	Doctrinis variis et peregrinis nolite abduci; optimum enim est gratia stabiliri cor, non escis, quae non profuerunt ambulantibus in eis. 
58N||13||10||304880	Habemus altare, de quo edere non habent potestatem, qui tabernaculo deserviunt. 
58N||13||11||304890	Quorum enim animalium infertur sanguis pro peccato in Sancta per pontificem, horum corpora cremantur extra castra. 
58N||13||12||304900	Propter quod et Iesus, ut sanctificaret per suum sanguinem populum, extra portam passus est. 
58N||13||13||304910	Exeamus igitur ad eum extra castra, improperium eius portantes; 
58N||13||14||304920	non enim habemus hic manentem civitatem, sed futuram inquirimus. 
58N||13||15||304930	Per ipsum ergo offeramus hostiam laudis semper Deo, id est fructum labiorum confitentium nomini eius.
58N||13||16||304940	Beneficientiae autem et communionis nolite oblivisci; talibus enim hostiis oblectatur Deus.
58N||13||17||304950	Oboedite praepositis vestris et subiacete eis; ipsi enim pervigilant pro animabus vestris quasi rationem reddituri, ut cum gaudio hoc faciant et non gementes; hoc enim non expedit vobis.
58N||13||18||304960	Orate pro nobis; confidimus enim quia bonam conscientiam habemus, in omnibus bene volentes conversari. 
58N||13||19||304970	Amplius autem deprecor vos hoc facere, ut quo celerius restituar vobis.
58N||13||20||304980	Deus autem pacis, qui eduxit de mortuis pastorem magnum ovium in sanguine testamenti aeterni, Dominum nostrum Iesum, 
58N||13||21||304990	aptet vos in omni bono, ut faciatis voluntatem eius, faciens in nobis, quod placeat coram se per Iesum Christum, cui gloria in saecula saeculorum. Amen.
58N||13||22||305000	Rogo autem vos, fratres, sufferte sermonem exhortationis; etenim perpaucis scripsi vobis. 
58N||13||23||305010	Cognoscite fratrem nostrum Timotheum dimissum esse; cum quo, si celerius venerit, videbo vos. 
58N||13||24||305020	Salutate omnes praepositos vestros et omnes sanctos. Salutant vos, qui de Italia sunt.
58N||13||25||305030	Gratia cum omnibus vobis.
59N||1||1||305040	Iacobus, Dei et Domini Iesu Christi servus, duodecim tribu bus, quae sunt in dispersione, salutem.
59N||1||2||305050	Omne gaudium existimate, fratres mei, cum in tentationibus variis incideritis, 
59N||1||3||305060	scientes quod probatio fidei vestrae patientiam operatur; 
59N||1||4||305070	patientia autem opus perfectum habeat, ut sitis perfecti et integri, in nullo deficientes.
59N||1||5||305080	Si quis autem vestrum indiget sapientia, postulet a Deo, qui dat omnibus affluenter et non improperat, et dabitur ei. 
59N||1||6||305090	Postulet autem in fide nihil haesitans; qui enim haesitat, similis est fluctui maris, qui a vento movetur et circumfertur. 
59N||1||7||305100	Non ergo aestimet homo ille quod accipiat aliquid a Domino, 
59N||1||8||305110	vir duplex animo, inconstans in omnibus viis suis.
59N||1||9||305120	Glorietur autem frater humilis in exaltatione sua, 
59N||1||10||305130	dives autem in humilitate sua, quoniam sicut flos feni transibit. 
59N||1||11||305140	Exortus est enim sol cum ardore et arefecit fenum, et flos eius decidit, et decor vultus eius deperiit; ita et dives in itineribus suis marcescet. 
59N||1||12||305150	Beatus vir, qui suffert tentationem, quia, cum probatus fuerit, accipiet coronam vitae, quam repromisit Deus diligentibus se.
59N||1||13||305160	Nemo, cum tentatur, dicat: “ A Deo tentor ”; Deus enim non tentatur malis, ipse autem neminem tentat. 
59N||1||14||305170	Unusquisque vero tentatur a concupiscentia sua abstractus et illectus; 
59N||1||15||305180	dein concupiscentia, cum conceperit, parit peccatum; peccatum vero, cum consummatum fuerit, generat mortem.
59N||1||16||305190	Nolite errare, fratres mei dilectissimi. 
59N||1||17||305200	Omne datum optimum et omne donum perfectum de sursum est, descendens a Patre luminum, apud quem non est transmutatio nec vicissitudinis obumbratio. 
59N||1||18||305210	Voluntarie genuit nos verbo veritatis, ut simus primitiae quaedam creaturae eius. 
59N||1||19||305220	Scitis, fratres mei dilecti. Sit autem omnis homo velox ad audiendum, tardus autem ad loquendum et tardus ad iram; 
59N||1||20||305230	ira enim viri iustitiam Dei non operatur. 
59N||1||21||305240	Propter quod abicientes omnem immunditiam et abundantiam malitiae, in mansuetudine suscipite insitum verbum, quod potest salvare animas vestras. 
59N||1||22||305250	Estote autem factores verbi et non auditores tantum fallentes vosmetipsos. 
59N||1||23||305260	Quia si quis auditor est verbi et non factor, hic comparabitur viro consideranti vultum nativitatis suae in speculo; 
59N||1||24||305270	consideravit enim se et abiit, et statim oblitus est qualis fuerit. 
59N||1||25||305280	Qui autem perspexerit in lege perfecta libertatis et permanserit, non auditor obliviosus factus sed factor operis, hic beatus in facto suo erit.
59N||1||26||305290	Si quis putat se religiosum esse, non freno circumducens linguam suam sed seducens cor suum, huius vana est religio. 
59N||1||27||305300	Religio munda et immaculata apud Deum et Patrem haec est: visitare pupillos et viduas in tribulatione eorum, immaculatum se custodire ab hoc saeculo.
59N||2||1||305310	Fratres mei, nolite in persona rum acceptione habere fidem Domini nostri Iesu Christi gloriae. 
59N||2||2||305320	Etenim, si introierit in synagogam vestram vir aureum anulum habens in veste candida, introierit autem et pauper in sordido habitu, 
59N||2||3||305330	et intendatis in eum, qui indutus est veste praeclara, et dixeritis: “ Tu sede hic bene ”, pauperi autem dicatis: “ Tu sta illic aut sede sub scabello meo ”; 
59N||2||4||305340	nonne iudicatis apud vosmetipsos et facti estis iudices cogitationum iniquarum?
59N||2||5||305350	Audite, fratres mei dilectissimi. Nonne Deus elegit, qui pauperes sunt mundo, divites in fide et heredes regni, quod repromisit diligentibus se? 
59N||2||6||305360	Vos autem exhonorastis pauperem. Nonne divites opprimunt vos et ipsi trahunt vos ad iudicia? 
59N||2||7||305370	Nonne ipsi blasphemant bonum nomen, quod invocatum est super vos? 
59N||2||8||305380	Si tamen legem perficitis regalem secundum Scripturam: “ Diliges proximum tuum sicut teipsum ”, bene facitis; 
59N||2||9||305390	si autem personas accipitis, peccatum operamini, redarguti a lege quasi transgressores. 
59N||2||10||305400	Quicumque autem totam legem servaverit, offendat autem in uno, factus est omnium reus. 
59N||2||11||305410	Qui enim dixit: “ Non moechaberis ”, dixit et: “ Non occides ”; quod si non moecharis, occidis autem, factus es transgressor legis. 
59N||2||12||305420	Sic loquimini et sic facite sicut per legem libertatis iudicandi. 
59N||2||13||305430	Iudicium enim sine misericordia illi, qui non fecit misericordiam; superexsultat misericordia iudicio.
59N||2||14||305440	Quid proderit, fratres mei, si fidem quis dicat se habere, opera autem non habeat? Numquid poterit fides salvare eum? 
59N||2||15||305450	Si frater aut soror nudi sunt et indigent victu cotidiano, 
59N||2||16||305460	dicat autem aliquis de vobis illis: “ Ite in pace, calefacimini et saturamini ”, non dederitis autem eis, quae necessaria sunt corporis, quid proderit? 
59N||2||17||305470	Sic et fides, si non habeat opera, mortua est in semetipsa. 
59N||2||18||305480	Sed dicet quis: “ Tu fidem habes, et ego opera habeo ”. Ostende mihi fidem tuam sine operibus, et ego tibi ostendam ex operibus meis fidem. 
59N||2||19||305490	Tu credis quoniam unus est Deus? Bene facis; et daemones credunt et contremiscunt! 
59N||2||20||305500	Vis autem scire, o homo inanis, quoniam fides sine operibus otiosa est? 
59N||2||21||305510	Abraham, pater noster, nonne ex operibus iustificatus est offerens Isaac filium suum super altare? 
59N||2||22||305520	Vides quoniam fides cooperabatur operibus illius, et ex operibus fides consummata est; 
59N||2||23||305530	et suppleta est Scriptura dicens: “ Credidit Abraham Deo, et reputatum est illi ad iustitiam ”, et amicus Dei appellatus est. 
59N||2||24||305540	Videtis quoniam ex operibus iustificatur homo et non ex fide tantum. 
59N||2||25||305550	Similiter autem et Rahab, meretrix nonne ex operibus iustificata est suscipiens nuntios et alia via eiciens? 
59N||2||26||305560	Sicut enim corpus sine spiritu emortuum est, ita et fides sine operibus mortua est.
59N||3||1||305570	Nolite plures magistri fieri, fra tres mei, scientes quoniam maius iudicium accipiemus. 
59N||3||2||305580	In multis enim offendimus omnes. Si quis in verbo non offendit, hic perfectus est vir, potens etiam freno circumducere totum corpus. 
59N||3||3||305590	Si autem equorum frenos in ora mittimus ad oboediendum nobis, et omne corpus illorum circumferimus. 
59N||3||4||305600	Ecce et naves, cum tam magnae sint et a ventis validis minentur, circumferuntur a minimo gubernaculo, ubi impetus dirigentis voluerit; 
59N||3||5||305610	ita et lingua modicum quidem membrum est et magna exsultat. Ecce quantus ignis quam magnam silvam incendit! 
59N||3||6||305620	Et lingua ignis est, universitas iniquitatis; lingua constituitur in membris nostris, quae maculat totum corpus et inflammat rotam nativitatis et inflammatur a gehenna. 
59N||3||7||305630	Omnis enim natura et bestiarum et volucrum et serpentium et etiam cetorum domatur et domita est a natura humana; 
59N||3||8||305640	linguam autem nullus hominum domare potest, inquietum malum, plena veneno mortifero. 
59N||3||9||305650	In ipsa benedicimus Dominum et Patrem et in ipsa maledicimus homines, qui ad similitudinem Dei facti sunt; 
59N||3||10||305660	ex ipso ore procedit benedictio et maledictio. Non oportet, fratres mei, haec ita fieri. 
59N||3||11||305670	Numquid fons de eodem foramine emanat dulcem et amaram aquam? 
59N||3||12||305680	Numquid potest, fratres mei, ficus olivas facere, aut vitis ficus? Neque salsa dulcem potest facere aquam.
59N||3||13||305690	Quis sapiens et disciplinatus inter vos? Ostendat ex bona conversatione operationem suam in mansuetudine sapientiae. 
59N||3||14||305700	Quod si zelum amarum habetis et contentiones in cordibus vestris, nolite gloriari et mendaces esse adversus veritatem. 
59N||3||15||305710	Non est ista sapientia desursum descendens, sed terrena, animalis, diabolica; 
59N||3||16||305720	ubi enim zelus et contentio, ibi inconstantia et omne opus pravum. 
59N||3||17||305730	Quae autem desursum est sapientia primum quidem pudica est, deinde pacifica, modesta, suadibilis, plena misericordia et fructibus bonis, non iudicans, sine simulatione; 
59N||3||18||305740	fructus autem iustitiae in pace seminatur facientibus pacem.
59N||4||1||305750	Unde bella et unde lites in vobis? Nonne hinc, ex concupi scentiis vestris, quae militant in membris vestris? 
59N||4||2||305760	Concupiscitis et non habetis; occiditis et zelatis et non potestis adipisci; litigatis et belligeratis. Non habetis, propter quod non postulatis; 
59N||4||3||305770	petitis et non accipitis, eo quod male petitis, ut in concupiscentiis vestris insumatis. 
59N||4||4||305780	Adulteri, nescitis quia amicitia huius mundi inimica est Dei? Quicumque ergo voluerit amicus esse saeculi huius, inimicus Dei constituitur. 
59N||4||5||305790	Aut putatis quia inaniter Scriptura dicat: “ Ad invidiam concupiscit Spiritus, qui inhabitat in nobis? ”. 
59N||4||6||305800	Maiorem autem dat gratiam; propter quod dicit: “ Deus superbis resistit, humilibus autem dat gratiam ”.
59N||4||7||305810	Subicimini igitur Deo; resistite autem Diabolo, et fugiet a vobis. 
59N||4||8||305820	Appropiate Deo, et appropinquabit vobis. Emundate manus, peccatores; et purificate corda, duplices animo. 
59N||4||9||305830	Miseri estote et lugete et plorate; risus vester in luctum convertatur, et gaudium in maerorem. 
59N||4||10||305840	Humiliamini in conspectu Domini, et exaltabit vos.
59N||4||11||305850	Nolite detrahere alterutrum, fratres; qui detrahit fratri, aut qui iudicat fratrem suum, detrahit legi et iudicat legem; si autem iudicas legem, non es factor legis sed iudex. 
59N||4||12||305860	Unus est legislator et iudex, qui potest salvare et perdere; tu autem quis es, qui iudicas proximum?
59N||4||13||305870	Age nunc, qui dicitis: “ Hodie aut crastino ibimus in illam civitatem et faciemus quidem ibi annum et mercabimur et lucrum faciemus ”; 
59N||4||14||305880	qui ignoratis, quae erit in crastinum vita vestra! Vapor enim estis ad modicum parens, deinceps exterminatur; 
59N||4||15||305890	pro eo ut dicatis: “ Si Dominus voluerit, et vivemus et faciemus hoc aut illud ”. 
59N||4||16||305900	Nunc autem gloriamini in superbiis vestris; omnis gloriatio talis maligna est. 
59N||4||17||305910	Scienti igitur bonum facere et non facienti, peccatum est illi!
59N||5||1||305920	Age nunc, divites, plorate ulu lantes in miseriis, quae adve nient vobis. 
59N||5||2||305930	Divitiae vestrae putrefactae sunt, et vestimenta vestra a tineis comesta sunt, 
59N||5||3||305940	aurum et argentum vestrum aeruginavit, et aerugo eorum in testimonium vobis erit et manducabit carnes vestras sicut ignis: thesaurizastis in novissimis diebus. 
59N||5||4||305950	Ecce merces operariorum, qui messuerunt regiones vestras, quae fraudata est a vobis, clamat, et clamores eorum, qui messuerunt, in aures Domini Sabaoth introierunt. 
59N||5||5||305960	Epulati estis super terram et in luxuriis fuistis, enutristis corda vestra in die occisionis. 
59N||5||6||305970	Addixistis, occidistis iustum. Non resistit vobis.
59N||5||7||305980	Patientes igitur estote, fratres, usque ad adventum Domini. Ecce agricola exspectat pretiosum fructum terrae, patienter ferens, donec accipiat imbrem temporaneum et serotinum. 
59N||5||8||305990	Patientes estote, et vos, confirmate corda vestra, quoniam adventus Domini appropinquavit. 
59N||5||9||306000	Nolite ingemiscere, fratres, in alterutrum, ut non iudicemini; ecce iudex ante ianuam assistit. 
59N||5||10||306010	Exemplum accipite, fratres, laboris et patientiae prophetas, qui locuti sunt in nomine Domini. 
59N||5||11||306020	Ecce beatificamus eos, qui sustinuerunt; sufferentiam Iob audistis et finem Domini vidistis, quoniam misericors est Dominus et miserator.
59N||5||12||306030	Ante omnia autem, fratres mei, nolite iurare neque per caelum neque per terram, neque aliud quodcumque iuramentum; sit autem vestrum “ Est ” est, et “ Non ” non, uti non sub iudicio decidatis.
59N||5||13||306040	Tristatur aliquis vestrum? Oret. Aequo animo est? Psallat. 
59N||5||14||306050	Infirmatur quis in vobis? Advocet presbyteros ecclesiae, et orent super eum, unguentes eum oleo in nomine Domini. 
59N||5||15||306060	Et oratio fidei salvabit infirmum, et allevabit eum Dominus; et si peccata operatus fuerit, dimittentur ei. 
59N||5||16||306070	Confitemini ergo alterutrum peccata et orate pro invicem, ut sanemini. Multum enim valet deprecatio iusti operans. 
59N||5||17||306080	Elias homo erat similis nobis passibilis et oratione oravit, ut non plueret, et non pluit super terram annos tres et menses sex; 
59N||5||18||306090	et rursum oravit, et caelum dedit pluviam, et terra germinavit fructum suum. 
59N||5||19||306100	Fratres mei, si quis ex vobis erraverit a veritate, et converterit quis eum, 
59N||5||20||306110	scire debet quoniam, qui converti fecerit peccatorem ab errore viae eius, salvabit animam suam a morte et operiet multitudinem peccatorum.
60N||1||1||306120	Petrus apostolus Iesu Christi electis advenis dispersionis Pon ti, Galatiae, Cappadociae, Asiae et Bithyniae, 
60N||1||2||306130	secundum praescientiam Dei Patris, in sanctificatione Spiritus, in oboedientiam et aspersionem sanguinis Iesu Christi: gratia vobis et pax multiplicetur.
60N||1||3||306140	Benedictus Deus et Pater Domini nostri Iesu Christi, qui secundum magnam misericordiam suam regeneravit nos in spem vivam per resurrectionem Iesu Christi ex mortuis, 
60N||1||4||306150	in hereditatem incorruptibilem et incontaminatam et immarcescibilem, conservatam in caelis propter vos, 
60N||1||5||306160	qui in virtute Dei custodimini per fidem in salutem, paratam revelari in tempore novissimo. 
60N||1||6||306170	In quo exsultatis, modicum nunc si oportet contristati in variis tentationibus, 
60N||1||7||306180	ut probatio vestrae fidei multo pretiosior auro, quod perit, per ignem quidem probato, inveniatur in laudem et gloriam et honorem in revelatione Iesu Christi. 
60N||1||8||306190	Quem cum non videritis, diligitis; in quem nunc non videntes, credentes autem, exsultatis laetitia inenarrabili et glorificata, 
60N||1||9||306200	reportantes finem fidei vestrae salutem animarum.
60N||1||10||306210	De qua salute exquisierunt atque scrutati sunt prophetae, qui de futura in vos gratia prophetaverunt, 
60N||1||11||306220	scrutantes in quod vel quale tempus significaret, qui erat in eis Spiritus Christi, praenuntians eas, quae in Christo sunt, passiones et posteriores glorias; 
60N||1||12||306230	quibus revelatum est quia non sibi ipsis, vobis autem ministrabant ea, quae nunc nuntiata sunt vobis per eos, qui evangelizaverunt vos, Spiritu Sancto misso de caelo, in quae desiderant angeli prospicere.
60N||1||13||306240	Propter quod succincti lumbos mentis vestrae, sobrii, perfecte sperate in eam, quae offertur vobis, gratiam in revelatione Iesu Christi. 
60N||1||14||306250	Quasi filii oboedientiae, non configurati prioribus in ignorantia vestra desideriis, 
60N||1||15||306260	sed secundum eum, qui vocavit vos, sanctum, et ipsi sancti in omni conversatione sitis, 
60N||1||16||306270	quoniam scriptum est: “ Sancti eritis, quia ego sanctus sum ”. 
60N||1||17||306280	Et si Patrem invocatis eum, qui sine acceptione personarum iudicat secundum uniuscuiusque opus, in timore incolatus vestri tempore conversamini, 
60N||1||18||306290	scientes quod non corruptibilibus argento vel auro redempti estis de vana vestra conversatione a patribus tradita, 
60N||1||19||306300	sed pretioso sanguine quasi Agni incontaminati et immaculati Christi, 
60N||1||20||306310	praecogniti quidem ante constitutionem mundi, manifestati autem novissimis temporibus propter vos, 
60N||1||21||306320	qui per ipsum fideles estis in Deum, qui suscitavit eum a mortuis et dedit ei gloriam, ut fides vestra et spes esset in Deum.
60N||1||22||306330	Animas vestras castificantes in oboedientia veritatis ad fraternitatis amorem non fictum, ex corde invicem diligite attentius, 
60N||1||23||306340	renati non ex semine corruptibili sed incorruptibili per verbum Dei vivum et permanens: 
60N||1||24||306350	quia omnis caro ut fenum, et omnis gloria eius tamquam flos feni. Exaruit fenum, et flos decidit;
60N||1||25||306360	verbum autem Domini manet in aeternum. Hoc est autem verbum, quod evangelizatum est in vos.
60N||2||1||306370	Deponentes igitur omnem ma litiam et omnem dolum et simu lationes et invidias et omnes detractiones, 
60N||2||2||306380	sicut modo geniti infantes, rationale sine dolo lac concupiscite, ut in eo crescatis in salutem, 
60N||2||3||306390	si gustastis quoniam dulcis Dominus. 
60N||2||4||306400	Ad quem accedentes, lapidem vivum, ab hominibus quidem reprobatum, coram Deo autem electum, pretiosum, 
60N||2||5||306410	et ipsi tamquam lapides vivi aedificamini domus spiritalis in sacerdotium sanctum offerre spiritales hostias acceptabiles Deo per Iesum Christum. 
60N||2||6||306420	Propter quod continet Scriptura: “ Ecce pono in Sion lapidem angularem, electum, pretiosum; et, qui credit in eo, non confundetur ”.
60N||2||7||306430	Vobis igitur honor credentibus; non credentibus autem “ Lapis, quem reprobaverunt aedificantes, hic factus est in caput anguli ”
60N||2||8||306440	et “ lapis offensionis et petra scandali ”; qui offendunt verbo non credentes, in quod et positi sunt.
60N||2||9||306450	Vos autem genus electum, regale sacerdotium, gens sancta, populus in acquisitionem, ut virtutes annuntietis eius, qui de tenebris vos vocavit in admirabile lumen suum: 
60N||2||10||306460	qui aliquando non populus, nunc autem populus Dei; qui non consecuti misericordiam, nunc autem misericordiam consecuti.
60N||2||11||306470	Carissimi, obsecro tamquam advenas et peregrinos abstinere vos a carnalibus desideriis, quae militant adversus animam; 
60N||2||12||306480	conversationem vestram inter gentes habentes bonam, ut in eo, quod detrectant de vobis tamquam de malefactoribus, ex bonis operibus considerantes glorificent Deum in die visitationis.
60N||2||13||306490	Subiecti estote omni humanae creaturae propter Dominum: sive regi quasi praecellenti 
60N||2||14||306500	sive ducibus tamquam ab eo missis ad vindictam malefactorum, laudem vero bonorum; 
60N||2||15||306510	quia sic est voluntas Dei, ut benefacientes obmutescere faciatis imprudentium hominum ignorantiam, 
60N||2||16||306520	quasi liberi, et non quasi velamen habentes malitiae libertatem, sed sicut servi Dei.
60N||2||17||306530	Omnes honorate, fraternitatem diligite, Deum timete, regem honorificate.
60N||2||18||306540	Servi, subditi estote in omni timore dominis, non tantum bonis et modestis sed etiam pravis. 
60N||2||19||306550	Haec est enim gratia, si propter conscientiam Dei sustinet quis tristitias, patiens iniuste. 
60N||2||20||306560	Quae enim gloria est, si peccantes et colaphizati sustinetis? Sed si benefacientes et patientes sustinetis, haec est gratia apud Deum. 
60N||2||21||306570	In hoc enim vocati estis, quia et Christus passus est pro vobis, vobis relinquens exemplum, ut sequamini vestigia eius:
60N||2||22||306580	qui peccatum non fecit, nec inventus est dolus in ore ipsius;
60N||2||23||306590	qui cum malediceretur, non remaledicebat; cum pateretur, non comminabatur, commendabat autem iuste iudicanti;
60N||2||24||306600	qui peccata nostra ipse pertulit in corpore suo super lignum, ut peccatis mortui iustitiae viveremus; cuius livore sanati estis.
60N||2||25||306610	Eratis enim sicut oves errantes, sed conversi estis nunc ad pastorem et episcopum animarum vestrarum.
60N||3||1||306620	Similiter mulieres subditae sint suis viris, ut et si qui non cre dunt verbo, per mulierum conversationem sine verbo lucrifiant, 
60N||3||2||306630	considerantes castam in timore conversationem vestram; 
60N||3||3||306640	quarum sit non extrinsecus capillaturae aut circumdationis auri aut indumenti vestimentorum cultus, 
60N||3||4||306650	sed qui absconditus cordis est homo, in incorruptibilitate mitis et quieti spiritus, qui est in conspectu Dei locuples. 
60N||3||5||306660	Sic enim aliquando et sanctae mulieres sperantes in Deo ornabant se subiectae propriis viris, 
60N||3||6||306670	sicut Sara oboediebat Abrahae dominum eum vocans: cuius estis filiae benefacientes et non timentes ullam perturbationem.
60N||3||7||306680	Viri similiter cohabitantes secundum scientiam quasi infirmiori vaso muliebri impertientes honorem, tamquam et coheredibus gratiae vitae, uti ne impediantur orationes vestrae. 
60N||3||8||306690	In fine autem omnes unanimes, compatientes, fraternitatis amatores, misericordes, humiles, 
60N||3||9||306700	non reddentes malum pro malo vel maledictum pro maledicto, sed e contrario benedicentes, quia in hoc vocati estis, ut benedictionem hereditate accipiatis.
60N||3||10||306710	“ Qui enim vult vitam diligere et videre dies bonos, coerceat linguam suam a malo,
60N||3||11||306720	et labia eius ne loquantur dolum; declinet autem a malo et faciat bonum, inquirat pacem et persequatur eam.
60N||3||12||306730	Quia oculi Domini super iustos, et aures eius in preces eorum; vultus autem Domini super facientes mala ”.
60N||3||13||306740	Et quis est qui vobis noceat, si boni aemulatores fueritis? 
60N||3||14||306750	Sed et si patimini propter iustitiam, beati! Timorem autem eorum ne timueritis et non conturbemini, 
60N||3||15||306760	Dominum autem Christum sanctificate in cordibus vestris, parati semper ad defensionem omni poscenti vos rationem de ea, quae in vobis est spe; 
60N||3||16||306770	sed cum mansuetudine et timore, conscientiam habentes bonam, ut in quo de vobis detrectatur, confundantur, qui calumniantur vestram bonam in Christo conversationem. 
60N||3||17||306780	Melius est enim benefacientes, si velit voluntas Dei, pati quam malefacientes. 
60N||3||18||306790	Quia et Christus semel pro peccatis passus est, iustus pro iniustis, ut vos adduceret ad Deum, mortificatus quidem carne, vivificatus autem Spiritu: 
60N||3||19||306800	in quo et his, qui in carcere erant, spiritibus adveniens praedicavit, 
60N||3||20||306810	qui increduli fuerant aliquando, quando exspectabat Dei patientia in diebus Noe, cum fabricaretur arca, in qua pauci, id est octo animae, salvae factae sunt per aquam. 
60N||3||21||306820	Cuius antitypum, baptisma, et vos nunc salvos facit, non carnis depositio sordium sed conscientiae bonae rogatio in Deum, per resurrectionem Iesu Christi, 
60N||3||22||306830	qui est in dextera Dei, profectus in caelum, subiectis sibi angelis et potestatibus et virtutibus.
60N||4||1||306840	Christo igitur passo in carne, et vos eadem cogitatione armami ni, quia, qui passus est carne, desiit a peccato; 
60N||4||2||306850	ut iam non hominum concupiscentiis sed voluntate Dei, quod reliquum est in carne vivat temporis. 
60N||4||3||306860	Sufficit enim praeteritum tempus ad voluntatem gentium consummandam, vobis, qui ambulastis in luxuriis, concupiscentiis, vinolentiis, comissationibus, potationibus et illicitis idolorum cultibus. 
60N||4||4||306870	In quo mirantur non concurrentibus vobis in eandem luxuriae effusionem, blasphemantes; 
60N||4||5||306880	qui reddent rationem ei, qui paratus est iudicare vivos et mortuos. 
60N||4||6||306890	Propter hoc enim et mortuis evangelizatum est, ut iudicentur quidem secundum homines carne, vivant autem secundum Deum Spiritu.
60N||4||7||306900	Omnium autem finis appropinquavit. Estote itaque prudentes et vigilate in orationibus. 
60N||4||8||306910	Ante omnia mutuam in vosmetipsos caritatem continuam habentes, quia caritas operit multitudinem peccatorum; 
60N||4||9||306920	hospitales invicem sine murmuratione; 
60N||4||10||306930	unusquisque, sicut accepit donationem, in alterutrum illam administrantes, sicut boni dispensatores multiformis gratiae Dei. 
60N||4||11||306940	Si quis loquitur, quasi sermones Dei; si quis ministrat, tamquam ex virtute, quam largitur Deus, ut in omnibus glorificetur Deus per Iesum Christum: cui est gloria et imperium in saecula saeculorum. Amen.
60N||4||12||306950	Carissimi, nolite mirari in fervore, qui ad tentationem vobis fit, quasi novi aliquid vobis contingat, 
60N||4||13||306960	sed, quemadmodum communicatis Christi passionibus, gaudete, ut et in revelatione gloriae eius gaudeatis exsultantes. 
60N||4||14||306970	Si exprobramini in nomine Christi, beati, quoniam Spiritus gloriae et Dei super vos requiescit. 
60N||4||15||306980	Nemo enim vestrum patiatur quasi homicida aut fur aut maleficus aut alienorum speculator; 
60N||4||16||306990	si autem ut christianus, non erubescat, glorificet autem Deum in isto nomine.
60N||4||17||307000	Quoniam tempus est, ut incipiat iudicium a domo Dei; si autem primum a nobis, qui finis eorum, qui non credunt Dei evangelio?
60N||4||18||307010	“ Et si iustus vix salvatur, impius et peccator ubi parebit? ”.
60N||4||19||307020	Itaque et hi, qui patiuntur secundum voluntatem Dei, fideli Creatori commendent animas suas in benefacto.
60N||5||1||307030	Seniores ergo, qui in vobis sunt, obsecro, consenior et testis Chri sti passionum, qui et eius, quae in futuro revelanda est, gloriae communicator: 
60N||5||2||307040	Pascite, qui est in vobis, gregem Dei, providentes non coacto sed spontanee secundum Deum, neque turpis lucri gratia sed voluntarie, 
60N||5||3||307050	neque ut dominantes in cleris sed formae facti gregis. 
60N||5||4||307060	Et cum apparuerit Princeps pastorum, percipietis immarcescibilem gloriae coro nam. 
60N||5||5||307070	Similiter, adulescentes, subditi estote senioribus. Omnes autem invicem humilitatem induite, quia Deus superbis resistit, humilibus autem dat gratiam.
60N||5||6||307080	Humiliamini igitur sub potenti manu Dei, ut vos exaltet in tempore, 
60N||5||7||307090	omnem sollicitudinem vestram proicientes in eum, quoniam ipsi cura est de vobis. 
60N||5||8||307100	Sobrii estote, vigilate. Adversarius vester Diabolus tamquam leo rugiens circuit quaerens quem devoret. 
60N||5||9||307110	Cui resistite fortes fide, scientes eadem passionum ei, quae in mundo est, vestrae fraternitati fieri.
60N||5||10||307120	Deus autem omnis gratiae, qui vocavit vos in aeternam suam gloriam in Christo Iesu, modicum passos ipse perficiet, confirmabit, solidabit, fundabit. 
60N||5||11||307130	Ipsi imperium in saecula saeculorum. Amen.
60N||5||12||307140	Per Silvanum vobis fidelem fratrem, ut arbitror, breviter scripsi, obsecrans et contestans hanc esse veram gratiam Dei; in qua state. 
60N||5||13||307150	Salutat vos, quae est in Babylone, coelecta et Marcus filius meus. 
60N||5||14||307160	Salutate invicem in osculo caritatis. Pax vobis omnibus, qui estis in Christo.
61N||1||1||307170	Simon Petrus servus et apo stolus Iesu Christi his, qui coae qualem nobis sortiti sunt fidem in iustitia Dei nostri et salvatoris Iesu Christi: 
61N||1||2||307180	gratia vobis et pax multiplicetur in cognitione Dei et Iesu Domini nostri.
61N||1||3||307190	Quomodo omnia nobis divinae virtutis suae ad vitam et pietatem donatae per cognitionem eius, qui vocavit nos propria gloria et virtute, 
61N||1||4||307200	per quae pretiosa et maxima nobis promissa donata sunt, ut per haec efficiamini divinae consortes naturae, fugientes eam, quae in mundo est in concupiscentia, corruptionem; 
61N||1||5||307210	et propter hoc ipsum curam omnem subinferentes ministrate in fide vestra virtutem, in virtute autem scientiam, 
61N||1||6||307220	in scientia autem continentiam, in continentia autem patientiam, in patientia autem pietatem, 
61N||1||7||307230	in pietate autem amorem fraternitatis, in amore autem fraternitatis caritatem. 
61N||1||8||307240	Haec enim vobis, cum adsint et abundent, non vacuos nec sine fructu vos constituunt in Domini nostri Iesu Christi cognitionem; 
61N||1||9||307250	cui enim non praesto sunt haec, caecus est et nihil procul cernens, oblivionem accipiens purgationis veterum suorum delictorum. 
61N||1||10||307260	Quapropter, fratres, magis satagite, ut firmam vestram vocationem et electionem faciatis. Haec enim facientes non offendetis aliquando; 
61N||1||11||307270	sic enim abundanter ministrabitur vobis introitus in aeternum regnum Domini nostri et salvatoris Iesu Christi.
61N||1||12||307280	Propter quod incipiam vos semper commonere de his, et quidem scientes et confirmatos in praesenti veritate. 
61N||1||13||307290	Iustum autem arbitror, quamdiu sum in hoc tabernaculo, suscitare vos in commonitione, 
61N||1||14||307300	certus quod velox est depositio tabernaculi mei, secundum quod et Dominus noster Iesus Christus significavit mihi; 
61N||1||15||307310	dabo autem operam et frequenter habere vos post obitum meum, ut horum memoriam faciatis.
61N||1||16||307320	Non enim captiosas fabulas secuti notam fecimus vobis Domini nostri Iesu Christi virtutem et adventum, sed speculatores facti illius magnitudinis. 
61N||1||17||307330	Accipiens enim a Deo Patre honorem et gloriam, voce prolata ad eum huiuscemodi a magnifica gloria: “ Filius meus, dilectus meus hic est, in quo ego mihi complacui ”; 
61N||1||18||307340	et hanc vocem nos audivimus de caelo prolatam, cum essemus cum ipso in monte sancto. 
61N||1||19||307350	Et habemus firmiorem propheticum sermonem, cui bene facitis attendentes quasi lucernae lucenti in caliginoso loco, donec dies illucescat, et lucifer oriatur in cordibus vestris, 
61N||1||20||307360	hoc primum intellegentes quod omnis prophetia Scripturae propria interpretatione non fit; 
61N||1||21||307370	non enim voluntate humana prolata est prophetia aliquando, sed a Spiritu Sancto ducti locuti sunt a Deo homines.
61N||2||1||307380	Fuerunt vero et pseudopro phetae in populo, sicut et in vo bis erunt magistri mendaces, qui introducent sectas perditionis et eum, qui emit eos, Dominatorem negantes superducent sibi celerem perditionem. 
61N||2||2||307390	Et multi sequentur eorum luxurias, propter quos via veritatis blasphemabitur; 
61N||2||3||307400	et in avaritia fictis verbis de vobis negotiabuntur. Quibus iudicium iam olim non cessat, et perditio eorum non dormitat.
61N||2||4||307410	Si enim Deus angelis peccantibus non pepercit, sed rudentibus inferni detractos in tartarum tradidit in iudicium reservatos: 
61N||2||5||307420	et originali mundo non pepercit, sed octavum Noe iustitiae praeconem custodivit diluvium mundo impiorum inducens; 
61N||2||6||307430	et civitates Sodomae et Gomorrae in cinerem redigens eversione damnavit, exemplum ponens eorum, quae sunt impiis futura: 
61N||2||7||307440	et iustum Lot oppressum a nefandorum luxuria conversationis eruit: 
61N||2||8||307450	aspectu enim et auditu iustus habitans apud eos, de die in diem animam iustam iniquis operibus cruciabat. 
61N||2||9||307460	Novit Dominus pios de tentatione eripere, iniquos vero in diem iudicii puniendos reservare, 
61N||2||10||307470	maxime autem eos, qui post carnem in concupiscentia immunditiae ambulant dominationemque contemnunt. Audaces, superbi, glorias non metuunt blasphemantes, 
61N||2||11||307480	ubi angeli fortitudine et virtute cum sint maiores, non portant adversum illas coram Domino iudicium blasphemiae. 
61N||2||12||307490	Hi vero, velut irrationabilia animalia naturaliter genita in captionem et in corruptionem, in his, quae ignorant, blasphemantes, in corruptione sua et corrumpentur 
61N||2||13||307500	inviti percipientes mercedem iniustitiae; voluptatem existimantes diei delicias, coinquinationes et maculae deliciis affluentes, in voluptatibus suis luxuriantes vobiscum, 
61N||2||14||307510	oculos habentes plenos adulterae et incessabiles delicti, pellicientes animas instabiles, cor exercitatum avaritiae habentes, maledictionis filii; 
61N||2||15||307520	derelinquentes rectam viam erraverunt, secuti viam Balaam ex Bosor, qui mercedem iniquitatis amavit, 
61N||2||16||307530	correptionem vero habuit suae praevaricationis; subiugale mutum in hominis voce loquens prohibuit prophetae insipientiam. 
61N||2||17||307540	Hi sunt fontes sine aqua, et nebulae turbine exagitatae, quibus caligo tenebrarum reservatur. 
61N||2||18||307550	Superba enim vanitatis loquentes pelliciunt in concupiscentiis carnis luxuriis illos, qui paululum effugiunt eos, qui in errore conversantur, 
61N||2||19||307560	libertatem illis promittentes, cum ipsi servi sint corruptionis; a quo enim quis superatus est, huius servus est.
61N||2||20||307570	Si enim refugientes coinquinationes mundi in cognitione Domini nostri et Salvatoris Iesu Christi his rursus implicati superantur, facta sunt eis posteriora deteriora prioribus. 
61N||2||21||307580	Melius enim erat illis non cognoscere viam iustitiae, quam post agnitionem retrorsum converti ab eo, quod illis traditum est, sancto mandato. 
61N||2||22||307590	Contigit enim eis illud veri proverbii: “ Canis reversus ad suum vomitum ”, et “ Sus lota in volutabro luti ”.
61N||3||1||307600	Hanc vobis, carissimi, iam se cundam scribo epistulam, in quibus excito vestram in commonitione sinceram mentem, 
61N||3||2||307610	ut memores sitis eorum, quae praedicta sunt verborum a sanctis prophetis, et ab apostolis traditi vobis praecepti Domini et Salvatoris; 
61N||3||3||307620	hoc primum scientes, quod venient in novissimis diebus in illusione illudentes, iuxta proprias concupiscentias suas ambulantes, 
61N||3||4||307630	dicentes: “ Ubi est promissio adventus eius? Ex quo enim patres dormierunt, omnia sic perseverant ab initio creaturae ”. 
61N||3||5||307640	Latet enim eos hoc volentes, quod caeli erant prius, et terra de aqua et per aquam consistens Dei verbo, 
61N||3||6||307650	per quae ille tunc mundus aqua inundatus periit; 
61N||3||7||307660	caeli autem, qui nunc sunt, et terra eodem verbo repositi sunt igni, servati in diem iudicii et perditionis impiorum hominum.
61N||3||8||307670	Unum vero hoc non lateat vos, carissimi, quia unus dies apud Dominum sicut mille anni, et mille anni sicut dies unus. 
61N||3||9||307680	Non tardat Dominus promissionem, sicut quidam tarditatem existimant, sed patienter agit in vos nolens aliquos perire, sed omnes ad paenitentiam reverti. 
61N||3||10||307690	Adveniet autem dies Domini ut fur, in qua caeli magno impetu transient, elementa vero calore solventur, et terra et opera, quae in ea invenientur.
61N||3||11||307700	Cum haec omnia ita dissolvenda sint, quales oportet esse vos in sanctis conversationibus et pietatibus, 
61N||3||12||307710	exspectantes et properantes adventum diei Dei, propter quam caeli ardentes solventur, et elementa ignis ardore tabescent! 
61N||3||13||307720	Novos vero caelos et terram novam secundum promissum ipsius exspectamus, in quibus iustitia habitat. 
61N||3||14||307730	Propter quod, carissimi, haec exspectantes satagite immaculati et inviolati ei inveniri in pace; 
61N||3||15||307740	et Domini nostri longanimitatem, salutem arbitramini, sicut et carissimus frater noster Paulus secundum datam sibi sapientiam scripsit vobis, 
61N||3||16||307750	sicut et in omnibus epistulis loquens in eis de his; in quibus sunt quaedam difficilia intellectu, quae indocti et instabiles depravant, sicut et ceteras Scripturas, ad suam ipsorum perditionem.
61N||3||17||307760	Vos igitur, dilecti, praescientes custodite, ne iniquorum errore simul abducti excidatis a propria firmitate; 
61N||3||18||307770	crescite vero in gratia et in cognitione Domini nostri et Salvatoris Iesu Christi. Ipsi gloria et nunc et in diem aeternitatis. Amen.
62N||1||1||307780	Quod fuit ab initio, quod audi vimus, quod vidimus oculis no stris, quod perspeximus, et manus nostrae contrectaverunt de verbo vitae 
62N||1||2||307790	— et vita apparuit, et vidimus et testamur et annuntiamus vobis vitam aeternam, quae erat coram Patre et apparuit nobis — 
62N||1||3||307800	quod vidimus et audivimus, annuntiamus et vobis, ut et vos communionem habeatis nobiscum. Communio autem nostra est cum Patre et cum Filio eius Iesu Christo. 
62N||1||4||307810	Et haec scribimus nos, ut gaudium nostrum sit plenum. 
62N||1||5||307820	Et haec est annuntiatio, quam audivimus ab eo et annuntiamus vobis, quoniam Deus lux est, et tenebrae in eo non sunt ullae.
62N||1||6||307830	Si dixerimus quoniam communionem habemus cum eo, et in tenebris ambulamus, mentimur et non facimus veritatem; 
62N||1||7||307840	si autem in luce ambulemus, sicut ipse est in luce, communionem habemus ad invicem, et sanguis Iesu Filii eius mundat nos ab omni peccato.
62N||1||8||307850	Si dixerimus quoniam peccatum non habemus, nosmetipsos seducimus, et veritas in nobis non est. 
62N||1||9||307860	Si confiteamur peccata nostra, fidelis est et iustus, ut remittat nobis peccata et emundet nos ab omni iniustitia. 
62N||1||10||307870	Si dixerimus quoniam non peccavimus, mendacem facimus eum, et verbum eius non est in nobis.
62N||2||1||307880	Filioli mei, haec scribo vobis, ut non peccetis. Sed si quis pecca verit, advocatum habemus ad Patrem, Iesum Christum iustum; 
62N||2||2||307890	et ipse est propitiatio pro peccatis nostris, non pro nostris autem tantum sed etiam pro totius mundi.
62N||2||3||307900	Et in hoc cognoscimus quoniam novimus eum: si mandata eius servemus. 
62N||2||4||307910	Qui dicit: “ Novi eum ”, et mandata eius non servat, mendax est, et in isto veritas non est; 
62N||2||5||307920	qui autem servat verbum eius, vere in hoc caritas Dei consummata est. In hoc cognoscimus quoniam in ipso sumus. 
62N||2||6||307930	Qui dicit se in ipso manere, debet, sicut ille ambulavit, et ipse ambulare.
62N||2||7||307940	Carissimi, non mandatum novum scribo vobis sed mandatum vetus, quod habuistis ab initio: mandatum vetus est verbum, quod audistis. 
62N||2||8||307950	Verumtamen mandatum novum scribo vobis, quod est verum in ipso et in vobis, quoniam tenebrae transeunt, et lumen verum iam lucet. 
62N||2||9||307960	Qui dicit se in luce esse, et fratrem suum odit, in tenebris est usque adhuc. 
62N||2||10||307970	Qui diligit fratrem suum, in lumine manet, et scandalum ei non est; 
62N||2||11||307980	qui autem odit fratrem suum, in tenebris est et in tenebris ambulat et nescit quo vadat, quoniam tenebrae obcaecaverunt oculos eius.
62N||2||12||307990	Scribo vobis, filioli: Remissa sunt vobis peccata propter nomen eius. 
62N||2||13||308000	Scribo vobis, patres: Nostis eum, qui ab initio est. Scribo vobis, adulescentes: Vicistis Malignum. 
62N||2||14||308010	Scripsi vobis, parvuli: Nostis Patrem. Scripsi vobis, patres: Nostis eum, qui ab initio est. Scripsi vobis, adulescentes: Fortes estis, et verbum Dei in vobis manet, et vicistis Malignum.
62N||2||15||308020	Nolite diligere mundum neque ea, quae in mundo sunt. Si quis diligit mundum, non est caritas Patris in eo; 
62N||2||16||308030	quoniam omne, quod est in mundo, concupiscentia carnis et concupiscentia oculorum et iactantia divitiarum, non est ex Patre, sed ex mundo est. 
62N||2||17||308040	Et mundus transit, et concupiscentia eius; qui autem facit voluntatem Dei, manet in aeternum.
62N||2||18||308050	Filioli, novissima hora est; et sicut audistis quia antichristus venit, ita nunc antichristi multi adsunt, unde cognoscimus quoniam novissima hora est. 
62N||2||19||308060	Ex nobis prodierunt, sed non erant ex nobis, nam si fuissent ex nobis, permansissent nobiscum; sed ut manifestaretur quoniam illi omnes non sunt ex nobis. 
62N||2||20||308070	Sed vos unctionem habetis a Sancto et scitis omnes. 
62N||2||21||308080	Non scripsi vobis quasi nescientibus veritatem sed quasi scientibus eam, et quoniam omne mendacium ex veritate non est. 
62N||2||22||308090	Quis est mendax, nisi is qui negat quoniam Iesus est Christus? Hic est antichristus, qui negat Patrem et Filium. 
62N||2||23||308100	Omnis, qui negat Filium, nec Patrem habet; qui confitetur Filium, et Patrem habet.
62N||2||24||308110	Vos, quod audistis ab initio, in vobis permaneat; si in vobis permanserit, quod ab initio audistis, et vos in Filio et in Patre manebitis. 
62N||2||25||308120	Et haec est repromissio, quam ipse pollicitus est nobis: vitam aeternam.
62N||2||26||308130	Haec scripsi vobis de eis, qui seducunt vos. 
62N||2||27||308140	Et vos, unctionem, quam accepistis ab eo, manet in vobis, et non necesse habetis, ut aliquis doceat vos; sed sicut unctio ipsius docet vos de omnibus, et verum est, et non est mendacium, et, sicut docuit vos, manetis in eo.
62N||2||28||308150	Et nunc, filioli, manete in eo, ut, cum apparuerit, habeamus fiduciam et non confundamur ab eo in adventu eius. 
62N||2||29||308160	Si scitis quoniam iustus est, scitote quoniam et omnis, qui facit iustitiam, ex ipso natus est.
62N||3||1||308170	Videte qualem caritatem dedit nobis Pater, ut filii Dei nomine mur, et sumus! Propter hoc mundus non cognoscit nos, quia non cognovit eum. 
62N||3||2||308180	Carissimi, nunc filii Dei sumus, et nondum manifestatum est quid erimus; scimus quoniam, cum ipse apparuerit, similes ei erimus, quoniam videbimus eum, sicuti est.
62N||3||3||308190	Et omnis, qui habet spem hanc in eo, purificat se, sicut ille purus est. 
62N||3||4||308200	Omnis, qui facit peccatum, et iniquitatem facit, quia peccatum est iniquitas. 
62N||3||5||308210	Et scitis quoniam ille apparuit, ut peccata tolleret, et peccatum in eo non est. 
62N||3||6||308220	Omnis, qui in eo manet, non peccat; omnis, qui peccat, non vidit eum nec novit eum.
62N||3||7||308230	Filioli, nemo vos seducat. Qui facit iustitiam, iustus est, sicut ille iustus est; 
62N||3||8||308240	qui facit peccatum, ex Diabolo est, quoniam a principio Diabolus peccat. Propter hoc apparuit Filius Dei, ut dissolvat opera Diaboli. 
62N||3||9||308250	Omnis, qui natus est ex Deo, peccatum non facit, quoniam semen ipsius in eo manet; et non potest peccare, quoniam ex Deo natus est.
62N||3||10||308260	In hoc manifesti sunt filii Dei et filii Diaboli: omnis, qui non facit iustitiam, non est ex Deo, et qui non diligit fratrem suum.
62N||3||11||308270	Quoniam haec est annuntiatio, quam audistis ab initio, ut diligamus alterutrum. 
62N||3||12||308280	Non sicut Cain: ex Maligno erat et occidit fratrem suum. Et propter quid occidit eum? Quoniam opera eius maligna erant, fratris autem eius iusta.
62N||3||13||308290	Nolite mirari, fratres, si odit vos mundus. 
62N||3||14||308300	Nos scimus quoniam transivimus de morte in vitam, quoniam diligimus fratres; qui non diligit, manet in morte. 
62N||3||15||308310	Omnis, qui odit fratrem suum, homicida est, et scitis quoniam omnis homicida non habet vitam aeternam in semetipso manentem.
62N||3||16||308320	In hoc novimus caritatem, quoniam ille pro nobis animam suam posuit; et nos debemus pro fratribus animas ponere. 
62N||3||17||308330	Qui habuerit substantiam mundi et viderit fratrem suum necesse habere et clauserit viscera sua ab eo, quomodo caritas Dei manet in eo? 
62N||3||18||308340	Filioli, non diligamus verbo nec lingua sed in opere et veritate. 
62N||3||19||308350	In hoc cognoscemus quoniam ex veritate sumus, et in conspectu eius placabimus corda nostra, 
62N||3||20||308360	quoniam si reprehenderit nos cor, maior est Deus corde nostro et cognoscit omnia. 
62N||3||21||308370	Carissimi, si cor nostrum non reprehenderit nos, fiduciam habemus ad Deum 
62N||3||22||308380	et, quodcumque petierimus, accipimus ab eo, quoniam mandata eius custodimus et ea, quae sunt placita coram eo, facimus.
62N||3||23||308390	Et hoc est mandatum eius, ut credamus nomini Filii eius Iesu Christi et diligamus alterutrum, sicut dedit mandatum nobis. 
62N||3||24||308400	Et, qui servat mandata eius, in ipso manet, et ipse in eo; et in hoc cognoscimus quoniam manet in nobis, ex Spiritu, quem nobis dedit.
62N||4||1||308410	Carissimi, nolite omni spiritui credere, sed probate spiritus si ex Deo sint, quoniam multi pseudoprophetae prodierunt in mundum. 
62N||4||2||308420	In hoc cognoscitis Spiritum Dei: omnis spiritus, qui confitetur Iesum Christum in carne venisse, ex Deo est. 
62N||4||3||308430	Et omnis spiritus, qui non confitetur Iesum, ex Deo non est; et hoc est antichristi, quod audistis quoniam venit, et nunc iam in mundo est. 
62N||4||4||308440	Vos ex Deo estis, filioli, et vicistis eos, quoniam maior est, qui in vobis est, quam qui in mundo. 
62N||4||5||308450	Ipsi ex mundo sunt; ideo ex mundo loquuntur, et mundus eos audit. 
62N||4||6||308460	Nos ex Deo sumus. Qui cognoscit Deum, audit nos; qui non est ex Deo, non audit nos. Ex hoc cognoscimus Spiritum veritatis et spiritum erroris.
62N||4||7||308470	Carissimi, diligamus invicem, quoniam caritas ex Deo est; et omnis, qui diligit, ex Deo natus est et cognoscit Deum. 
62N||4||8||308480	Qui non diligit, non cognovit Deum, quoniam Deus caritas est. 
62N||4||9||308490	In hoc apparuit caritas Dei in nobis, quoniam Filium suum unigenitum misit Deus in mundum, ut vivamus per eum. 
62N||4||10||308500	In hoc est caritas, non quasi nos dilexerimus Deum, sed quoniam ipse dilexit nos et misit Filium suum propitiationem pro peccatis nostris.
62N||4||11||308510	Carissimi, si sic Deus dilexit nos, et nos debemus alterutrum diligere. 
62N||4||12||308520	Deum nemo vidit umquam; si diligamus invicem, Deus in nobis manet, et caritas eius in nobis consummata est. 
62N||4||13||308530	In hoc cognoscimus quoniam in ipso manemus, et ipse in nobis, quoniam de Spiritu suo dedit nobis. 
62N||4||14||308540	Et nos vidimus et testificamur quoniam Pater misit Filium salvatorem mundi. 
62N||4||15||308550	Quisque confessus fuerit: “ Iesus est Filius Dei ”, Deus in ipso manet, et ipse in Deo. 
62N||4||16||308560	Et nos, qui credidimus, novimus caritatem, quam habet Deus in nobis. Deus caritas est; et, qui manet in caritate, in Deo manet, et Deus in eo manet.
62N||4||17||308570	In hoc consummata est caritas nobiscum, ut fiduciam habeamus in die iudicii; quia sicut ille est, et nos sumus in hoc mundo. 
62N||4||18||308580	Timor non est in caritate, sed perfecta caritas foras mittit timorem, quoniam timor poenam habet; qui autem timet, non est consummatus in caritate.
62N||4||19||308590	Nos diligimus, quoniam ipse prior dilexit nos. 
62N||4||20||308600	Si quis dixerit: “ Diligo Deum ”, et fratrem suum oderit, mendax est; qui enim non diligit fratrem suum, quem videt, Deum, quem non videt, non potest diligere. 
62N||4||21||308610	Et hoc mandatum habemus ab eo, ut, qui diligit Deum, diligat et fratrem suum.
62N||5||1||308620	Omnis, qui credit quoniam Iesus est Christus, ex Deo natus est; et omnis, qui diligit Deum, qui genuit, diligit et eum, qui natus est ex eo. 
62N||5||2||308630	In hoc cognoscimus quoniam diligimus natos Dei, cum Deum diligamus et mandata eius faciamus. 
62N||5||3||308640	Haec est enim caritas Dei, ut mandata eius servemus; et mandata eius gravia non sunt, 
62N||5||4||308650	quoniam omne, quod natum est ex Deo, vincit mundum; et haec est victoria, quae vicit mundum: fides nostra.
62N||5||5||308660	Quis est qui vincit mundum, nisi qui credit quoniam Iesus est Filius Dei? 
62N||5||6||308670	Hic est, qui venit per aquam et sanguinem, Iesus Christus; non in aqua solum sed in aqua et in sanguine. Et Spiritus est, qui testificatur, quoniam Spiritus est veritas. 
62N||5||7||308680	Quia tres sunt, qui testificantur: 
62N||5||8||308690	Spiritus et aqua et sanguis; et hi tres in unum sunt. 
62N||5||9||308700	Si testimonium hominum accipimus, testimonium Dei maius est, quoniam hoc est testimonium Dei, quia testificatus est de Filio suo.
62N||5||10||308710	Qui credit in Filium Dei, habet testimonium in se. Qui non credit Deo, mendacem facit eum, quoniam non credidit in testimonium, quod testificatus est Deus de Filio suo. 
62N||5||11||308720	Et hoc est testimonium, quoniam vitam aeternam dedit nobis Deus, et haec vita in Filio eius est. 
62N||5||12||308730	Qui habet Filium, habet vitam; qui non habet Filium Dei, vitam non habet.
62N||5||13||308740	Haec scripsi vobis, ut sciatis quoniam vitam habetis aeternam, qui creditis in nomen Filii Dei.
62N||5||14||308750	Et haec est fiducia, quam habemus ad eum, quia si quid petierimus secundum voluntatem eius, audit nos. 
62N||5||15||308760	Et si scimus quoniam audit nos, quidquid petierimus, scimus quoniam habemus petitiones, quas postulavimus ab eo.
62N||5||16||308770	Si quis videt fratrem suum peccare peccatum non ad mortem, petet, et dabit ei Deus vitam, peccantibus non ad mortem. Est peccatum ad mortem; non pro illo dico, ut roget. 
62N||5||17||308780	Omnis iniustitia peccatum est, et est peccatum non ad mortem.
62N||5||18||308790	Scimus quoniam omnis, qui natus est ex Deo, non peccat, sed ille, qui genitus est ex Deo, conservat eum, et Malignus non tangit eum. 
62N||5||19||308800	Scimus quoniam ex Deo sumus, et mundus totus in Maligno positus est. 
62N||5||20||308810	Et scimus quoniam Filius Dei venit et dedit nobis sensum, ut cognoscamus eum, qui verus est; et sumus in eo, qui verus est, in Filio eius Iesu Christo. Hic est qui verus est, Deus et vita aeterna. 
62N||5||21||308820	Filioli, custodite vos a simulacris!
63N||1||1||308830	Presbyter electae dominae et filiis eius, quos ego diligo in veritate, et non ego solus, sed et omnes, qui noverunt veritatem, 
63N||1||2||308840	propter veritatem, quae permanet in nobis et nobiscum erit in sempiternum. 
63N||1||3||308850	Erit nobiscum gratia, misericordia, pax a Deo Patre et a Iesu Christo, Filio Patris, in veritate et caritate.
63N||1||4||308860	Gavisus sum valde, quoniam inveni de filiis tuis ambulantes in veritate, sicut mandatum accepimus a Patre. 
63N||1||5||308870	Et nunc rogo te, domina, non tamquam mandatum novum scribens tibi, sed quod habuimus ab initio, ut diligamus alterutrum. 
63N||1||6||308880	Et haec est caritas, ut ambulemus secundum mandata eius; hoc mandatum est, quemadmodum audistis ab initio, ut in eo ambuletis.
63N||1||7||308890	Quoniam multi seductores prodierunt in mundum, qui non confitentur Iesum Christum venientem in carne; hic est seductor et antichristus. 
63N||1||8||308900	Videte vosmetipsos, ne perdatis, quae operati estis, sed ut mercedem plenam accipiatis. 
63N||1||9||308910	Omnis, qui ultra procedit et non manet in doctrina Christi, Deum non habet; qui permanet in doctri na, hic et Patrem et Filium habet. 
63N||1||10||308920	Si quis venit ad vos et hanc doctrinam non affert, nolite accipere eum in domum nec “ Ave ” ei dixeritis; 
63N||1||11||308930	qui enim dicit illi: “ Ave ”, communicat operibus illius malignis.
63N||1||12||308940	Plura habens vobis scribere, nolui per chartam et atramentum; spero enim me futurum apud vos, et os ad os loqui, ut gaudium nostrum plenum sit.
63N||1||13||308950	Salutant te filii sororis tuae electae.
64N||1||1||308960	Presbyter Gaio carissimo, quem ego diligo in veritate.
64N||1||2||308970	Carissime, in omnibus exopto prospere te agere et valere, sicut prospere agit anima tua. 
64N||1||3||308980	Nam gavisus sum valde, venientibus fratribus et testimonium perhibentibus veritati tuae, quomodo tu in veritate ambules. 
64N||1||4||308990	Maius horum non habeo gaudium, quam ut audiam filios meos in veritate ambulare.
64N||1||5||309000	Carissime, fideliter facis, quidquid operaris in fratres et hoc in peregrinos, 
64N||1||6||309010	qui testimonium reddiderunt caritati tuae in conspectu ecclesiae. Bene facies subveniens illis in via digne Deo; 
64N||1||7||309020	pro nomine enim profecti sunt, nihil accipientes a gentilibus. 
64N||1||8||309030	Nos ergo debemus sublevare huiusmodi, ut cooperatores simus veritatis.
64N||1||9||309040	Scripsi aliquid ecclesiae; sed is qui amat primatum gerere in eis, Diotrephes, non recipit nos. 
64N||1||10||309050	Propter hoc, si venero, commonebo eius opera, quae facit verbis malignis garriens in nos; et quasi non ei ista sufficiant, nec ipse suscipit fratres et eos, qui cu piunt, prohibet et de ecclesia eicit.
64N||1||11||309060	Carissime, noli imitari malum, sed quod bonum est. Qui benefacit, ex Deo est; qui malefacit, non vidit Deum.
64N||1||12||309070	Demetrio testimonium redditur ab omnibus et ab ipsa veritate; sed et nos testimonium perhibemus, et scis quoniam testimonium nostrum verum est.
64N||1||13||309080	Multa habui scribere tibi, sed nolo per atramentum et calamum scribere tibi; 
64N||1||14||309090	spero autem protinus te videre, et os ad os loquemur.
64N||1||15||309100	Pax tibi. Salutant te amici. Saluta amicos nominatim.
65N||1||1||309110	Iudas Iesu Christi servus, frater autem Iacobi, his qui sunt vocati, in Deo Patre dilecti et Christo Iesu conservati: 
65N||1||2||309120	misericordia vobis et pax et caritas adimpleatur.
65N||1||3||309130	Carissimi, omnem sollicitudinem faciens scribendi vobis de communi nostra salute, necesse habui scribere vobis, deprecans certare pro semel tradita sanctis fide. 
65N||1||4||309140	Subintroierunt enim quidam homines, qui olim praescripti sunt in hoc iudicium, impii, Dei nostri gratiam transferentes in luxuriam, et solum Dominatorem et Dominum nostrum Iesum Christum negantes.
65N||1||5||309150	Commonere autem vos volo, scientes vos omnia, quoniam Dominus semel populum de terra Aegypti salvans, secundo eos, qui non crediderunt, perdidit; 
65N||1||6||309160	angelos vero, qui non servaverunt suum principatum, sed dereliquerunt suum domicilium, in iudicium magni diei vinculis aeternis sub caligine reservavit. 
65N||1||7||309170	Sicut Sodoma et Gomorra et finitimae civitates, simili modo exfornicatae et abeuntes post carnem alteram, factae sunt exemplum, ignis aeterni poenam sustinentes.
65N||1||8||309180	Similiter vero et hi somniantes carnem quidem maculant, dominationem autem spernunt, glorias autem blasphemant. 
65N||1||9||309190	Cum Michael archangelus cum Diabolo disputans altercaretur de Moysis corpore, non est ausus iudicium inferre blasphemiae, sed dixit: “ Increpet te Dominus! ”. 
65N||1||10||309200	Hi autem, quaecumque quidem ignorant, blasphemant; quaecumque autem naturaliter tamquam muta animalia norunt, in his corrumpuntur. 
65N||1||11||309210	Vae illis, quia via Cain abierunt et errore Balaam mercede effusi sunt et contradictione Core perierunt! 
65N||1||12||309220	Hi sunt in agapis vestris maculae, convivantes sine timore, semetipsos pascentes; nubes sine aqua, quae a ventis circumferuntur; arbores autumnales infructuosae bis mortuae, eradicatae; 
65N||1||13||309230	fluctus feri maris despumantes suas confusiones; sidera errantia, quibus procella tenebrarum in aeternum servata est.
65N||1||14||309240	Prophetavit autem et his septimus ab Adam Henoch dicens: “ Ecce venit Dominus in sanctis milibus suis 
65N||1||15||309250	facere iudicium contra omnes et arguere omnem animam de omnibus operibus impietatis eorum, quibus impie egerunt, et de omnibus duris, quae locuti sunt contra eum peccatores impii ”. 
65N||1||16||309260	Hi sunt murmuratores, querelosi, secundum concupiscentias suas ambulantes, et os illorum loquitur superba, mirantes personas quaestus causa.
65N||1||17||309270	Vos autem, carissimi, memores estote verborum, quae praedicta sunt ab apostolis Domini nostri Iesu Christi, 
65N||1||18||309280	quoniam dicebant vobis: “ In novissimo tempore venient illusores, secundum suas concupiscentias ambulantes impietatum”. 
65N||1||19||309290	Hi sunt qui segregant, animales, Spiritum non habentes.
65N||1||20||309300	Vos autem, carissimi, superaedificantes vosmetipsos sanctissimae vestrae fidei, in Spiritu Sancto orantes, 
65N||1||21||309310	ipsos vos in dilectione Dei servate, exspectantes misericordiam Domini nostri Iesu Christi in vitam aeternam. 
65N||1||22||309320	Et his quidem miseremini disputantibus; 
65N||1||23||309330	illos vero salvate de igne rapientes; aliis autem miseremini in timore, odientes et eam, quae carnalis est, maculatam tunicam.
65N||1||24||309340	Ei autem, qui potest vos conservare sine peccato et constituere ante conspectum gloriae suae immaculatos in exsultatione, 
65N||1||25||309350	soli Deo salvatori nostro per Iesum Christum Dominum nostrum gloria, magnificentia, imperium et potestas ante omne saeculum et nunc et in omnia saecula. Amen.
66N||1||1||309360	Apocalypsis Iesu Christi, quam dedit illi Deus palam facere ser vis suis, quae oportet fieri cito, et significavit mittens per angelum suum servo suo Ioanni, 
66N||1||2||309370	qui testificatus est verbum Dei et testimonium Iesu Christi, quaecumque vidit. 
66N||1||3||309380	Beatus, qui legit et qui audiunt verba prophetiae et servant ea, quae in ea scripta sunt; tempus enim prope est.
66N||1||4||309390	Ioannes septem ecclesiis, quae sunt in Asia: Gratia vobis et pax ab eo, qui est et qui erat et qui venturus est, et a septem spiritibus, qui in conspectu throni eius sunt, 
66N||1||5||309400	et ab Iesu Christo, qui est testis fidelis, primogenitus mortuorum et princeps regum terrae. Ei, qui diligit nos et solvit nos a peccatis nostris in sanguine suo 
66N||1||6||309410	et fecit nos regnum, sacerdotes Deo et Patri suo, ipsi gloria et imperium in saecula saeculorum. Amen.
66N||1||7||309420	Ecce venit cum nubibus, et videbit eum omnis oculus et qui eum pupugerunt, et plangent se super eum omnes tribus terrae. Etiam, amen.
66N||1||8||309430	Ego sum Alpha et Omega, dicit Dominus Deus, qui est et qui erat et qui venturus est, Omnipotens.
66N||1||9||309440	Ego Ioannes, frater vester et particeps in tribulatione et regno et patientia in Iesu, fui in insula, quae appellatur Patmos, propter verbum Dei et testimonium Iesu. 
66N||1||10||309450	Fui in spiritu in dominica die et audivi post me vocem magnam tamquam tubae 
66N||1||11||309460	dicentis: “ Quod vides, scribe in libro et mitte septem ecclesiis: Ephesum et Smyrnam et Pergamum et Thyatiram et Sardis et Philadelphiam et Laodiciam ”. 
66N||1||12||309470	Et conversus sum, ut viderem vocem, quae loquebatur mecum; et conversus vidi septem candelabra aurea 
66N||1||13||309480	et in medio candelabrorum quasi Filium hominis, vestitum podere et praecinctum ad mamillas zonam auream; 
66N||1||14||309490	caput autem eius et capilli erant candidi tamquam lana alba, tamquam nix, et oculi eius velut flamma ignis, 
66N||1||15||309500	et pedes eius similes orichalco sicut in camino ardenti, et vox illius tamquam vox aquarum multarum, 
66N||1||16||309510	et habebat in dextera manu sua stellas septem, et de ore eius gladius anceps acutus exibat, et facies eius sicut sol lucet in virtute sua.
66N||1||17||309520	Et cum vidissem eum, cecidi ad pedes eius tamquam mortuus; et posuit dexteram suam super me dicens: “ Noli timere! Ego sum primus et novissimus, 
66N||1||18||309530	et vivens et fui mortuus et ecce sum vivens in saecula saeculorum et habeo claves mortis et inferni. 
66N||1||19||309540	Scribe ergo, quae vidisti et quae sunt et quae oportet fieri post haec. 
66N||1||20||309550	Mysterium septem stellarum, quas vidisti ad dexteram meam, et septem candelabra aurea: septem stellae, angeli sunt septem ecclesiarum; et candelabra septem, septem ecclesiae sunt.
66N||2||1||309560	Angelo ecclesiae, quae est Ephesi, scribe: Haec dicit, qui tenet septem stellas in dextera sua, qui ambulat in medio septem candelabrorum aureorum: 
66N||2||2||309570	Scio opera tua et laborem et patientiam tuam, et quia non potes sustinere malos et tentasti eos, qui se dicunt apostolos et non sunt, et invenisti eos mendaces; 
66N||2||3||309580	et patientiam habes et sustinuisti propter nomen meum et non defecisti. 
66N||2||4||309590	Sed habeo adversus te quod caritatem tuam primam reliquisti. 
66N||2||5||309600	Memor esto itaque unde excideris, et age paenitentiam et prima opera fac; sin autem, venio tibi et movebo candelabrum tuum de loco suo, nisi paenitentiam egeris. 
66N||2||6||309610	Sed hoc habes, quia odisti facta Nicolaitarum, quae et ego odi.
66N||2||7||309620	Qui habet aurem, audiat quid Spiritus dicat ecclesiis. Vincenti dabo ei edere de ligno vitae, quod est in paradiso Dei.
66N||2||8||309630	Et angelo ecclesiae, quae est Smyrnae, scribe: Haec dicit Primus et Novissimus, qui fuit mortuus et vixit: 
66N||2||9||309640	Scio tribulationem tuam et paupertatem tuam — sed dives es — et blasphemiam ab his, qui se dicunt Iudaeos esse et non sunt, sed sunt synagoga Satanae. 
66N||2||10||309650	Nihil horum timeas, quae passurus es. Ecce missurus est Diabolus ex vobis in carcerem, ut tentemini, et habebitis tribulationem diebus decem. Esto fidelis usque ad mortem, et dabo tibi coronam vitae.
66N||2||11||309660	Qui habet aurem, audiat quid Spiritus dicat ecclesiis. Qui vicerit, non laedetur a morte secunda.
66N||2||12||309670	Et angelo ecclesiae, quae est Pergami, scribe: Haec dicit, qui habet romphaeam ancipitem acutam: 
66N||2||13||309680	Scio, ubi habitas, ubi thronus est Satanae, et tenes nomen meum et non negasti fidem meam et in diebus Antipas, testis meus fidelis, qui occisus est apud vos, ubi Satanas habitat. 
66N||2||14||309690	Sed habeo adversus te pauca, quia habes illic tenentes doctrinam Balaam, qui docebat Balac mittere scandalum coram filiis Israel, edere idolothyta et fornicari; 
66N||2||15||309700	ita habes et tu tenentes doctrinam Nicolaitarum similiter. 
66N||2||16||309710	Ergo paenitentiam age; si quo minus, venio tibi cito et pugnabo cum illis in gladio oris mei.
66N||2||17||309720	Qui habet aurem, audiat quid Spiritus dicat ecclesiis. Vincenti dabo ei de manna abscondito et dabo illi calculum candidum, et in calculo nomen novum scriptum, quod nemo scit, nisi qui accipit.
66N||2||18||309730	Et angelo ecclesiae, quae est Thyatirae, scribe: Haec dicit Filius Dei, qui habet oculos ut flammam ignis, et pedes eius similes orichalco: 
66N||2||19||309740	Novi opera tua et caritatem et fidem et ministerium et patientiam tuam et opera tua novissima plura prioribus. 
66N||2||20||309750	Sed habeo adversus te, quia permittis mulierem Iezabel, quae se dicit prophetissam, et docet et seducit servos meos fornicari et manducare idolothyta. 
66N||2||21||309760	Et dedi illi tempus, ut paenitentiam ageret, et non vult paeniteri a fornicatione sua. 
66N||2||22||309770	Ecce mitto eam in lectum et, qui moechantur cum ea, in tribulationem magnam, nisi paenitentiam egerint ab operibus eius. 
66N||2||23||309780	Et filios eius interficiam in morte, et scient omnes ecclesiae quia ego sum scrutans renes et corda, et dabo unicuique vestrum secundum opera vestra. 
66N||2||24||309790	Vobis autem dico ceteris, qui Thyatirae estis, quicumque non habent doctrinam hanc, qui non cognoverunt altitudines Satanae, quemadmodum dicunt, non mittam super vos aliud pondus; 
66N||2||25||309800	tamen id quod habetis, tenete, donec veniam. 
66N||2||26||309810	Et, qui vicerit et qui custodierit usque in finem opera mea, dabo illi potestatem super gentes,
66N||2||27||309820	et reget illas in virga ferrea, tamquam vasa fictilia confringentur,
66N||2||28||309830	sicut et ego accepi a Patre meo, et dabo illi stellam matutinam.
66N||2||29||309840	Qui habet aurem, audiat quid Spiritus dicat ecclesiis.
66N||3||1||309850	Et angelo ecclesiae, quae est Sardis, scribe: Haec dicit, qui habet septem spiritus Dei et septem stellas: Scio opera tua, quia nomen habes quod vivas, et mortuus es. 
66N||3||2||309860	Esto vigilans et confirma cetera, quae moritura erant, non enim invenio opera tua plena coram Deo meo; 
66N||3||3||309870	in mente ergo habe qualiter acceperis et audieris, et serva et paenitentiam age. Si ergo non vigilaveris, veniam tamquam fur, et nescies qua hora veniam ad te. 
66N||3||4||309880	Sed habes pauca nomina in Sardis, qui non inquinaverunt vestimenta sua et ambulabunt mecum in albis, quia digni sunt. 
66N||3||5||309890	Qui vicerit, sic vestietur vestimentis albis, et non delebo nomen eius de libro vitae et confitebor nomen eius coram Patre meo et coram angelis eius.
66N||3||6||309900	Qui habet aurem, audiat quid Spiritus dicat ecclesiis.
66N||3||7||309910	Et angelo ecclesiae, quae est Philadelphiae, scribe: Haec dicit Sanctus, Verus, qui habet clavem David, qui aperit, et nemo claudet; et claudit, et nemo aperit: 
66N||3||8||309920	Scio opera tua — ecce dedi coram te ostium apertum, quod nemo potest claudere — quia modicam habes virtutem, et servasti verbum meum et non negasti nomen meum. 
66N||3||9||309930	Ecce dabo de synagoga Satanae, qui dicunt se Iudaeos esse et non sunt, sed mentiuntur; ecce faciam illos, ut veniant et adorent ante pedes tuos et scient quia ego dilexi te. 
66N||3||10||309940	Quoniam servasti verbum patientiae meae, et ego te servabo ab hora tentationis, quae ventura est super orbem universum tentare habitantes in terra. 
66N||3||11||309950	Venio cito; tene quod habes, ut nemo accipiat coronam tuam. 
66N||3||12||309960	Qui vicerit, faciam illum columnam in templo Dei mei, et foras non egredietur amplius; et scribam super eum nomen Dei mei et nomen civitatis Dei mei, novae Ierusalem, quae descendit de caelo a Deo meo, et nomen meum novum.
66N||3||13||309970	Qui habet aurem, audiat quid Spiritus dicat ecclesiis.
66N||3||14||309980	Et angelo ecclesiae, quae est Laodiciae, scribe: Haec dicit Amen, testis fidelis et verus, principium creaturae Dei: 
66N||3||15||309990	Scio opera tua, quia neque frigidus es neque calidus. Utinam frigidus esses aut calidus! 
66N||3||16||310000	Sic quia tepidus es et nec calidus nec frigidus, incipiam te evomere ex ore meo. 
66N||3||17||310010	Quia dicis: “Dives sum et locupletatus et nullius egeo”, et nescis quia tu es miser et miserabilis et pauper et caecus et nudus, 
66N||3||18||310020	suadeo tibi emere a me aurum igne probatum, ut locuples fias et vestimentis albis induaris, et non appareat confusio nuditatis tuae, et collyrium ad inunguendum oculos tuos, ut videas. 
66N||3||19||310030	Ego, quos amo, arguo et castigo. Aemulare ergo et paenitentiam age. 
66N||3||20||310040	Ecce sto ad ostium et pulso. Si quis audierit vocem meam et aperuerit ianuam, introibo ad illum et cenabo cum illo, et ipse mecum. 
66N||3||21||310050	Qui vicerit, dabo ei sedere mecum in throno meo, sicut et ego vici et sedi cum Patre meo in throno eius.
66N||3||22||310060	Qui habet aurem, audiat quid Spiritus dicat ecclesiis ”.
66N||4||1||310070	Post haec vidi: et ecce ostium apertum in caelo, et vox prima, quam audivi, tamquam tubae loquentis mecum dicens: “ Ascende huc, et ostendam tibi, quae oportet fieri post haec ”. 
66N||4||2||310080	Statim fui in spiritu: et ecce thronus positus erat in caelo; et supra thronum sedens; 
66N||4||3||310090	et, qui sedebat, similis erat aspectu lapidi iaspidi et sardino; et iris erat in circuitu throni, aspectu similis smaragdo. 
66N||4||4||310100	Et in circuitu throni, viginti quattuor thronos, et super thronos viginti quattuor seniores sedentes, circumamictos vestimentis albis, et super capita eorum coronas aureas. 
66N||4||5||310110	Et de throno procedunt fulgura et voces et tonitrua; et septem lampades ignis ardentes ante thronum, quae sunt septem spiritus Dei; 
66N||4||6||310120	et in conspectu throni tamquam mare vitreum simile crystallo. Et in medio throni et in circuitu throni quattuor animalia, plena oculis ante et retro: 
66N||4||7||310130	et animal primum simile leoni, et secundum animal simile vitulo, et tertium animal habens faciem quasi hominis, et quartum animal simile aquilae volanti. 
66N||4||8||310140	Et quattuor animalia singula eorum habebant alas senas, in circuitu et intus plenae sunt oculis; et requiem non habent die et nocte dicentia: “ Sanctus, sanctus, sanctus Dominus, Deus omnipotens, qui erat et qui est et qui venturus est! ”. 
66N||4||9||310150	Et cum darent illa animalia gloriam et honorem et gratiarum actionem sedenti super thronum, viventi in saecula saeculorum, 
66N||4||10||310160	procidebant viginti quattuor seniores ante sedentem in throno et adorabant viventem in saecula saeculorum et mittebant coronas suas ante thronum dicentes:
66N||4||11||310170	“ Dignus es, Domine et Deus noster, accipere gloriam et honorem et virtutem, quia tu creasti omnia, et propter voluntatem tuam erant et creata sunt ”.
66N||5||1||310180	Et vidi in dextera sedentis super thronum librum scriptum intus et foris, signatum sigillis septem. 
66N||5||2||310190	Et vidi angelum fortem praedicantem voce magna: “ Quis est dignus aperire librum et solvere signacula eius? ”. 
66N||5||3||310200	Et nemo poterat in caelo neque in terra neque subtus terram aperire librum neque respicere illum. 
66N||5||4||310210	Et ego flebam multum, quoniam nemo dignus inventus est aperire librum nec respicere eum. 
66N||5||5||310220	Et unus de senioribus dicit mihi: “ Ne fleveris; ecce vicit leo de tribu Iudae, radix David, aperire librum et septem signacula eius ”.
66N||5||6||310230	Et vidi in medio throni et quattuor animalium et in medio seniorum Agnum stantem tamquam occisum, habentem cornua septem et oculos septem, qui sunt septem spiritus Dei missi in omnem terram. 
66N||5||7||310240	Et venit et accepit de dextera sedentis in throno. 
66N||5||8||310250	Et cum accepisset librum, quattuor animalia et viginti quattuor seniores ceciderunt coram Agno, habentes singuli citharas et phialas aureas plenas incensorum, quae sunt orationes sanctorum. 
66N||5||9||310260	Et cantant novum canticum dicentes: “ Dignus es accipere librum et aperire signacula eius, quoniam occisus es et redemisti Deo in sanguine tuo ex omni tribu et lingua et populo et natione;
66N||5||10||310270	et fecisti eos Deo nostro regnum et sacerdotes, et regnabunt super terram ”.
66N||5||11||310280	Et vidi et audivi vocem angelorum multorum in circuitu throni et animalium et seniorum, et erat numerus eorum myriades myriadum et milia milium, 
66N||5||12||310290	dicentium voce magna: “ Dignus est Agnus, qui occisus est, accipere virtutem et divitias et sapientiam et fortitudinem et honorem et gloriam et benedictionem ”.
66N||5||13||310300	Et omnem creaturam, quae in caelo est et super terram et sub terra et super mare et quae in eis omnia, audivi dicentes: “Sedenti super thronum et Agno benedictio et honor et gloria et potestas in saecula saeculorum ”.
66N||5||14||310310	Et quattuor animalia dicebant: “ Amen ”; et seniores ceciderunt et adoraverunt.
66N||6||1||310320	Et vidi, cum aperuisset Agnus unum de septem sigillis, et audi vi unum de quattuor animalibus dicens tamquam voce tonitrui: “ Veni ”. 
66N||6||2||310330	Et vidi: et ecce equus albus; et, qui sedebat super illum, habebat arcum, et data est ei corona, et exivit vincens et ut vinceret.
66N||6||3||310340	Et cum aperuisset sigillum secundum, audivi secundum animal dicens: “ Veni ”. 
66N||6||4||310350	Et exivit alius equus rufus; et, qui sedebat super illum, datum est ei, ut sumeret pacem de terra, et ut invicem se interficiant; et datus est illi gladius magnus.
66N||6||5||310360	Et cum aperuisset sigillum tertium, audivi tertium animal dicens: “ Veni ”. Et vidi: et ecce equus niger; et, qui sedebat super eum, habebat stateram in manu sua. 
66N||6||6||310370	Et audivi tamquam vocem in medio quattuor animalium dicentem: “ Bilibris tritici denario, et tres bilibres hordei denario; et oleum et vinum ne laeseris ”.
66N||6||7||310380	Et cum aperuisset sigillum quartum, audivi vocem quarti animalis dicentis: “ Veni ”. 
66N||6||8||310390	Et vidi: et ecce equus pallidus; et, qui sedebat desuper, nomen illi Mors, et Infernus sequebatur eum; et data est illis potestas super quartam partem terrae interficere gladio et fame et morte et a bestiis terrae.
66N||6||9||310400	Et cum aperuisset quintum sigillum, vidi subtus altare animas interfectorum propter verbum Dei et propter testimonium, quod habebant. 
66N||6||10||310410	Et clamaverunt voce magna dicentes: “ Usquequo, Domine, sanctus et verus, non iudicas et vindicas sanguinem nostrum de his, qui habitant in terra? ”.
66N||6||11||310420	Et datae sunt illis singulae stolae albae; et dictum est illis, ut requiescant tempus adhuc modicum, donec impleantur et conservi eorum et fratres eorum, qui interficiendi sunt sicut et illi.
66N||6||12||310430	Et vidi, cum aperuisset sigillum sextum, et terraemotus factus est magnus, et sol factus est niger tamquam saccus cilicinus, et luna tota facta est sicut sanguis, 
66N||6||13||310440	et stellae caeli ceciderunt in terram, sicut ficus mittit grossos suos, cum vento magno movetur, 
66N||6||14||310450	et caelum recessit sicut liber involutus, et omnis mons et insula de locis suis motae sunt. 
66N||6||15||310460	Et reges terrae et magnates et tribuni et divites et fortes et omnis servus et liber absconderunt se in speluncis et in petris montium; 
66N||6||16||310470	et dicunt montibus et petris: “ Cadite super nos et abscondite nos a facie sedentis super thronum et ab ira Agni, 
66N||6||17||310480	quoniam venit dies magnus irae ipsorum, et quis poterit stare? ”.
66N||7||1||310490	Post haec vidi quattuor angelos stantes super quattuor angulos terrae tenentes quattuor ventos terrae, ne flaret ventus super terram neque super mare neque in ullam arborem. 
66N||7||2||310500	Et vidi alterum angelum ascendentem ab ortu solis, habentem sigillum Dei vivi; et clamavit voce magna quattuor angelis, quibus datum est nocere terrae et mari, 
66N||7||3||310510	dicens: “ Nolite nocere terrae neque mari neque arboribus, quoadusque signemus servos Dei nostri in frontibus eorum ”. 
66N||7||4||310520	Et audivi numerum signatorum, centum quadraginta quattuor milia signati ex omni tribu filiorum Israel: 
66N||7||5||310530	ex tribu Iudae duodecim milia signati, ex tribu Ruben duodecim milia, ex tribu Gad duodecim milia, 
66N||7||6||310540	ex tribu Aser duodecim milia, ex tribu Nephthali duodecim milia, ex tribu Manasse duodecim milia, 
66N||7||7||310550	ex tribu Simeon duodecim milia, ex tribu Levi duodecim milia, ex tribu Issachar duodecim milia, 
66N||7||8||310560	ex tribu Zabulon duodecim milia, ex tribu Ioseph duodecim milia, ex tribu Beniamin duodecim milia signati.
66N||7||9||310570	Post haec vidi: et ecce turba magna, quam dinumerare nemo poterat, ex omnibus gentibus et tribubus et populis et linguis stantes ante thronum et in conspectu Agni, amicti stolis albis, et palmae in manibus eorum; 
66N||7||10||310580	et clamant voce magna dicentes: “ Salus Deo nostro, qui sedet super thronum, et Agno ”.
66N||7||11||310590	Et omnes angeli stabant in circuitu throni et seniorum et quattuor animalium, et ceciderunt in conspectu throni in facies suas et adoraverunt Deum 
66N||7||12||310600	dicentes: “ Amen! Benedictio et gloria et sapientia et gratiarum actio et honor et virtus et fortitudo Deo nostro in saecula saeculorum. Amen ”.
66N||7||13||310610	Et respondit unus de senioribus dicens mihi: “ Hi, qui amicti sunt stolis albis, qui sunt et unde venerunt? ”. 
66N||7||14||310620	Et dixi illi: “ Domine mi, tu scis ”. Et dixit mihi: “ Hi sunt qui veniunt de tribulatione magna et laverunt stolas suas et dealbaverunt eas in sanguine Agni. 
66N||7||15||310630	Ideo sunt ante thronum Dei et serviunt ei die ac nocte in templo eius; et, qui sedet in throno, habitabit super illos. 
66N||7||16||310640	Non esurient amplius neque sitient amplius, neque cadet super illos sol neque ullus aestus, 
66N||7||17||310650	quoniam Agnus, qui in medio throni est, pascet illos et deducet eos ad vitae fontes aquarum, et absterget Deus omnem lacrimam ex oculis eorum ”.
66N||8||1||310660	Et cum aperuisset sigillum septimum, factum est silentium in caelo quasi media hora. 
66N||8||2||310670	Et vidi septem angelos, qui stant in conspectu Dei, et datae sunt illis septem tubae. 
66N||8||3||310680	Et alius angelus venit et stetit ante altare habens turibulum aureum, et data sunt illi incensa multa, ut daret orationibus sanctorum omnium super altare aureum, quod est ante thronum. 
66N||8||4||310690	Et ascendit fumus incensorum de orationibus sanctorum de manu angeli coram Deo. 
66N||8||5||310700	Et accepit angelus turibulum et implevit illud de igne altaris et misit in terram; et facta sunt tonitrua et voces et fulgura et terraemotus.
66N||8||6||310710	Et septem angeli, qui habebant septem tubas, paraverunt se, ut tuba canerent.
66N||8||7||310720	Et primus tuba cecinit. Et facta est grando et ignis mixta in sanguine, et missum est in terram: et tertia pars terrae combusta est, et tertia pars arborum combusta est, et omne fenum viride combustum est.
66N||8||8||310730	Et secundus angelus tuba cecinit. Et tamquam mons magnus igne ardens missus est in mare: et facta est tertia pars maris sanguis, 
66N||8||9||310740	et mortua est tertia pars creaturarum, quae in mari sunt, quae habent animas, et tertia pars navium interiit.
66N||8||10||310750	Et tertius angelus tuba cecinit. Et cecidit de caelo stella magna ardens tamquam facula et cecidit super tertiam partem fluminum et super fontes aquarum. 
66N||8||11||310760	Et nomen stellae dicitur Absinthius. Et facta est tertia pars aquarum in absinthium, et multi hominum mortui sunt de aquis, quia amarae factae sunt.
66N||8||12||310770	Et quartus angelus tuba cecinit. Et percussa est tertia pars solis et tertia pars lunae et tertia pars stellarum, ut obscuraretur tertia pars eorum, et diei non luceret pars tertia, et nox similiter.
66N||8||13||310780	Et vidi et audivi unam aquilam volantem per medium caelum dicentem voce magna: “ Vae, vae, vae habitantibus in terra de ceteris vocibus tubae trium angelorum, qui tuba canituri sunt!”.
66N||9||1||310790	Et quintus angelus tuba cecinit. Et vidi stellam de caelo cecidis se in terram, et data est illi clavis putei abyssi. 
66N||9||2||310800	Et aperuit puteum abyssi, et ascendit fumus ex puteo sicut fumus fornacis magnae; et obscuratus est sol et aer de fumo putei. 
66N||9||3||310810	Et de fumo exierunt locustae in terram, et data est illis potestas, sicut habent potestatem scorpiones terrae. 
66N||9||4||310820	Et dictum est illis, ne laederent fenum terrae neque omne viride neque omnem arborem, nisi tantum homines, qui non habent signum Dei in frontibus. 
66N||9||5||310830	Et datum est illis, ne occiderent eos, sed ut cruciarentur mensibus quinque; et cruciatus eorum ut cruciatus scorpii, cum percutit hominem. 
66N||9||6||310840	Et in diebus illis quaerent homines mortem et non invenient eam; et desiderabunt mori, et fugit mors ab ipsis.
66N||9||7||310850	Et similitudines locustarum similes equis paratis in proelium, et super capita earum tamquam coronae similes auro, et facies earum sicut facies hominum; 
66N||9||8||310860	et habebant capillos sicut capillos mulierum, et dentes earum sicut leonum erant, 
66N||9||9||310870	et habebant loricas sicut loricas ferreas, et vox alarum earum sicut vox curruum equorum multorum currentium in bellum. 
66N||9||10||310880	Et habent caudas similes scorpionibus et aculeos, et in caudis earum potestas earum nocere hominibus mensibus quinque. 
66N||9||11||310890	Habent super se regem angelum abyssi, cui nomen Hebraice Abaddon et Graece nomen habet Apollyon.
66N||9||12||310900	Vae unum abiit. Ecce veniunt adhuc duo vae post haec.
66N||9||13||310910	Et sextus angelus tuba cecinit. Et audivi vocem unam ex cornibus altaris aurei, quod est ante Deum, 
66N||9||14||310920	dicentem sexto angelo, qui habebat tubam: “ Solve quattuor angelos, qui alligati sunt super flumen magnum Euphraten ”. 
66N||9||15||310930	Et soluti sunt quattuor angeli, qui parati erant in horam et diem et mensem et annum, ut occiderent tertiam partem hominum. 
66N||9||16||310940	Et numerus equestris exercitus vicies milies dena milia; audivi numerum eorum. 
66N||9||17||310950	Et ita vidi equos in visione et, qui sedebant super eos, habentes loricas igneas et hyacinthinas et sulphureas; et capita equorum erant tamquam capita leonum, et de ore ipsorum procedit ignis et fumus et sulphur. 
66N||9||18||310960	Ab his tribus plagis occisa est tertia pars hominum, de igne et fumo et sulphure, quod procedebat ex ore ipsorum. 
66N||9||19||310970	Potestas enim equorum in ore eorum est et in caudis eorum; nam caudae illorum similes serpentibus habentes capita, et in his nocent.
66N||9||20||310980	Et ceteri homines, qui non sunt occisi in his plagis neque paenitentiam egerunt de operibus manuum suarum, ut non adorarent daemonia et simulacra aurea et argentea et aerea et lapidea et lignea, quae neque videre possunt neque audire neque ambulare, 
66N||9||21||310990	et non egerunt paenitentiam ab homicidiis suis neque a veneficiis suis neque a fornicatione sua neque a furtis suis.
66N||10||1||311000	Et vidi alium angelum for tem descendentem de caelo amictum nube, et iris super caput, et facies eius erat ut sol, et pedes eius tamquam columnae ignis; 
66N||10||2||311010	et habebat in manu sua libellum apertum. Et posuit pedem suum dexterum supra mare, sinistrum autem super terram, 
66N||10||3||311020	et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas. 
66N||10||4||311030	Et cum locuta fuissent septem tonitrua, scripturus eram; et audivi vocem de caelo dicentem: “ Signa, quae locuta sunt septem tonitrua, et noli ea scribere ”.
66N||10||5||311040	Et angelus, quem vidi stantem supra mare et supra terram, levavit manum suam dexteram ad caelum 
66N||10||6||311050	et iuravit per Viventem in saecula saeculorum, qui creavit caelum et ea, quae in illo sunt, et terram et ea, quae in ea sunt, et mare et ea, quae in eo sunt: “ Tempus amplius non erit, 
66N||10||7||311060	sed in diebus vocis septimi angeli, cum coeperit tuba canere, et consummatum est mysterium Dei, sicut evangelizavit servis suis prophetis ”.
66N||10||8||311070	Et vox, quam audivi de caelo, iterum loquentem mecum et dicentem: “ Vade, accipe librum apertum de manu angeli stantis supra mare et supra terram ”. 
66N||10||9||311080	Et abii ad angelum dicens ei, ut daret mihi libellum. Et dicit mihi: “ Accipe et devora illum; et faciet amaricare ventrem tuum, sed in ore tuo erit dulcis tamquam mel ”. 
66N||10||10||311090	Et accepi libellum de manu angeli et devoravi eum, et erat in ore meo tamquam mel dulcis; et cum devorassem eum, amaricatus est venter meus. 
66N||10||11||311100	Et dicunt mihi: “ Oportet te iterum prophetare super populis et gentibus et linguis et regibus multis ”.
66N||11||1||311110	Et datus est mihi calamus similis virgae dicens: “ Surge et metire templum Dei et altare et adorantes in eo. 
66N||11||2||311120	Atrium autem, quod est foris templum, eice foras et ne metiaris illud, quoniam datum est gentibus, et civitatem sanctam calcabunt mensibus quadraginta duobus. 
66N||11||3||311130	Et dabo duobus testibus meis, et prophetabunt diebus mille ducentis sexaginta amicti saccis ”. 
66N||11||4||311140	Hi sunt duae olivae et duo candelabra in conspectu Domini terrae stantes. 
66N||11||5||311150	Et si quis eis vult nocere, ignis exit de ore illorum et devorat inimicos eorum; et si quis voluerit eos laedere, sic oportet eum occidi. 
66N||11||6||311160	Hi habent potestatem claudendi caelum, ne pluat pluvia diebus prophetiae ipsorum; et potestatem habent super aquas convertendi eas in sanguinem et percutere terram omni plaga, quotienscumque voluerint. 
66N||11||7||311170	Et cum finierint testimonium suum, bestia, quae ascendit de abysso, faciet adversus illos bellum et vincet eos et occidet illos. 
66N||11||8||311180	Et corpus eorum in platea civitatis magnae, quae vocatur spiritaliter Sodoma et Aegyptus, ubi et Dominus eorum crucifixus est; 
66N||11||9||311190	et vident de populis et tribubus et linguis et gentibus corpus eorum per tres dies et dimidium, et corpora eorum non sinunt poni in monumento. 
66N||11||10||311200	Et inhabitantes terram gaudent super illis et iucundantur et munera mittent invicem, quoniam hi duo prophetae cruciaverunt eos, qui inhabitant super terram.
66N||11||11||311210	Et post dies tres et dimidium spiritus vitae a Deo intravit in eos, et steterunt super pedes suos; et timor magnus cecidit super eos, qui videbant eos. 
66N||11||12||311220	Et audierunt vocem magnam de caelo dicentem illis: “ Ascendite huc ”; et ascenderunt in caelum in nube, et viderunt illos inimici eorum. 
66N||11||13||311230	Et in illa hora factus est terraemotus magnus, et decima pars civitatis cecidit, et occisi sunt in terraemotu nomina hominum septem milia, et reliqui in timorem sunt missi et dederunt gloriam Deo caeli.
66N||11||14||311240	Vae secundum abiit; ecce vae tertium venit cito.
66N||11||15||311250	Et septimus angelus tuba cecinit, et factae sunt voces magnae in caelo dicentes: “ Factum est regnum huius mundi Domini nostri et Christi eius, et regnabit in saecula saeculorum ”.
66N||11||16||311260	Et viginti quattuor seniores, qui in conspectu Dei sedent in thronis suis, ceciderunt super facies suas et adoraverunt Deum 
66N||11||17||311270	dicentes: “ Gratias agimus tibi, Domine, Deus omnipotens, qui es et qui eras, quia accepisti virtutem tuam magnam et regnasti.
66N||11||18||311280	Et iratae sunt gentes, et advenit ira tua, et tempus mortuorum iudicari et reddere mercedem servis tuis prophetis et sanctis et timentibus nomen tuum, pusillis et magnis, et exterminare eos, qui exterminant terram ”.
66N||11||19||311290	Et apertum est templum Dei in caelo, et visa est arca testamenti eius in templo eius; et facta sunt fulgura et voces et terraemotus et grando magna.
66N||12||1||311300	Et signum magnum appa ruit in caelo: mulier amicta sole, et luna sub pedibus eius, et super caput eius corona stellarum duodecim; 
66N||12||2||311310	et in utero habens, et clamat parturiens et cruciatur, ut pariat. 
66N||12||3||311320	Et visum est aliud signum in caelo: et ecce draco rufus magnus, habens capita septem et cornua decem, et super capita sua septem diademata; 
66N||12||4||311330	et cauda eius trahit tertiam partem stellarum caeli et misit eas in terram. Et draco stetit ante mulierem, quae erat paritura, ut, cum peperisset, filium eius devoraret. 
66N||12||5||311340	Et peperit filium, masculum, qui recturus est omnes gentes in virga ferrea; et raptus est filius eius ad Deum et ad thronum eius. 
66N||12||6||311350	Et mulier fugit in desertum, ubi habet locum paratum a Deo, ut ibi pascant illam diebus mille ducentis sexaginta.
66N||12||7||311360	Et factum est proelium in caelo, Michael et angeli eius, ut proeliarentur cum dracone. Et draco pugnavit et angeli eius, 
66N||12||8||311370	et non valuit, neque locus inventus est eorum amplius in caelo. 
66N||12||9||311380	Et proiectus est draco ille magnus, serpens antiquus, qui vocatur Diabolus et Satanas, qui seducit universum orbem; proiectus est in terram, et angeli eius cum illo proiecti sunt. 
66N||12||10||311390	Et audivi vocem magnam in caelo dicentem: “ Nunc facta est salus et virtus et regnum Dei nostri et potestas Christi eius, quia proiectus est accusator fratrum nostrorum, qui accusabat illos ante conspectum Dei nostri die ac nocte.
66N||12||11||311400	Et ipsi vicerunt illum propter sanguinem Agni et propter verbum testimonii sui; et non dilexerunt animam suam usque ad mortem.
66N||12||12||311410	Propterea laetamini, caeli et qui habitatis in eis. Vae terrae et mari, quia descendit Diabolus ad vos habens iram magnam, sciens quod modicum tempus habet! ”.
66N||12||13||311420	Et postquam vidit draco quod proiectus est in terram, persecutus est mulierem, quae peperit masculum. 
66N||12||14||311430	Et datae sunt mulieri duae alae aquilae magnae, ut volaret in desertum in locum suum, ubi alitur per tempus et tempora et dimidium temporis a facie serpentis. 
66N||12||15||311440	Et misit serpens ex ore suo post mulierem aquam tamquam flumen, ut eam faceret trahi a flumine. 
66N||12||16||311450	Et adiuvit terra mulierem, et aperuit terra os suum et absorbuit flumen, quod misit draco de ore suo.
66N||12||17||311460	Et iratus est draco in mulierem et abiit facere proelium cum reliquis de semine eius, qui custodiunt mandata Dei et habent testimonium Iesu.
66N||12||18||311470	Et stetit super arenam maris.
66N||13||1||311480	Et vidi de mari bestiam ascendentem, habentem cor nua decem et capita septem, et super cornua eius decem diademata, et super capita eius nomina blasphemiae. 
66N||13||2||311490	Et bestia, quam vidi, similis erat pardo, et pedes eius sicut ursi, et os eius sicut os leonis. Et dedit illi draco virtutem suam et thronum suum et potestatem magnam. 
66N||13||3||311500	Et unum de capitibus suis quasi occisum in mortem, et plaga mortis eius curata est. Et admirata est universa terra post bestiam, 
66N||13||4||311510	et adoraverunt draconem, quia dedit potestatem bestiae, et adoraverunt bestiam dicentes: “ Quis similis bestiae, et quis potest pugnare cum ea? ”.
66N||13||5||311520	Et datum est ei os loquens magna et blasphemias, et data est illi potestas facere menses quadraginta duos. 
66N||13||6||311530	Et aperuit os suum in blasphemias ad Deum, blasphemare nomen eius et tabernaculum eius, eos, qui in caelo habitant. 
66N||13||7||311540	Et datum est illi bellum facere cum sanctis et vincere illos, et data est ei potestas super omnem tribum et populum et linguam et gentem. 
66N||13||8||311550	Et adorabunt eum omnes, qui inhabitant terram, cuiuscumque non est scriptum nomen in libro vitae Agni, qui occisus est, ab origine mundi. 
66N||13||9||311560	Si quis habet aurem, audiat:
66N||13||10||311570	Si quis in captivitatem, in captivitatem vadit; si quis in gladio debet occidi, oportet eum in gladio occidi. Hic est patientia et fides sanctorum.
66N||13||11||311580	Et vidi aliam bestiam ascendentem de terra, et habebat cornua duo similia agni, et loquebatur sicut draco. 
66N||13||12||311590	Et potestatem prioris bestiae omnem facit in conspectu eius. Et facit terram et inhabitantes in ea adorare bestiam primam, cuius curata est plaga mortis. 
66N||13||13||311600	Et facit signa magna, ut etiam ignem faciat de caelo descendere in terram in conspectu hominum. 
66N||13||14||311610	Et seducit habitantes terram propter signa, quae data sunt illi facere in conspectu bestiae, dicens habitantibus in terra, ut faciant imaginem bestiae, quae habet plagam gladii et vixit. 
66N||13||15||311620	Et datum est illi, ut daret spiritum imagini bestiae, ut et loquatur imago bestiae; et faciat, ut quicumque non adoraverint imaginem bestiae, occidantur. 
66N||13||16||311630	Et facit omnes pusillos et magnos et divites et pauperes et liberos et servos accipere characterem in dextera manu sua aut in frontibus suis, 
66N||13||17||311640	et ne quis possit emere aut vendere, nisi qui habet characterem, nomen bestiae aut numerum nominis eius. 
66N||13||18||311650	Hic sapientia est: qui habet intellectum, computet numerum bestiae; numerus enim hominis est: et numerus eius est sescenti sexaginta sex.
66N||14||1||311660	Et vidi: et ecce Agnus stans supra montem Sion, et cum illo centum quadraginta quattuor milia, habentes nomen eius et nomen Patris eius scriptum in frontibus suis. 
66N||14||2||311670	Et audivi vocem de caelo tamquam vocem aquarum multarum et tamquam vocem tonitrui magni; et vox, quam audivi, sicut citharoedorum citharizantium in citharis suis. 
66N||14||3||311680	Et cantant quasi canticum novum ante thronum et ante quattuor animalia et seniores. Et nemo poterat discere canticum, nisi illa centum quadraginta quattuor milia, qui empti sunt de terra. 
66N||14||4||311690	Hi sunt qui cum mulieribus non sunt coinquinati, virgines enim sunt. Hi qui sequuntur Agnum, quocumque abierit. Hi empti sunt ex hominibus primitiae Deo et Agno; 
66N||14||5||311700	et in ore ipsorum non est inventum mendacium: sine macula sunt.
66N||14||6||311710	Et vidi alterum angelum volantem per medium caelum, habentem evangelium aeternum, ut evangelizaret super sedentes in terra et super omnem gentem et tribum et linguam et populum; 
66N||14||7||311720	dicens magna voce: “ Timete Deum et date illi gloriam, quia venit hora iudicii eius; et adorate eum, qui fecit caelum et terram et mare et fontes aquarum ”.
66N||14||8||311730	Et alius angelus secutus est dicens: “ Cecidit, cecidit Babylon illa magna, quae a vino irae fornicationis suae potionavit omnes gentes! ”.
66N||14||9||311740	Et alius angelus tertius secutus est illos dicens voce magna: “ Si quis adoraverit bestiam et imaginem eius et acceperit characterem in fronte sua aut in manu sua, 
66N||14||10||311750	et hic bibet de vino irae Dei, quod mixtum est mero in calice irae ipsius, et cruciabitur igne et sulphure in conspectu angelorum sanctorum et ante conspectum Agni. 
66N||14||11||311760	Et fumus tormentorum eorum in saecula saeculorum ascendit, nec habent requiem die ac nocte, qui adoraverunt bestiam et imaginem eius, et si quis acceperit characterem nominis eius ”.
66N||14||12||311770	Hic patientia sanctorum est, qui custodiunt mandata Dei et fidem Iesu. 
66N||14||13||311780	Et audivi vocem de caelo dicentem: “ Scribe: Beati mortui, qui in Domino moriuntur amodo. Etiam, dicit Spiritus, ut requiescant a laboribus suis; opera enim illorum sequuntur illos ”. 
66N||14||14||311790	Et vidi: et ecce nubem candidam, et supra nubem sedentem quasi Filium hominis, habentem super caput suum coronam auream et in manu sua falcem acutam. 
66N||14||15||311800	Et alter angelus exivit de templo clamans voce magna ad sedentem super nubem: “ Mitte falcem tuam et mete, quia venit hora, ut metatur, quoniam aruit messis terrae ”. 
66N||14||16||311810	Et misit, qui sedebat supra nubem, falcem suam in terram, et messa est terra.
66N||14||17||311820	Et alius angelus exivit de templo, quod est in caelo, habens et ipse falcem acutam. 
66N||14||18||311830	Et alius angelus de altari, habens potestatem supra ignem, et clamavit voce magna ad eum, qui habebat falcem acutam, dicens: “ Mitte falcem tuam acutam et vindemia botros vineae terrae, quoniam maturae sunt uvae eius ”. 
66N||14||19||311840	Et misit angelus falcem suam in terram et vindemiavit vineam terrae et misit in lacum irae Dei magnum. 
66N||14||20||311850	Et calcatus est lacus extra civitatem, et exivit sanguis de lacu usque ad frenos equorum per stadia mille sescenta.
66N||15||1||311860	Et vidi aliud signum in caelo magnum et mirabile: angelos septem habentes plagas septem novissimas, quoniam in illis consummata est ira Dei.
66N||15||2||311870	Et vidi tamquam mare vitreum mixtum igne; et eos, qui vicerunt bestiam et imaginem illius et numerum nominis eius, stantes supra mare vitreum, habentes citharas Dei. 
66N||15||3||311880	Et cantant canticum Moysis servi Dei et canticum Agni dicentes: “ Magna et mirabilia opera tua, Domine, Deus omnipotens; iustae et verae viae tuae, Rex gentium!
66N||15||4||311890	Quis non timebit, Domine, et glorificabit nomen tuum? Quia solus Sanctus, quoniam omnes gentes venient et adorabunt in conspectu tuo, quoniam iudicia tua manifestata sunt ”.
66N||15||5||311900	Et post haec vidi: et apertum est templum tabernaculi testimonii in caelo, 
66N||15||6||311910	et exierunt septem angeli habentes septem plagas de templo, vestiti lino mundo candido et praecincti circa pectora zonis aureis. 
66N||15||7||311920	Et unum ex quattuor animalibus dedit septem angelis septem phialas aureas plenas iracundiae Dei viventis in saecula saeculorum. 
66N||15||8||311930	Et impletum est templum fumo de gloria Dei et de virtute eius; et nemo poterat introire in templum, donec consummarentur septem plagae septem angelorum.
66N||16||1||311940	Et audivi vocem magnam de templo dicentem septem an gelis: “ Ite et effundite septem phialas irae Dei in terram ”.
66N||16||2||311950	Et abiit primus et effudit phialam suam in terram; et factum est vulnus saevum ac pessimum in homines, qui habebant characterem bestiae, et eos, qui adorabant imaginem eius.
66N||16||3||311960	Et secundus effudit phialam suam in mare; et factus est sanguis tamquam mortui, et omnis anima vivens mortua est, quae est in mari.
66N||16||4||311970	Et tertius effudit phialam suam in flumina et in fontes aquarum; et factus est sanguis. 
66N||16||5||311980	Et audivi angelum aquarum dicentem: “ Iustus es, qui es et qui eras, Sanctus, quia haec iudicasti; 
66N||16||6||311990	quia sanguinem sanctorum et prophetarum fuderunt, et sanguinem eis dedisti bibere: digni sunt! ”. 
66N||16||7||312000	Et audivi altare dicens: “ Etiam, Domine, Deus omnipotens, vera et iusta iudicia tua! ”.
66N||16||8||312010	Et quartus effudit phialam suam in solem; et datum est illi aestu afficere homines in igne. 
66N||16||9||312020	Et aestuaverunt homines aestu magno; et blasphemaverunt nomen Dei habentis potestatem super has plagas et non egerunt paenitentiam, ut darent illi gloriam.
66N||16||10||312030	Et quintus effudit phialam suam super thronum bestiae; et factum est regnum eius tenebrosum, et commanducaverunt linguas suas prae dolore 
66N||16||11||312040	et blasphemaverunt Deum caeli prae doloribus suis et vulneribus suis et non egerunt paenitentiam ex operibus suis.
66N||16||12||312050	Et sextus effudit phialam suam super flumen illud magnum Euphraten; et exsiccata est aqua eius, ut praepararetur via regibus, qui sunt ab ortu solis. 
66N||16||13||312060	Et vidi de ore draconis et de ore bestiae et de ore pseudoprophetae spiritus tres immundos velut ranas; 
66N||16||14||312070	sunt enim spiritus daemoniorum facientes signa, qui procedunt ad reges universi orbis congregare illos in proelium diei magni Dei omnipotentis.
66N||16||15||312080	Ecce venio sicut fur. Beatus, qui vigilat et custodit vestimenta sua, ne nudus ambulet, et videant turpitudinem eius.
66N||16||16||312090	Et congregavit illos in locum, qui vocatur Hebraice Harmagedon.
66N||16||17||312100	Et septimus effudit phialam suam in aerem; et exivit vox magna de templo a throno dicens: “ Factum est! ”. 
66N||16||18||312110	Et facta sunt fulgura et voces et tonitrua, et terraemotus factus est magnus, qualis numquam fuit, ex quo homo fuit super terram, talis terraemotus sic magnus. 
66N||16||19||312120	Et facta est civitas magna in tres partes, et civitates gentium ceciderunt. Et Babylon magna venit in memoriam ante Deum dare ei calicem vini indignationis irae eius. 
66N||16||20||312130	Et omnis insula fugit, et montes non sunt inventi. 
66N||16||21||312140	Et grando magna sicut talentum descendit de caelo in homines; et blasphemaverunt homines Deum propter plagam grandinis, quoniam magna est plaga eius nimis.
66N||17||1||312150	Et venit unus de septem angelis, qui habebant septem phialas, et locutus est mecum dicens: “ Veni, ostendam tibi damnationem meretricis magnae, quae sedet super aquas multas, 
66N||17||2||312160	cum qua fornicati sunt reges terrae, et inebriati sunt, qui inhabitant terram, de vino prostitutionis eius ”. 
66N||17||3||312170	Et abstulit me in desertum in spiritu. Et vidi mulierem sedentem super bestiam coccineam, plenam nominibus blasphemiae, habentem capita septem et cornua decem. 
66N||17||4||312180	Et mulier erat circumdata purpura et coccino, et inaurata auro et lapide pretioso et margaritis, habens poculum aureum in manu sua plenum abominationibus et immunditiis fornicationis eius; 
66N||17||5||312190	et in fronte eius nomen scriptum, mysterium: “ Babylon magna, mater fornicationum et abominationum terrae ”.
66N||17||6||312200	Et vidi mulierem ebriam de sanguine sanctorum et de sanguine martyrum Iesu. Et miratus sum, cum vidissem illam, admiratione magna. 
66N||17||7||312210	Et dixit mihi angelus. “ Quare miraris? Ego tibi dicam mysterium mulieris et bestiae, quae portat eam, quae habet capita septem et decem cornua: 
66N||17||8||312220	bestia, quam vidisti, fuit et non est, et ascensura est de abysso et in interitum ibit. Et mirabuntur inhabitantes terram, quorum non sunt scripta nomina in libro vitae a constitutione mundi, videntes bestiam, quia erat et non est et aderit. 
66N||17||9||312230	Hic est sensus, qui habet sapientiam. Septem capita, septem montes sunt, super quos mulier sedet. Et reges septem sunt: 
66N||17||10||312240	quinque ceciderunt, unus est, alius nondum venit; et, cum venerit, oportet illum breve tempus manere. 
66N||17||11||312250	Et bestia, quae erat et non est, et is octavus est et de septem est et in interitum vadit. 
66N||17||12||312260	Et decem cornua, quae vidisti, decem reges sunt, qui regnum nondum acceperunt, sed potestatem tamquam reges una hora accipiunt cum bestia. 
66N||17||13||312270	Hi unum consilium habent et virtutem et potestatem suam bestiae tradunt. 
66N||17||14||312280	Hi cum Agno pugnabunt; et Agnus vincet illos, quoniam Dominus dominorum est et Rex regum, et qui cum illo sunt vocati et electi et fideles ”.
66N||17||15||312290	Et dicit mihi: “ Aquae, quas vidisti, ubi meretrix sedet, populi et turbae sunt et gentes et linguae. 
66N||17||16||312300	Et decem cornua, quae vidisti, et bestia, hi odient fornicariam et desolatam facient illam et nudam, et carnes eius manducabunt et ipsam igne concremabunt; 
66N||17||17||312310	Deus enim dedit in corda eorum, ut faciant, quod illi placitum est, et faciant unum consilium et dent regnum suum bestiae, donec consummentur verba Dei. 
66N||17||18||312320	Et mulier, quam vidisti, est civitas magna, quae habet regnum super reges terrae ”.
66N||18||1||312330	Post haec vidi alium ange lum descendentem de caelo, habentem potestatem magnam; et terra illuminata est a claritate eius. 
66N||18||2||312340	Et clamavit in forti voce dicens: “ Cecidit, cecidit Babylon magna et facta est habitatio daemoniorum et custodia omnis spiritus immundi et custodia omnis bestiae immundae et odibilis; 
66N||18||3||312350	quia de vino irae fornicationis eius biberunt omnes gentes, et reges terrae cum illa fornicati sunt, et mercatores terrae de virtute deliciarum eius divites facti sunt! ”.
66N||18||4||312360	Et audivi aliam vocem de caelo dicentem: “ Exite de illa, populus meus, ut ne comparticipes sitis peccatorum eius et de plagis eius non accipiatis, 
66N||18||5||312370	quoniam pervenerunt peccata eius usque ad caelum, et recordatus est Deus iniquitatum eius. 
66N||18||6||312380	Reddite illi, sicut et ipsa reddidit, et duplicate duplicia secundum opera eius; in poculo, quo miscuit, miscete illi duplum. 
66N||18||7||312390	Quantum glorificavit se et in deliciis fuit, tantum date illi tormentum et luctum. Quia in corde suo dicit: “Sedeo regina et vidua non sum et luctum non videbo”, 
66N||18||8||312400	ideo in una die venient plagae eius, mors et luctus et fames, et igne comburetur, quia fortis est Dominus Deus, qui iudicavit illam ”.
66N||18||9||312410	Et flebunt et plangent se super illam reges terrae, qui cum illa fornicati sunt et in deliciis vixerunt, cum viderint fumum incendii eius, 
66N||18||10||312420	longe stantes propter timorem tormentorum eius, dicentes: “ Vae, vae, civitas illa magna, Babylon, civitas illa fortis, quoniam una hora venit iudicium tuum! ”.
66N||18||11||312430	Et negotiatores terrae flent et lugent super illam, quoniam mercem eorum nemo emit amplius: 
66N||18||12||312440	mercem auri et argenti et lapidis pretiosi et margaritarum, et byssi et purpurae et serici et cocci, et omne lignum thyinum et omnia vasa eboris et omnia vasa de ligno pretiosissimo et aeramento et ferro et marmore, 
66N||18||13||312450	et cinnamomum et amomum et odoramenta et unguenta et tus, et vinum et oleum et similam et triticum, et iumenta et oves et equorum et raedarum, et mancipiorum et animas hominum. 
66N||18||14||312460	Et fructus tui, desiderium animae, discesserunt a te, et omnia pinguia et clara perierunt a te, et amplius illa iam non invenient.
66N||18||15||312470	Mercatores horum, qui divites facti sunt ab ea, longe stabunt propter timorem tormentorum eius flentes ac lugentes, 
66N||18||16||312480	dicentes: “ Vae, vae, civitas illa magna, quae amicta erat byssino et purpura et cocco, et deaurata auro et lapide pretioso et margarita, 
66N||18||17||312490	quoniam una hora desolatae sunt tantae divitiae! ”. Et omnis gubernator et omnis, qui in locum navigat, et nautae et, quotquot maria operantur, longe steterunt 
66N||18||18||312500	et clamabant, videntes fumum incendii eius, dicentes: “ Quae similis civitati huic magnae? ”. 
66N||18||19||312510	Et miserunt pulverem super capita sua et clamabant, flentes et lugentes, dicentes: “ Vae, vae, civitas illa magna, in qua divites facti sunt omnes, qui habent naves in mari, de opibus eius, quoniam una hora desolata est! 
66N||18||20||312520	Exsulta super eam, caelum, et sancti et apostoli et prophetae, quoniam iudicavit Deus iudicium vestrum de illa! ”.
66N||18||21||312530	Et sustulit unus angelus fortis lapidem quasi molarem magnum et misit in mare dicens: “Impetu sic mittetur Babylon magna illa civitas et ultra iam non invenietur. 
66N||18||22||312540	Et vox citharoedorum et musicorum et tibia canentium et tuba non audietur in te amplius, et omnis artifex omnis artis non invenietur in te amplius, et vox molae non audietur in te amplius, 
66N||18||23||312550	et lux lucernae non lucebit tibi amplius, et vox sponsi et sponsae non audietur in te amplius; quia mercatores tui erant magnates terrae, quia in veneficiis tuis erraverunt omnes gentes, 
66N||18||24||312560	et in ea sanguis prophetarum et sanctorum inventus est et omnium, qui interfecti sunt in terra! ”.
66N||19||1||312570	Post haec audivi quasi vo cem magnam turbae multae in caelo dicentium: “ Alleluia! Salus et gloria et virtus Deo nostro, 
66N||19||2||312580	quia vera et iusta iudicia eius; quia iudicavit de meretrice magna, quae corrupit terram in prostitutione sua, et vindicavit sanguinem servorum suorum de manibus eius! ”.
66N||19||3||312590	Et iterum dixerunt: “ Alleluia! Et fumus eius ascendit in saecula saeculorum! ”.
66N||19||4||312600	Et ceciderunt seniores viginti quattuor et quattuor animalia et adoraverunt Deum sedentem super thronum dicentes: “ Amen. Alleluia ”.
66N||19||5||312610	Et vox de throno exivit dicens: “ Laudem dicite Deo nostro, omnes servi eius et qui timetis eum, pusilli et magni! ”.
66N||19||6||312620	Et audivi quasi vocem turbae magnae et sicut vocem aquarum multarum et sicut vocem tonitruum magnorum dicentium: “ Alleluia, quoniam regnavit Dominus, Deus noster omnipotens.
66N||19||7||312630	Gaudeamus et exsultemus et demus gloriam ei, quia venerunt nuptiae Agni, et uxor eius praeparavit se.
66N||19||8||312640	Et datum est illi, ut cooperiat se byssino splendenti mundo: byssinum enim iustificationes sunt sanctorum ”.
66N||19||9||312650	Et dicit mihi: “ Scribe: Beati, qui ad cenam nuptiarum Agni vocati sunt! ”. Et dicit mihi: “ Haec verba Dei vera sunt ”. 
66N||19||10||312660	Et cecidi ante pedes eius, ut adorarem eum. Et dicit mihi: “ Vide, ne feceris! Conservus tuus sum et fratrum tuorum habentium testimonium Iesu. Deum adora. Testimonium enim Iesu est spiritus prophetiae ”.
66N||19||11||312670	Et vidi caelum apertum: et ecce equus albus; et, qui sedebat super eum, vocabatur Fidelis et Verax, et in iustitia iudicat et pugnat.
66N||19||12||312680	Oculi autem eius sicut flamma ignis, et in capite eius diademata multa, habens nomen scriptum, quod nemo novit nisi ipse; 
66N||19||13||312690	et vestitus veste aspersa sanguine, et vocatur nomen eius Verbum Dei. 
66N||19||14||312700	Et exercitus, qui sunt in caelo, sequebantur eum in equis albis, vestiti byssino albo mundo. 
66N||19||15||312710	Et de ore ipsius procedit gladius acutus, ut in ipso percutiat gentes, et ipse reget eos in virga ferrea; et ipse calcat torcular vini furoris irae Dei omnipotentis. 
66N||19||16||312720	Et habet super vestimentum et super femur suum nomen scriptum: Rex regum et Dominus dominorum.
66N||19||17||312730	Et vidi unum angelum stantem in sole, et clamavit voce magna dicens omnibus avibus, quae volabant per medium caeli: “Venite, congregamini ad cenam magnam Dei, 
66N||19||18||312740	ut manducetis carnes regum et carnes tribunorum et carnes fortium et carnes equorum et sedentium in ipsis et carnes omnium liberorum ac servorum et pusillorum ac magnorum ”.
66N||19||19||312750	Et vidi bestiam et reges terrae et exercitus eorum congregatos ad faciendum proelium cum illo, qui sedebat super equum, et cum exercitu eius. 
66N||19||20||312760	Et apprehensa est bestia et cum illa pseudopropheta, qui fecit signa coram ipsa, quibus seduxit eos, qui acceperunt characterem bestiae et qui adorant imaginem eius; vivi missi sunt hi duo in stagnum ignis ardentis sulphure. 
66N||19||21||312770	Et ceteri occisi sunt in gladio sedentis super equum, qui procedit de ore ipsius, et omnes aves saturatae sunt carnibus eorum.
66N||20||1||312780	Et vidi angelum descen dentem de caelo habentem clavem abyssi et catenam magnam in manu sua. 
66N||20||2||312790	Et apprehendit draconem, serpentem antiquum, qui est Diabolus et Satanas, et ligavit eum per annos mille; 
66N||20||3||312800	et misit eum in abyssum et clausit et signavit super illum, ut non seducat amplius gentes, donec consummentur mille anni; post haec oportet illum solvi modico tempore. 
66N||20||4||312810	Et vidi thronos, et sederunt super eos, et iudicium datum est illis; et animas decollatorum propter testimonium Iesu et propter verbum Dei, et qui non adoraverunt bestiam neque imaginem eius nec acceperunt characterem in frontibus et in manibus suis; et vixerunt et regnaverunt cum Christo mille annis. 
66N||20||5||312820	Ceteri mortuorum non vixerunt, donec consummentur mille anni. Haec est resurrectio prima. 
66N||20||6||312830	Beatus et sanctus, qui habet partem in resurrectione prima! In his secunda mors non habet potestatem, sed erunt sacerdotes Dei et Christi et regnabunt cum illo mille annis.
66N||20||7||312840	Et cum consummati fuerint mille anni, solvetur Satanas de carcere suo 
66N||20||8||312850	et exibit seducere gentes, quae sunt in quattuor angulis terrae, Gog et Magog; congregare eos in proelium, quorum numerus est sicut arena maris. 
66N||20||9||312860	Et ascenderunt super latitudinem terrae et circumierunt castra sanctorum et civitatem dilectam. Et descendit ignis de caelo et devoravit eos; 
66N||20||10||312870	et Diabolus, qui seducebat eos, missus est in stagnum ignis et sulphuris, ubi et bestia et pseudopropheta, et cruciabuntur die ac nocte in saecula saeculorum.
66N||20||11||312880	Et vidi thronum magnum candidum et sedentem super eum, a cuius aspectu fugit terra et caelum, et locus non est inventus eis. 
66N||20||12||312890	Et vidi mortuos, magnos et pusillos, stantes in conspectu throni; et libri aperti sunt. Et alius liber apertus est, qui est vitae; et iudicati sunt mortui ex his, quae scripta erant in libris, secundum opera ipsorum. 
66N||20||13||312900	Et dedit mare mortuos, qui in eo erant, et mors et infernus dederunt mortuos, qui in ipsis erant; et iudicati sunt singuli secundum opera ipsorum. 
66N||20||14||312910	Et mors et infernus missi sunt in stagnum ignis. Haec mors secunda est, stagnum ignis. 
66N||20||15||312920	Et si quis non est inventus in libro vitae scriptus, missus est in stagnum ignis.
66N||21||1||312930	Et vidi caelum novum et ter ram novam; primum enim caelum et prima terra abierunt, et mare iam non est. 
66N||21||2||312940	Et civitatem sanctam Ierusalem novam vidi descendentem de caelo a Deo, paratam sicut sponsam ornatam viro suo. 
66N||21||3||312950	Et audivi vocem magnam de throno dicentem: “Ecce tabernaculum Dei cum hominibus! Et habitabit cum eis, et ipsi populi eius erunt, et ipse Deus cum eis erit eorum Deus; 
66N||21||4||312960	et absterget omnem lacrimam ab oculis eorum, et mors ultra non erit, neque luctus neque clamor neque dolor erit ultra, quia prima abierunt ”.
66N||21||5||312970	Et dixit, qui sedebat super throno: “ Ecce nova facio omnia ”. Et dicit: “ Scribe: Haec verba fidelia sunt et vera ”. 
66N||21||6||312980	Et dixit mihi: “ Facta sunt! Ego sum Alpha et Omega, principium et finis. Ego sitienti dabo de fonte aquae vivae gratis. 
66N||21||7||312990	Qui vicerit, hereditabit haec, et ero illi Deus, et ille erit mihi filius. 
66N||21||8||313000	Timidis autem et incredulis et exsecratis et homicidis et fornicatoribus et veneficis et idololatris et omnibus mendacibus, pars illorum erit in stagno ardenti igne et sulphure, quod est mors secunda ”.
66N||21||9||313010	Et venit unus de septem angelis habentibus septem phialas plenas septem plagis novissimis et locutus est mecum dicens: “ Veni, ostendam tibi sponsam uxorem Agni ”. 
66N||21||10||313020	Et sustulit me in spiritu super montem magnum et altum et ostendit mihi civitatem sanctam Ierusalem descendentem de caelo a Deo, 
66N||21||11||313030	habentem claritatem Dei; lumen eius simile lapidi pretiosissimo, tamquam lapidi iaspidi, in modum crystalli; 
66N||21||12||313040	et habebat murum magnum et altum et habebat portas duodecim et super portas angelos duodecim et nomina inscripta, quae sunt duodecim tribuum filiorum Israel. 
66N||21||13||313050	Ab oriente portae tres, et ab aquilone portae tres, et ab austro portae tres, et ab occasu portae tres; 
66N||21||14||313060	et murus civitatis habens fundamenta duodecim, et super ipsis duodecim nomina duodecim apostolorum Agni.
66N||21||15||313070	Et, qui loquebatur mecum, habebat mensuram arundinem auream, ut metiretur civitatem et portas eius et murum eius. 
66N||21||16||313080	Et civitas in quadro posita est, et longitudo eius tanta est quanta et latitudo. Et mensus est civitatem arundine per stadia duodecim milia; longitudo et latitudo et altitudo eius aequales sunt. 
66N||21||17||313090	Et mensus est murum eius centum quadraginta quattuor cubitorum, mensura hominis, quae est angeli. 
66N||21||18||313100	Et erat structura muri eius ex iaspide, ipsa vero civitas aurum mundum simile vitro mundo. 
66N||21||19||313110	Fundamenta muri civitatis omni lapide pretioso ornata: fundamentum primum iaspis, secundus sapphirus, tertius chalcedonius, quartus smaragdus, 
66N||21||20||313120	quintus sardonyx, sextus sardinus, septimus chrysolithus, octavus beryllus, nonus topazius, decimus chrysoprasus, undecimus hyacinthus, duodecimus amethystus. 
66N||21||21||313130	Et duodecim portae duodecim margaritae sunt, et singulae portae erant ex singulis margaritis. Et platea civitatis aurum mundum tamquam vitrum perlucidum.
66N||21||22||313140	Et templum non vidi in ea: Dominus enim, Deus omnipotens, templum illius est, et Agnus. 
66N||21||23||313150	Et civitas non eget sole neque luna, ut luceant ei, nam claritas Dei illuminavit eam, et lucerna eius est Agnus. 
66N||21||24||313160	Et ambulabunt gentes per lumen eius, et reges terrae afferunt gloriam suam in illam; 
66N||21||25||313170	et portae eius non claudentur per diem, nox enim non erit illic; 
66N||21||26||313180	et afferent gloriam et divitias gentium in illam. 
66N||21||27||313190	Nec intrabit in ea aliquid coinquinatum et faciens abominationem et mendacium, nisi qui scripti sunt in libro vitae Agni.
66N||22||1||313200	Et ostendit mihi fluvium aquae vitae splendidum tamquam crystallum, procedentem de throno Dei et Agni. 
66N||22||2||313210	In medio plateae eius et fluminis ex utraque parte lignum vitae afferens fructus duodecim, per menses singulos reddens fructum suum; et folia ligni ad sanitatem gentium. 
66N||22||3||313220	Et omne maledictum non erit amplius. Et thronus Dei et Agni in illa erit; et servi eius servient illi 
66N||22||4||313230	et videbunt faciem eius, et nomen eius in frontibus eorum. 
66N||22||5||313240	Et nox ultra non erit, et non egent lumine lucernae neque lumine solis, quoniam Dominus Deus illuminabit super illos, et regnabunt in saecula saeculorum.
66N||22||6||313250	Et dixit mihi: “ Haec verba fidelissima et vera sunt, et Dominus, Deus spirituum prophetarum, misit angelum suum ostendere servis suis, quae oportet fieri cito. 
66N||22||7||313260	Et ecce venio velociter. Beatus, qui servat verba prophetiae libri huius ”.
66N||22||8||313270	Et ego Ioannes, qui audivi et vidi haec. Et postquam audissem et vidissem, cecidi, ut adorarem ante pedes angeli, qui mihi haec ostendebat. 
66N||22||9||313280	Et dicit mihi: “ Vide, ne feceris. Conservus tuus sum et fratrum tuorum prophetarum et eorum, qui servant verba libri huius; Deum adora! ”.
66N||22||10||313290	Et dicit mihi: “ Ne signaveris verba prophetiae libri huius; tempus enim prope est! 
66N||22||11||313300	Qui nocet, noceat adhuc; et, qui sordidus est, sordescat adhuc; et iustus iustitiam faciat adhuc; et sanctus sanctificetur adhuc.
66N||22||12||313310	Ecce venio cito, et merces mea mecum est, reddere unicuique sicut opus eius est. 
66N||22||13||313320	Ego Alpha et Omega, primus et novissimus, principium et finis. 
66N||22||14||313330	Beati, qui lavant stolas suas, ut sit potestas eorum super lignum vitae, et per portas intrent in civitatem. 
66N||22||15||313340	Foris canes et venefici et impudici et homicidae et idolis servientes et omnis, qui amat et facit mendacium!
66N||22||16||313350	Ego Iesus misi angelum meum testificari vobis haec super ecclesiis. Ego sum radix et genus David, stella splendida matutina ”.
66N||22||17||313360	Et Spiritus et sponsa dicunt: “ Veni! ”. Et, qui audit, dicat: “ Veni! ”. Et, qui sitit, veniat; qui vult, accipiat aquam vitae gratis.
66N||22||18||313370	Contestor ego omni audienti verba prophetiae libri huius: Si quis apposuerit ad haec, apponet Deus super illum plagas scriptas in libro isto; 
66N||22||19||313380	et si quis abstulerit de verbis libri prophetiae huius, auferet Deus partem eius de ligno vitae et de civitate sancta, de his, quae scripta sunt in libro isto.
66N||22||20||313390	Dicit, qui testimonium perhibet istorum: “ Etiam, venio cito ”. “ Amen. Veni, Domine Iesu! ”.
66N||22||21||313400	Gratia Domini Iesu cum omnibus.
