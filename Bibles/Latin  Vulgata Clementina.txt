01O||1||1||10	In principio creavit Deus cælum et terram.
01O||1||2||20	Terra autem erat inanis et vacua, et tenebræ erant super faciem abyssi : et spiritus Dei ferebatur super aquas.
01O||1||3||30	Dixitque Deus : Fiat lux. Et facta est lux.
01O||1||4||40	Et vidit Deus lucem quod esset bona : et divisit lucem a tenebris.
01O||1||5||50	Appellavitque lucem Diem, et tenebras Noctem : factumque est vespere et mane, dies unus.
01O||1||6||60	Dixit quoque Deus : Fiat firmamentum in medio aquarum : et dividat aquas ab aquis.
01O||1||7||70	Et fecit Deus firmamentum, divisitque aquas, quæ erant sub firmamento, ab his, quæ erant super firmamentum. Et factum est ita.
01O||1||8||80	Vocavitque Deus firmamentum, Cælum : et factum est vespere et mane, dies secundus.
01O||1||9||90	Dixit vero Deus : Congregentur aquæ, quæ sub cælo sunt, in locum unum : et appareat arida. Et factum est ita.
01O||1||10||100	Et vocavit Deus aridam Terram, congregationesque aquarum appellavit Maria. Et vidit Deus quod esset bonum.
01O||1||11||110	Et ait : Germinet terra herbam virentem, et facientem semen, et lignum pomiferum faciens fructum juxta genus suum, cujus semen in semetipso sit super terram. Et factum est ita.
01O||1||12||120	Et protulit terra herbam virentem, et facientem semen juxta genus suum, lignumque faciens fructum, et habens unumquodque sementem secundum speciem suam. Et vidit Deus quod esset bonum.
01O||1||13||130	Et factum est vespere et mane, dies tertius.
01O||1||14||140	Dixit autem Deus : Fiant luminaria in firmamento cæli, et dividant diem ac noctem, et sint in signa et tempora, et dies et annos :
01O||1||15||150	ut luceant in firmamento cæli, et illuminent terram. Et factum est ita.
01O||1||16||160	Fecitque Deus duo luminaria magna : luminare majus, ut præesset diei : et luminare minus, ut præesset nocti : et stellas.
01O||1||17||170	Et posuit eas in firmamento cæli, ut lucerent super terram,
01O||1||18||180	et præessent diei ac nocti, et dividerent lucem ac tenebras. Et vidit Deus quod esset bonum.
01O||1||19||190	Et factum est vespere et mane, dies quartus.
01O||1||20||200	Dixit etiam Deus : Producant aquæ reptile animæ viventis, et volatile super terram sub firmamento cæli.
01O||1||21||210	Creavitque Deus cete grandia, et omnem animam viventem atque motabilem, quam produxerant aquæ in species suas, et omne volatile secundum genus suum. Et vidit Deus quod esset bonum.
01O||1||22||220	Benedixitque eis, dicens : Crescite, et multiplicamini, et replete aquas maris : avesque multiplicentur super terram.
01O||1||23||230	Et factum est vespere et mane, dies quintus.
01O||1||24||240	Dixit quoque Deus : Producat terra animam viventem in genere suo, jumenta, et reptilia, et bestias terræ secundum species suas. Factumque est ita.
01O||1||25||250	Et fecit Deus bestias terræ juxta species suas, et jumenta, et omne reptile terræ in genere suo. Et vidit Deus quod esset bonum,
01O||1||26||260	et ait : Faciamus hominem ad imaginem et similitudinem nostram : et præsit piscibus maris, et volatilibus cæli, et bestiis, universæque terræ, omnique reptili, quod movetur in terra.
01O||1||27||270	Et creavit Deus hominem ad imaginem suam : ad imaginem Dei creavit illum, masculum et feminam creavit eos.
01O||1||28||280	Benedixitque illis Deus, et ait : Crescite et multiplicamini, et replete terram, et subjicite eam, et dominamini piscibus maris, et volatilibus cæli, et universis animantibus, quæ moventur super terram.
01O||1||29||290	Dixitque Deus : Ecce dedi vobis omnem herbam afferentem semen super terram, et universa ligna quæ habent in semetipsis sementem generis sui, ut sint vobis in escam :
01O||1||30||300	et cunctis animantibus terræ, omnique volucri cæli, et universis quæ moventur in terra, et in quibus est anima vivens, ut habeant ad vescendum. Et factum est ita.
01O||1||31||310	Viditque Deus cuncta quæ fecerat, et erant valde bona. Et factum est vespere et mane, dies sextus.
01O||2||1||320	Igitur perfecti sunt cæli et terra, et omnis ornatus eorum.
01O||2||2||330	Complevitque Deus die septimo opus suum quod fecerat : et requievit die septimo ab universo opere quod patrarat.
01O||2||3||340	Et benedixit diei septimo, et sanctificavit illum, quia in ipso cessaverat ab omni opere suo quod creavit Deus ut faceret.
01O||2||4||350	Istæ sunt generationes cæli et terræ, quando creata sunt, in die quo fecit Dominus Deus cælum et terram,
01O||2||5||360	et omne virgultum agri antequam orietur in terra, omnemque herbam regionis priusquam germinaret : non enim pluerat Dominus Deus super terram, et homo non erat qui operaretur terram :
01O||2||6||370	sed fons ascendebat e terra, irrigans universam superficiem terræ.
01O||2||7||380	Formavit igitur Dominus Deus hominem de limo terræ, et inspiravit in faciem ejus spiraculum vitæ, et factus est homo in animam viventem.
01O||2||8||390	Plantaverat autem Dominus Deus paradisum voluptatis a principio, in quo posuit hominem quem formaverat.
01O||2||9||400	Produxitque Dominus Deus de humo omne lignum pulchrum visu, et ad vescendum suave lignum etiam vitæ in medio paradisi, lignumque scientiæ boni et mali.
01O||2||10||410	Et fluvius egrediebatur de loco voluptatis ad irrigandum paradisum, qui inde dividitur in quatuor capita.
01O||2||11||420	Nomen uni Phison : ipse est qui circuit omnem terram Hevilath, ubi nascitur aurum :
01O||2||12||430	et aurum terræ illius optimum est ; ibi invenitur bdellium, et lapis onychinus.
01O||2||13||440	Et nomen fluvii secundi Gehon ; ipse est qui circumit omnem terram Æthiopiæ.
01O||2||14||450	Nomen vero fluminis tertii, Tigris : ipse vadit contra Assyrios. Fluvius autem quartus, ipse est Euphrates.
01O||2||15||460	Tulit ergo Dominus Deus hominem, et posuit eum in paradiso voluptatis, ut operaretur, et custodiret illum :
01O||2||16||470	præcepitque ei, dicens : Ex omni ligno paradisi comede ;
01O||2||17||480	de ligno autem scientiæ boni et mali ne comedas : in quocumque enim die comederis ex eo, morte morieris.
01O||2||18||490	Dixit quoque Dominus Deus : Non est bonum esse hominem solum : faciamus ei adjutorium simile sibi.
01O||2||19||500	Formatis igitur Dominus Deus de humo cunctis animantibus terræ, et universis volatilibus cæli, adduxit ea ad Adam, ut videret quid vocaret ea : omne enim quod vocavit Adam animæ viventis, ipsum est nomen ejus.
01O||2||20||510	Appellavitque Adam nominibus suis cuncta animantia, et universa volatilia cæli, et omnes bestias terræ : Adæ vero non inveniebatur adjutor similis ejus.
01O||2||21||520	Immisit ergo Dominus Deus soporem in Adam : cumque obdormisset, tulit unam de costis ejus, et replevit carnem pro ea.
01O||2||22||530	Et ædificavit Dominus Deus costam, quam tulerat de Adam, in mulierem : et adduxit eam ad Adam.
01O||2||23||540	Dixitque Adam : Hoc nunc os ex ossibus meis, et caro de carne mea : hæc vocabitur Virago, quoniam de viro sumpta est.
01O||2||24||550	Quam ob rem relinquet homo patrem suum, et matrem, et adhærebit uxori suæ : et erunt duo in carne una.
01O||2||25||560	Erat autem uterque nudus, Adam scilicet et uxor ejus : et non erubescebant.
01O||3||1||570	Sed et serpens erat callidior cunctis animantibus terræ quæ fecerat Dominus Deus. Qui dixit ad mulierem : Cur præcepit vobis Deus ut non comederetis de omni ligno paradisi ?
01O||3||2||580	Cui respondit mulier : De fructu lignorum, quæ sunt in paradiso, vescimur :
01O||3||3||590	de fructu vero ligni quod est in medio paradisi, præcepit nobis Deus ne comederemus, et ne tangeremus illud, ne forte moriamur.
01O||3||4||600	Dixit autem serpens ad mulierem : Nequaquam morte moriemini.
01O||3||5||610	Scit enim Deus quod in quocumque die comederitis ex eo, aperientur oculi vestri, et eritis sicut dii, scientes bonum et malum.
01O||3||6||620	Vidit igitur mulier quod bonum esset lignum ad vescendum, et pulchrum oculis, aspectuque delectabile : et tulit de fructu illius, et comedit : deditque viro suo, qui comedit.
01O||3||7||630	Et aperti sunt oculi amborum ; cumque cognovissent se esse nudos, consuerunt folia ficus, et fecerunt sibi perizomata.
01O||3||8||640	Et cum audissent vocem Domini Dei deambulantis in paradiso ad auram post meridiem, abscondit se Adam et uxor ejus a facie Domini Dei in medio ligni paradisi.
01O||3||9||650	Vocavitque Dominus Deus Adam, et dixit ei : Ubi es ?
01O||3||10||660	Qui ait : Vocem tuam audivi in paradiso, et timui, eo quod nudus essem, et abscondi me.
01O||3||11||670	Cui dixit : Quis enim indicavit tibi quod nudus esses, nisi quod ex ligno de quo præceperam tibi ne comederes, comedisti ?
01O||3||12||680	Dixitque Adam : Mulier, quam dedisti mihi sociam, dedit mihi de ligno, et comedi.
01O||3||13||690	Et dixit Dominus Deus ad mulierem : Quare hoc fecisti ? Quæ respondit : Serpens decepit me, et comedi.
01O||3||14||700	Et ait Dominus Deus ad serpentem : Quia fecisti hoc, maledictus es inter omnia animantia, et bestias terræ : super pectus tuum gradieris, et terram comedes cunctis diebus vitæ tuæ.
01O||3||15||710	Inimicitias ponam inter te et mulierem, et semen tuum et semen illius : ipsa conteret caput tuum, et tu insidiaberis calcaneo ejus.
01O||3||16||720	Mulieri quoque dixit : Multiplicabo ærumnas tuas, et conceptus tuos : in dolore paries filios, et sub viri potestate eris, et ipse dominabitur tui.
01O||3||17||730	Adæ vero dixit : Quia audisti vocem uxoris tuæ, et comedisti de ligno, ex quo præceperam tibi ne comederes, maledicta terra in opere tuo : in laboribus comedes ex ea cunctis diebus vitæ tuæ.
01O||3||18||740	Spinas et tribulos germinabit tibi, et comedes herbam terræ.
01O||3||19||750	In sudore vultus tui vesceris pane, donec revertaris in terram de qua sumptus es : quia pulvis es et in pulverem reverteris.
01O||3||20||760	Et vocavit Adam nomen uxoris suæ, Heva : eo quod mater esset cunctorum viventium.
01O||3||21||770	Fecit quoque Dominus Deus Adæ et uxori ejus tunicas pelliceas, et induit eos :
01O||3||22||780	et ait : Ecce Adam quasi unus ex nobis factus est, sciens bonum et malum : nunc ergo ne forte mittat manum suam, et sumat etiam de ligno vitæ, et comedat, et vivat in æternum.
01O||3||23||790	Et emisit eum Dominus Deus de paradiso voluptatis, ut operaretur terram de qua sumptus est.
01O||3||24||800	Ejecitque Adam : et collocavit ante paradisum voluptatis cherubim, et flammeum gladium, atque versatilem, ad custodiendam viam ligni vitæ.
01O||4||1||810	Adam vero cognovit uxorem suam Hevam, quæ concepit et peperit Cain, dicens : Possedi hominem per Deum.
01O||4||2||820	Rursumque peperit fratrem ejus Abel. Fuit autem Abel pastor ovium, et Cain agricola.
01O||4||3||830	Factum est autem post multos dies ut offerret Cain de fructibus terræ munera Domino.
01O||4||4||840	Abel quoque obtulit de primogenitis gregis sui, et de adipibus eorum : et respexit Dominus ad Abel, et ad munera ejus.
01O||4||5||850	Ad Cain vero, et ad munera illius non respexit : iratusque est Cain vehementer, et concidit vultus ejus.
01O||4||6||860	Dixitque Dominus ad eum : Quare iratus es ? et cur concidit facies tua ?
01O||4||7||870	nonne si bene egeris, recipies : sin autem male, statim in foribus peccatum aderit ? sed sub te erit appetitus ejus, et tu dominaberis illius.
01O||4||8||880	Dixitque Cain ad Abel fratrem suum : Egrediamur foras. Cumque essent in agro, consurrexit Cain adversus fratrem suum Abel, et interfecit eum.
01O||4||9||890	Et ait Dominus ad Cain : Ubi est Abel frater tuus ? Qui respondit : Nescio : num custos fratris mei sum ego ?
01O||4||10||900	Dixitque ad eum : Quid fecisti ? vox sanguinis fratris tui clamat ad me de terra.
01O||4||11||910	Nunc igitur maledictus eris super terram, quæ aperuit os suum, et suscepit sanguinem fratris tui de manu tua.
01O||4||12||920	Cum operatus fueris eam, non dabit tibi fructus suos : vagus et profugus eris super terram.
01O||4||13||930	Dixitque Cain ad Dominum : Major est iniquitas mea, quam ut veniam merear.
01O||4||14||940	Ecce ejicis me hodie a facie terræ, et a facie tua abscondar, et ero vagus et profugus in terra : omnis igitur qui invenerit me, occidet me.
01O||4||15||950	Dixitque ei Dominus : Nequaquam ita fiet : sed omnis qui occiderit Cain, septuplum punietur. Posuitque Dominus Cain signum, ut non interficeret eum omnis qui invenisset eum.
01O||4||16||960	Egressusque Cain a facie Domini, habitavit profugus in terra ad orientalem plagam Eden.
01O||4||17||970	Cognovit autem Cain uxorem suam, quæ concepit, et peperit Henoch : et ædificavit civitatem, vocavitque nomen ejus ex nomine filii sui, Henoch.
01O||4||18||980	Porro Henoch genuit Irad, et Irad genuit Maviaël, et Maviaël genuit Mathusaël, et Mathusaël genuit Lamech.
01O||4||19||990	Qui accepit duas uxores, nomen uni Ada, et nomen alteri Sella.
01O||4||20||1000	Genuitque Ada Jabel, qui fuit pater habitantium in tentoriis, atque pastorum.
01O||4||21||1010	Et nomen fratris ejus Jubal : ipse fuit pater canentium cithara et organo.
01O||4||22||1020	Sella quoque genuit Tubalcain, qui fuit malleator et faber in cuncta opera æris et ferri. Soror vero Tubalcain, Noëma.
01O||4||23||1030	Dixitque Lamech uxoribus suis Adæ et Sellæ : Audite vocem meam, uxores Lamech ; auscultate sermonem meum : quoniam occidi virum in vulnus meum, et adolescentulum in livorem meum.
01O||4||24||1040	Septuplum ultio dabitur de Cain : de Lamech vero septuagies septies.
01O||4||25||1050	Cognovit quoque adhuc Adam uxorem suam : et peperit filium, vocavitque nomen ejus Seth, dicens : Posuit mihi Deus semen aliud pro Abel, quem occidit Cain.
01O||4||26||1060	Sed et Seth natus est filius, quem vocavit Enos : iste cœpit invocare nomen Domini.
01O||5||1||1070	Hic est liber generationis Adam. In die qua creavit Deus hominem, ad similitudinem Dei fecit illum.
01O||5||2||1080	Masculum et feminam creavit eos, et benedixit illis : et vocavit nomen eorum Adam, in die quo creati sunt.
01O||5||3||1090	Vixit autem Adam centum triginta annis : et genuit ad imaginem et similitudinem suam, vocavitque nomen ejus Seth.
01O||5||4||1100	Et facti sunt dies Adam, postquam genuit Seth, octingenti anni : genuitque filios et filias.
01O||5||5||1110	Et factum est omne tempus quod vixit Adam, anni nongenti triginta, et mortuus est.
01O||5||6||1120	Vixit quoque Seth centum quinque annis, et genuit Enos.
01O||5||7||1130	Vixitque Seth, postquam genuit Enos, octingentis septem annis, genuitque filios et filias.
01O||5||8||1140	Et facti sunt omnes dies Seth nongentorum duodecim annorum, et mortuus est.
01O||5||9||1150	Vixit vero Enos nonaginta annis, et genuit Cainan.
01O||5||10||1160	Post cujus ortum vixit octingentis quindecim annis, et genuit filios et filias.
01O||5||11||1170	Factique sunt omnes dies Enos nongenti quinque anni, et mortuus est.
01O||5||12||1180	Vixit quoque Cainan septuaginta annis, et genuit Malaleel.
01O||5||13||1190	Et vixit Cainan, postquam genuit Malaleel, octingentis quadraginta annis, genuitque filios et filias.
01O||5||14||1200	Et facti sunt omnes dies Cainan nongenti decem anni, et mortuus est.
01O||5||15||1210	Vixit autem Malaleel sexaginta quinque annis, et genuit Jared.
01O||5||16||1220	Et vixit Malaleel, postquam genuit Jared, octingentis triginta annis, et genuit filios et filias.
01O||5||17||1230	Et facti sunt omnes dies Malaleel octingenti nonaginta quinque anni, et mortuus est.
01O||5||18||1240	Vixitque Jared centum sexaginta duobus annis, et genuit Henoch.
01O||5||19||1250	Et vixit Jared, postquam genuit Henoch, octingentis annis, et genuit filios et filias.
01O||5||20||1260	Et facti sunt omnes dies Jared nongenti sexaginta duo anni, et mortuus est.
01O||5||21||1270	Porro Henoch vixit sexaginta quinque annis, et genuit Mathusalam.
01O||5||22||1280	Et ambulavit Henoch cum Deo : et vixit, postquam genuit Mathusalam, trecentis annis, et genuit filios et filias.
01O||5||23||1290	Et facti sunt omnes dies Henoch trecenti sexaginta quinque anni.
01O||5||24||1300	Ambulavitque cum Deo, et non apparuit : quia tulit eum Deus.
01O||5||25||1310	Vixit quoque Mathusala centum octoginta septem annis, et genuit Lamech.
01O||5||26||1320	Et vixit Mathusala, postquam genuit Lamech, septingentis octoginta duobus annis, et genuit filios et filias.
01O||5||27||1330	Et facti sunt omnes dies Mathusala nongenti sexaginta novem anni, et mortuus est.
01O||5||28||1340	Vixit autem Lamech centum octoginta duobus annis, et genuit filium :
01O||5||29||1350	vocavitque nomen ejus Noë, dicens : Iste consolabitur nos ab operibus et laboribus manuum nostrarum in terra, cui maledixit Dominus.
01O||5||30||1360	Vixitque Lamech, postquam genuit Noë, quingentis nonaginta quinque annis, et genuit filios et filias.
01O||5||31||1370	Et facti sunt omnes dies Lamech septingenti septuaginta septem anni, et mortuus est. Noë vero cum quingentorum esset annorum, genuit Sem, Cham et Japheth.
01O||6||1||1380	Cumque cœpissent homines multiplicari super terram, et filias procreassent,
01O||6||2||1390	videntes filii Dei filias hominum quod essent pulchræ, acceperunt sibi uxores ex omnibus, quas elegerant.
01O||6||3||1400	Dixitque Deus : Non permanebit spiritus meus in homine in æternum, quia caro est : eruntque dies illius centum viginti annorum.
01O||6||4||1410	Gigantes autem erant super terram in diebus illis : postquam enim ingressi sunt filii Dei ad filias hominum, illæque genuerunt, isti sunt potentes a sæculo viri famosi.
01O||6||5||1420	Videns autem Deus quod multa malitia hominum esset in terra, et cuncta cogitatio cordis intenta esset ad malum omni tempore,
01O||6||6||1430	pœnituit eum quod hominum fecisset in terra. Et tactus dolore cordis intrinsecus,
01O||6||7||1440	Delebo, inquit, hominem, quem creavi, a facie terræ, ab homine usque ad animantia, a reptili usque ad volucres cæli : pœnitet enim me fecisse eos.
01O||6||8||1450	Noë vero invenit gratiam coram Domino.
01O||6||9||1460	Hæ sunt generationes Noë : Noë vir justus atque perfectus fuit in generationibus suis ; cum Deo ambulavit.
01O||6||10||1470	Et genuit tres filios, Sem, Cham et Japheth.
01O||6||11||1480	Corrupta est autem terra coram Deo, et repleta est iniquitate.
01O||6||12||1490	Cumque vidisset Deus terram esse corruptam (omnis quippe caro corruperat viam suam super terram),
01O||6||13||1500	dixit ad Noë : Finis universæ carnis venit coram me : repleta est terra iniquitate a facie eorum, et ego disperdam eos cum terra.
01O||6||14||1510	Fac tibi arcam de lignis lævigatis ; mansiunculas in arca facies, et bitumine linies intrinsecus et extrinsecus.
01O||6||15||1520	Et sic facies eam : trecentorum cubitorum erit longitudo arcæ, quinquaginta cubitorum latitudo, et triginta cubitorum altitudo illius.
01O||6||16||1530	Fenestram in arca facies, et in cubito consummabis summitatem ejus : ostium autem arcæ pones ex latere ; deorsum, cœnacula et tristega facies in ea.
01O||6||17||1540	Ecce ego adducam aquas diluvii super terram, ut interficiam omnem carnem, in qua spiritus vitæ est subter cælum : universa quæ in terra sunt, consumentur.
01O||6||18||1550	Ponamque fœdus meum tecum : et ingredieris arcam tu et filii tui, uxor tua, et uxores filiorum tuorum tecum.
01O||6||19||1560	Et ex cunctis animantibus universæ carnis bina induces in arcam, ut vivant tecum : masculini sexus et feminini.
01O||6||20||1570	De volucribus juxta genus suum, et de jumentis in genere suo, et ex omni reptili terræ secundum genus suum : bina de omnibus ingredientur tecum, ut possint vivere.
01O||6||21||1580	Tolles igitur tecum ex omnibus escis, quæ mandi possunt, et comportabis apud te : et erunt tam tibi, quam illis in cibum.
01O||6||22||1590	Fecit igitur Noë omnia quæ præceperat illi Deus.
01O||7||1||1600	Dixitque Dominus ad eum : Ingredere tu et omnis domus tua in arcam : te enim vidi justum coram me in generatione hac.
01O||7||2||1610	Ex omnibus animantibus mundis tolle septena et septena, masculum et feminam : de animantibus vero immundis duo et duo, masculum et feminam.
01O||7||3||1620	Sed et de volatilibus cæli septena et septena, masculum et feminam : ut salvetur semen super faciem universæ terræ.
01O||7||4||1630	Adhuc enim, et post dies septem ego pluam super terram quadraginta diebus et quadraginta noctibus : et delebo omnem substantiam, quam feci, de superficie terræ.
01O||7||5||1640	Fecit ergo Noë omnia quæ mandaverat ei Dominus.
01O||7||6||1650	Eratque sexcentorum annorum quando diluvii aquæ inundaverunt super terram.
01O||7||7||1660	Et ingressus est Noë et filii ejus, uxor ejus et uxores filiorum ejus cum eo in arcam propter aquas diluvii.
01O||7||8||1670	De animantibus quoque mundis et immundis, et de volucribus, et ex omni quod movetur super terram,
01O||7||9||1680	duo et duo ingressa sunt ad Noë in arcam, masculus et femina, sicut præceperat Dominus Noë.
01O||7||10||1690	Cumque transissent septem dies, aquæ diluvii inundaverunt super terram.
01O||7||11||1700	Anno sexcentesimo vitæ Noë, mense secundo, septimodecimo die mensis, rupti sunt omnes fontes abyssi magnæ, et cataractæ cæli apertæ sunt :
01O||7||12||1710	et facta est pluvia super terram quadraginta diebus et quadraginta noctibus.
01O||7||13||1720	In articulo diei illius ingressus est Noë, et Sem, et Cham, et Japheth filii ejus ; uxor illius, et tres uxores filiorum ejus cum eis in arcam :
01O||7||14||1730	ipsi et omne animal secundum genus suum, universaque jumenta in genere suo, et omne quod movetur super terram in genere suo, cunctumque volatile secundum genus suum, universæ aves, omnesque volucres,
01O||7||15||1740	ingressæ sunt ad Noë in arcam, bina et bina ex omni carne, in qua erat spiritus vitæ.
01O||7||16||1750	Et quæ ingressa sunt, masculus et femina ex omni carne introierunt, sicut præceperat ei Deus : et inclusit eum Dominus deforis.
01O||7||17||1760	Factumque est diluvium quadraginta diebus super terram : et multiplicatæ sunt aquæ, et elevaverunt arcam in sublime a terra.
01O||7||18||1770	Vehementer enim inundaverunt, et omnia repleverunt in superficie terræ : porro arca ferebatur super aquas.
01O||7||19||1780	Et aquæ prævaluerunt nimis super terram : opertique sunt omnes montes excelsi sub universo cælo.
01O||7||20||1790	Quindecim cubitis altior fuit aqua super montes, quos operuerat.
01O||7||21||1800	Consumptaque est omnis caro quæ movebatur super terram, volucrum, animantium, bestiarum, omniumque reptilium, quæ reptant super terram : universi homines,
01O||7||22||1810	et cuncta, in quibus spiraculum vitæ est in terra, mortua sunt.
01O||7||23||1820	Et delevit omnem substantiam quæ erat super terram, ab homine usque ad pecus, tam reptile quam volucres cæli : et deleta sunt de terra. Remansit autem solus Noë, et qui cum eo erant in arca.
01O||7||24||1830	Obtinueruntque aquæ terram centum quinquaginta diebus.
01O||8||1||1840	Recordatus autem Deus Noë, cunctorumque animantium, et omnium jumentorum, quæ erant cum eo in arca, adduxit spiritum super terram, et imminutæ sunt aquæ.
01O||8||2||1850	Et clausi sunt fontes abyssi, et cataractæ cæli : et prohibitæ sunt pluviæ de cælo.
01O||8||3||1860	Reversæque sunt aquæ de terra euntes et redeuntes : et cœperunt minui post centum quinquaginta dies.
01O||8||4||1870	Requievitque arca mense septimo, vigesimo septimo die mensis, super montes Armeniæ.
01O||8||5||1880	At vero aquæ ibant et decrescebant usque ad decimum mensem : decimo enim mense, primo die mensis, apparuerunt cacumina montium.
01O||8||6||1890	Cumque transissent quadraginta dies, aperiens Noë fenestram arcæ, quam fecerat, dimisit corvum,
01O||8||7||1900	qui egrediebatur, et non revertebatur, donec siccarentur aquæ super terram.
01O||8||8||1910	Emisit quoque columbam post eum, ut videret si jam cessassent aquæ super faciem terræ.
01O||8||9||1920	Quæ cum non invenisset ubi requiesceret pes ejus, reversa est ad eum in arcam : aquæ enim erant super universam terram : extenditque manum, et apprehensam intulit in arcam.
01O||8||10||1930	Expectatis autem ultra septem diebus aliis, rursum dimisit columbam ex arca.
01O||8||11||1940	At illa venit ad eum ad vesperam, portans ramum olivæ virentibus foliis in ore suo : intellexit ergo Noë quod cessassent aquæ super terram.
01O||8||12||1950	Expectavitque nihilominus septem alios dies : et emisit columbam, quæ non est reversa ultra ad eum.
01O||8||13||1960	Igitur sexcentesimo primo anno, primo mense, prima die mensis, imminutæ sunt aquæ super terram : et aperiens Noë tectum arcæ, aspexit, viditque quod exsiccata esset superficies terræ.
01O||8||14||1970	Mense secundo, septimo et vigesimo die mensis arefacta est terra.
01O||8||15||1980	Locutus est autem Deus ad Noë, dicens :
01O||8||16||1990	Egredere de arca, tu et uxor tua, filii tui et uxores filiorum tuorum tecum.
01O||8||17||2000	Cuncta animantia, quæ sunt apud te, ex omni carne, tam in volatilibus quam in bestiis et universis reptilibus, quæ reptant super terram, educ tecum, et ingredimini super terram : crescite et multiplicamini super eam.
01O||8||18||2010	Egressus est ergo Noë, et filii ejus : uxor illius, et uxores filiorum ejus cum eo.
01O||8||19||2020	Sed et omnia animantia, jumenta, et reptilia quæ reptant super terram, secundum genus suum, egressa sunt de arca.
01O||8||20||2030	Ædificavit autem Noë altare Domino : et tollens de cunctis pecoribus et volucribus mundis, obtulit holocausta super altare.
01O||8||21||2040	Odoratusque est Dominus odorem suavitatis, et ait : Nequaquam ultra maledicam terræ propter homines : sensus enim et cogitatio humani cordis in malum prona sunt ab adolescentia sua : non igitur ultra percutiam omnem animam viventem sicut feci.
01O||8||22||2050	Cunctis diebus terræ, sementis et messis, frigus et æstus, æstas et hiems, nox et dies non requiescent.
01O||9||1||2060	Benedixitque Deus Noë et filiis ejus. Et dixit ad eos : Crescite, et multiplicamini, et replete terram.
01O||9||2||2070	Et terror vester ac tremor sit super cuncta animalia terræ, et super omnes volucres cæli, cum universis quæ moventur super terram : omnes pisces maris manui vestræ traditi sunt.
01O||9||3||2080	Et omne, quod movetur et vivit, erit vobis in cibum : quasi olera virentia tradidi vobis omnia.
01O||9||4||2090	Excepto, quod carnem cum sanguine non comedetis.
01O||9||5||2100	Sanguinem enim animarum vestrarum requiram de manu cunctarum bestiarum : et de manu hominis, de manu viri, et fratris ejus requiram animam hominis.
01O||9||6||2110	Quicumque effuderit humanum sanguinem, fundetur sanguis illius : ad imaginem quippe Dei factus est homo.
01O||9||7||2120	Vos autem crescite et multiplicamini, et ingredimini super terram, et implete eam.
01O||9||8||2130	Hæc quoque dixit Deus ad Noë, et ad filios ejus cum eo :
01O||9||9||2140	Ecce ego statuam pactum meum vobiscum, et cum semine vestro post vos :
01O||9||10||2150	et ad omnem animam viventem, quæ est vobiscum, tam in volucribus quam in jumentis et pecudibus terræ cunctis, quæ egressa sunt de arca, et universis bestiis terræ.
01O||9||11||2160	Statuam pactum meum vobiscum, et nequaquam ultra interficietur omnis caro aquis diluvii, neque erit deinceps diluvium dissipans terram.
01O||9||12||2170	Dixitque Deus : Hoc signum fœderis quod do inter me et vos, et ad omnem animam viventem, quæ est vobiscum in generationes sempiternas :
01O||9||13||2180	arcum meum ponam in nubibus, et erit signum fœderis inter me et inter terram.
01O||9||14||2190	Cumque obduxero nubibus cælum, apparebit arcus meus in nubibus :
01O||9||15||2200	et recordabor fœderis mei vobiscum, et cum omni anima vivente quæ carnem vegetat : et non erunt ultra aquæ diluvii ad delendum universam carnem.
01O||9||16||2210	Eritque arcus in nubibus, et videbo illum, et recordabor fœderis sempiterni quod pactum est inter Deum et omnem animam viventem universæ carnis quæ est super terram.
01O||9||17||2220	Dixitque Deus ad Noë : Hoc erit signum fœderis, quod constitui inter me et omnem carnem super terram.
01O||9||18||2230	Erant ergo filii Noë, qui egressi sunt de arca, Sem, Cham et Japheth : porro Cham ipse est pater Chanaan.
01O||9||19||2240	Tres isti filii sunt Noë : et ab his disseminatum est omne genus hominum super universam terram.
01O||9||20||2250	Cœpitque Noë vir agricola exercere terram, et plantavit vineam.
01O||9||21||2260	Bibensque vinum inebriatus est, et nudatus in tabernaculo suo.
01O||9||22||2270	Quod cum vidisset Cham, pater Chanaan, verenda scilicet patris sui esse nudata, nuntiavit duobus fratribus suis foras.
01O||9||23||2280	At vero Sem et Japheth pallium imposuerunt humeris suis, et incedentes retrorsum, operuerunt verenda patris sui : faciesque eorum aversæ erant, et patris virilia non viderunt.
01O||9||24||2290	Evigilans autem Noë ex vino, cum didicisset quæ fecerat ei filius suus minor,
01O||9||25||2300	ait : Maledictus Chanaan, servus servorum erit fratribus suis.
01O||9||26||2310	Dixitque : Benedictus Dominus Deus Sem, sit Chanaan servus ejus.
01O||9||27||2320	Dilatet Deus Japheth, et habitet in tabernaculis Sem, sitque Chanaan servus ejus.
01O||9||28||2330	Vixit autem Noë post diluvium trecentis quinquaginta annis.
01O||9||29||2340	Et impleti sunt omnes dies ejus nongentorum quinquaginta annorum : et mortuus est.
01O||10||1||2350	Hæ sunt generationes filiorum Noë, Sem, Cham et Japheth : natique sunt eis filii post diluvium.
01O||10||2||2360	Filii Japheth : Gomer, et Magog, et Madai, et Javan, et Thubal, et Mosoch, et Thiras.
01O||10||3||2370	Porro filii Gomer : Ascenez et Riphath et Thogorma.
01O||10||4||2380	Filii autem Javan : Elisa et Tharsis, Cetthim et Dodanim.
01O||10||5||2390	Ab his divisæ sunt insulæ gentium in regionibus suis, unusquisque secundum linguam suam et familias suas in nationibus suis.
01O||10||6||2400	Filii autem Cham : Chus, et Mesraim, et Phuth, et Chanaan.
01O||10||7||2410	Filii Chus : Saba, et Hevila, et Sabatha, et Regma, et Sabatacha. Filii Regma : Saba et Dadan.
01O||10||8||2420	Porro Chus genuit Nemrod : ipse cœpit esse potens in terra,
01O||10||9||2430	et erat robustus venator coram Domino. Ob hoc exivit proverbium : Quasi Nemrod robustus venator coram Domino.
01O||10||10||2440	Fuit autem principium regni ejus Babylon, et Arach et Achad, et Chalanne, in terra Sennaar.
01O||10||11||2450	De terra illa egressus est Assur, et ædificavit Niniven, et plateas civitatis, et Chale.
01O||10||12||2460	Resen quoque inter Niniven et Chale : hæc est civitas magna.
01O||10||13||2470	At vero Mesraim genuit Ludim, et Anamim et Laabim, Nephthuim,
01O||10||14||2480	et Phetrusim, et Chasluim : de quibus egressi sunt Philisthiim et Caphtorim.
01O||10||15||2490	Chanaan autem genuit Sidonem primogenitum suum. Hethæum,
01O||10||16||2500	et Jebusæum, et Amorrhæum, Gergesæum,
01O||10||17||2510	Hevæum, et Aracæum : Sinæum,
01O||10||18||2520	et Aradium, Samaræum, et Amathæum : et post hæc disseminati sunt populi Chananæorum.
01O||10||19||2530	Factique sunt termini Chanaan venientibus a Sidone Geraram usque Gazam, donec ingrediaris Sodomam et Gomorrham, et Adamam, et Seboim usque Lesa.
01O||10||20||2540	Hi sunt filii Cham in cognationibus, et linguis, et generationibus, terrisque et gentibus suis.
01O||10||21||2550	De Sem quoque nati sunt, patre omnium filiorum Heber, fratre Japheth majore.
01O||10||22||2560	Filii Sem : Ælam, et Assur, et Arphaxad, et Lud, et Aram.
01O||10||23||2570	Filii Aram : Us, et Hul, et Gether, et Mes.
01O||10||24||2580	At vero Arphaxad genuit Sale, de quo ortus est Heber.
01O||10||25||2590	Natique sunt Heber filii duo : nomen uni Phaleg, eo quod in diebus ejus divisa sit terra : et nomen fratris ejus Jectan.
01O||10||26||2600	Qui Jectan genuit Elmodad, et Saleph, et Asarmoth, Jare,
01O||10||27||2610	et Aduram, et Uzal, et Decla,
01O||10||28||2620	et Ebal, et Abimaël, Saba,
01O||10||29||2630	et Ophir, et Hevila, et Jobab : omnes isti, filii Jectan.
01O||10||30||2640	Et facta est habitatio eorum de Messa pergentibus usque Sephar montem orientalem.
01O||10||31||2650	Isti filii Sem secundum cognationes, et linguas, et regiones in gentibus suis.
01O||10||32||2660	Hæ familiæ Noë juxta populos et nationes suas. Ab his divisæ sunt gentes in terra post diluvium.
01O||11||1||2670	Erat autem terra labii unius, et sermonum eorumdem.
01O||11||2||2680	Cumque proficiscerentur de oriente, invenerunt campum in terra Senaar, et habitaverunt in eo.
01O||11||3||2690	Dixitque alter ad proximum suum : Venite, faciamus lateres, et coquamus eos igni. Habueruntque lateres pro saxis, et bitumen pro cæmento :
01O||11||4||2700	et dixerunt : Venite, faciamus nobis civitatem et turrim, cujus culmen pertingat ad cælum : et celebremus nomen nostrum antequam dividamur in universas terras.
01O||11||5||2710	Descendit autem Dominus ut videret civitatem et turrim, quam ædificabant filii Adam,
01O||11||6||2720	et dixit : Ecce, unus est populus, et unum labium omnibus : cœperuntque hoc facere, nec desistent a cogitationibus suis, donec eas opere compleant.
01O||11||7||2730	Venite igitur, descendamus, et confundamus ibi linguam eorum, ut non audiat unusquisque vocem proximi sui.
01O||11||8||2740	Atque ita divisit eos Dominus ex illo loco in universas terras, et cessaverunt ædificare civitatem.
01O||11||9||2750	Et idcirco vocatum est nomen ejus Babel, quia ibi confusum est labium universæ terræ : et inde dispersit eos Dominus super faciem cunctarum regionum.
01O||11||10||2760	Hæ sunt generationes Sem : Sem erat centum annorum quando genuit Arphaxad, biennio post diluvium.
01O||11||11||2770	Vixitque Sem, postquam genuit Arphaxad, quingentis annis : et genuit filios et filias.
01O||11||12||2780	Porro Arphaxad vixit triginta quinque annis, et genuit Sale.
01O||11||13||2790	Vixitque Arphaxad, postquam genuit Sale, trecentis tribus annis : et genuit filios et filias.
01O||11||14||2800	Sale quoque vixit triginta annis, et genuit Heber.
01O||11||15||2810	Vixitque Sale, postquam genuit Heber, quadringentis tribus annis : et genuit filios et filias.
01O||11||16||2820	Vixit autem Heber triginta quatuor annis, et genuit Phaleg.
01O||11||17||2830	Et vixit Heber postquam genuit Phaleg, quadringentis triginta annis : et genuit filios et filias.
01O||11||18||2840	Vixit quoque Phaleg triginta annis, et genuit Reu.
01O||11||19||2850	Vixitque Phaleg, postquam genuit Reu, ducentis novem annis : et genuit filios et filias.
01O||11||20||2860	Vixit autem Reu triginta duobus annis, et genuit Sarug.
01O||11||21||2870	Vixit quoque Reu, postquam genuit Sarug, ducentis septem annis : et genuit filios et filias.
01O||11||22||2880	Vixit vero Sarug triginta annis, et genuit Nachor.
01O||11||23||2890	Vixitque Sarug, postquam genuit Nachor, ducentis annis : et genuit filios et filias.
01O||11||24||2900	Vixit autem Nachor viginti novem annis, et genuit Thare.
01O||11||25||2910	Vixitque Nachor, postquam genuit Thare, centum decem et novem annis : et genuit filios et filias.
01O||11||26||2920	Vixitque Thare septuaginta annis, et genuit Abram, et Nachor, et Aran.
01O||11||27||2930	Hæ sunt autem generationes Thare : Thare genuit Abram, Nachor et Aran. Porro Aran genuit Lot.
01O||11||28||2940	Mortuusque est Aran ante Thare patrem suum, in terra nativitatis suæ, in Ur Chaldæorum.
01O||11||29||2950	Duxerunt autem Abram et Nachor uxores : nomen uxoris Abram, Sarai : et nomen uxoris Nachor, Melcha filia Aran, patris Melchæ, et patris Jeschæ.
01O||11||30||2960	Erat autem Sarai sterilis, nec habebat liberos.
01O||11||31||2970	Tulit itaque Thare Abram filium suum, et Lot filium Aran, filium filii sui, et Sarai nurum suam, uxorem Abram filii sui, et eduxit eos de Ur Chaldæorum, ut irent in terram Chanaan : veneruntque usque Haran, et habitaverunt ibi.
01O||11||32||2980	Et facti sunt dies Thare ducentorum quinque annorum, et mortuus est in Haran.
01O||12||1||2990	Dixit autem Dominus ad Abram : Egredere de terra tua, et de cognatione tua, et de domo patris tui, et veni in terram quam monstrabo tibi.
01O||12||2||3000	Faciamque te in gentem magnam, et benedicam tibi, et magnificabo nomen tuum, erisque benedictus.
01O||12||3||3010	Benedicam benedicentibus tibi, et maledicam maledicentibus tibi, atque in te benedicentur universæ cognationes terræ.
01O||12||4||3020	Egressus est itaque Abram sicut præceperat ei Dominus, et ivit cum eo Lot : septuaginta quinque annorum erat Abram cum egrederetur de Haran.
01O||12||5||3030	Tulitque Sarai uxorem suam, et Lot filium fratris sui, universamque substantiam quam possederant, et animas quas fecerant in Haran : et egressi sunt ut irent in terram Chanaan. Cumque venissent in eam,
01O||12||6||3040	pertransivit Abram terram usque ad locum Sichem, usque ad convallem illustrem : Chananæus autem tunc erat in terra.
01O||12||7||3050	Apparuit autem Dominus Abram, et dixit ei : Semini tuo dabo terram hanc. Qui ædificavit ibi altare Domino, qui apparuerat ei.
01O||12||8||3060	Et inde transgrediens ad montem, qui erat contra orientem Bethel, tetendit ibi tabernaculum suum, ab occidente habens Bethel, et ab oriente Hai : ædificavit quoque ibi altare Domino, et invocavit nomen ejus.
01O||12||9||3070	Perrexitque Abram vadens, et ultra progrediens ad meridiem.
01O||12||10||3080	Facta est autem fames in terra : descenditque Abram in Ægyptum, ut peregrinaretur ibi : prævaluerat enim fames in terra.
01O||12||11||3090	Cumque prope esset ut ingrederetur Ægyptum, dixit Sarai uxori suæ : Novi quod pulchra sis mulier :
01O||12||12||3100	et quod cum viderint te Ægyptii, dicturi sunt : Uxor ipsius est : et interficient me, et te reservabunt.
01O||12||13||3110	Dic ergo, obsecro te, quod soror mea sis : ut bene sit mihi propter te, et vivat anima mea ob gratiam tui.
01O||12||14||3120	Cum itaque ingressus esset Abram Ægyptum, viderunt Ægyptii mulierem quod esset pulchra nimis.
01O||12||15||3130	Et nuntiaverunt principes Pharaoni, et laudaverunt eam apud illum : et sublata est mulier in domum Pharaonis.
01O||12||16||3140	Abram vero bene usi sunt propter illam : fueruntque ei oves et boves et asini, et servi et famulæ, et asinæ et cameli.
01O||12||17||3150	Flagellavit autem Dominus Pharaonem plagis maximis, et domum ejus, propter Sarai uxorem Abram.
01O||12||18||3160	Vocavitque Pharao Abram, et dixit ei : Quidnam est hoc quod fecisti mihi ? quare non indicasti quod uxor tua esset ?
01O||12||19||3170	quam ob causam dixisti esse sororem tuam, ut tollerem eam mihi in uxorem ? Nunc igitur ecce conjux tua, accipe eam, et vade.
01O||12||20||3180	Præcepitque Pharao super Abram viris : et deduxerunt eum, et uxorem illius, et omnia quæ habebat.
01O||13||1||3190	Ascendit ergo Abram de Ægypto, ipse et uxor ejus, et omnia quæ habebat, et Lot cum eo, ad australem plagam.
01O||13||2||3200	Erat autem dives valde in possessione auri et argenti.
01O||13||3||3210	Reversusque est per iter, quo venerat, a meridie in Bethel, usque ad locum ubi prius fixerat tabernaculum inter Bethel et Hai,
01O||13||4||3220	in loco altaris quod fecerat prius : et invocavit ibi nomen Domini.
01O||13||5||3230	Sed et Lot qui erat cum Abram, fuerunt greges ovium, et armenta, et tabernacula.
01O||13||6||3240	Nec poterat eos capere terra, ut habitarent simul : erat quippe substantia eorum multa, et nequibant habitare communiter.
01O||13||7||3250	Unde et facta est rixa inter pastores gregum Abram et Lot. Eo autem tempore Chananæus et Pherezæus habitabant in terra illa.
01O||13||8||3260	Dixit ergo Abram ad Lot : Ne quæso sit jurgium inter me et te, et inter pastores meos et pastores tuos : fratres enim sumus.
01O||13||9||3270	Ecce universa terra coram te est : recede a me, obsecro : si ad sinistram ieris, ego dexteram tenebo : si tu dexteram elegeris, ego ad sinistram pergam.
01O||13||10||3280	Elevatis itaque Lot oculis, vidit omnem circa regionem Jordanis, quæ universa irrigabatur antequam subverteret Dominus Sodomam et Gomorrham, sicut paradisus Domini, et sicut Ægyptus venientibus in Segor.
01O||13||11||3290	Elegitque sibi Lot regionem circa Jordanem, et recessit ab oriente : divisique sunt alterutrum a fratre suo.
01O||13||12||3300	Abram habitavit in terra Chanaan ; Lot vero moratus est in oppidis, quæ erant circa Jordanem, et habitavit in Sodomis.
01O||13||13||3310	Homines autem Sodomitæ pessimi erant, et peccatores coram Domino nimis.
01O||13||14||3320	Dixitque Dominus ad Abram, postquam divisus est ab eo Lot : Leva oculos tuos et vide a loco, in quo nunc es, ad aquilonem et meridiem, ad orientem et occidentem.
01O||13||15||3330	Omnem terram, quam conspicis, tibi dabo, et semini tuo usque in sempiternum.
01O||13||16||3340	Faciamque semen tuum sicut pulverem terræ : si quis potest hominum numerare pulverem terræ, semen quoque tuum numerare poterit.
01O||13||17||3350	Surge, et perambula terram in longitudine et in latitudine sua : quia tibi daturus sum eam.
01O||13||18||3360	Movens igitur tabernaculum suum Abram, venit, et habitavit juxta convallem Mambre, quæ est in Hebron : ædificavitque ibi altare Domino.
01O||14||1||3370	Factum est autem in illo tempore, ut Amraphel rex Senaar, et Arioch rex Ponti, et Chodorlahomor rex Elamitarum, et Thadal rex Gentium
01O||14||2||3380	inirent bellum contra Bara regem Sodomorum, et contra Bersa regem Gomorrhæ, et contra Sennaab regem Adamæ, et contra Semeber regem Seboim, contraque regem Balæ, ipsa est Segor.
01O||14||3||3390	Omnes hi convenerunt in vallem Silvestrem, quæ nunc est mare salis.
01O||14||4||3400	Duodecim enim annis servierunt Chodorlahomor, et tertiodecimo anno recesserunt ab eo.
01O||14||5||3410	Igitur quartodecimo anno venit Chodorlahomor, et reges qui erant cum eo : percusseruntque Raphaim in Astarothcarnaim, et Zuzim cum eis, et Emim in Save Cariathaim,
01O||14||6||3420	et Chorræos in montibus Seir, usque ad Campestria Pharan, quæ est in solitudine.
01O||14||7||3430	Reversique sunt, et venerunt ad fontem Misphat, ipsa est Cades : et percusserunt omnem regionem Amalecitarum, et Amorrhæum, qui habitabat in Asasonthamar.
01O||14||8||3440	Et egressi sunt rex Sodomorum, et rex Gomorrhæ, rexque Adamæ, et rex Seboim, necnon et rex Balæ, quæ est Segor : et direxerunt aciem contra eos in valle Silvestri :
01O||14||9||3450	scilicet adversus Chodorlahomor regem Elamitarum, et Thadal regem Gentium, et Amraphel regem Sennaar, et Arioch regem Ponti : quatuor reges adversus quinque.
01O||14||10||3460	Vallis autem Silvestris habebat puteos multos bituminis. Itaque rex Sodomorum, et Gomorrhæ, terga verterunt, cecideruntque ibi : et qui remanserant, fugerunt ad montem.
01O||14||11||3470	Tulerunt autem omnem substantiam Sodomorum et Gomorrhæ, et universa quæ ad cibum pertinent, et abierunt :
01O||14||12||3480	necnon et Lot, et substantiam ejus, filium fratris Abram, qui habitabat in Sodomis.
01O||14||13||3490	Et ecce unus, qui evaserat, nuntiavit Abram Hebræo, qui habitabat in convalle Mambre Amorrhæi, fratris Escol, et fratris Aner : hi enim pepigerant fœdus cum Abram.
01O||14||14||3500	Quod cum audisset Abram, captum videlicet Lot fratrem suum, numeravit expeditos vernaculos suos trecentos decem et octo : et persecutus est usque Dan.
01O||14||15||3510	Et divisis sociis, irruit super eos nocte : percussitque eos, et persecutus est eos usque Hoba, quæ est ad lævam Damasci.
01O||14||16||3520	Reduxitque omnem substantiam, et Lot fratrem suum cum substantia illius, mulieres quoque et populum.
01O||14||17||3530	Egressus est autem rex Sodomorum in occursum ejus postquam reversus est a cæde Chodorlahomor, et regum qui cum eo erant in valle Save, quæ est vallis regis.
01O||14||18||3540	At vero Melchisedech rex Salem, proferens panem et vinum, erat enim sacerdos Dei altissimi,
01O||14||19||3550	benedixit ei, et ait : Benedictus Abram Deo excelso, qui creavit cælum et terram :
01O||14||20||3560	et benedictus Deus excelsus, quo protegente, hostes in manibus tuis sunt. Et dedit ei decimas ex omnibus.
01O||14||21||3570	Dixit autem rex Sodomorum ad Abram : Da mihi animas, cetera tolle tibi.
01O||14||22||3580	Qui respondit ei : Levo manum meam ad Dominum Deum excelsum possessorem cæli et terræ,
01O||14||23||3590	quod a filo subtegminis usque ad corigiam caligæ, non accipiam ex omnibus quæ tua sunt, ne dicas : Ego ditavi Abram :
01O||14||24||3600	exceptis his, quæ comederunt juvenes, et partibus virorum, qui venerunt mecum, Aner, Escol et Mambre : isti accipient partes suas.
01O||15||1||3610	His itaque transactis, factus est sermo Domini ad Abram per visionem dicens : Noli timere, Abram : ego protector tuus sum, et merces tua magna nimis.
01O||15||2||3620	Dixitque Abram : Domine Deus, quid dabis mihi ? ego vadam absque liberis, et filius procuratoris domus meæ iste Damascus Eliezer.
01O||15||3||3630	Addiditque Abram : Mihi autem non dedisti semen, et ecce vernaculus meus, hæres meus erit.
01O||15||4||3640	Statimque sermo Domini factus est ad eum, dicens : Non erit hic hæres tuus, sed qui egredietur de utero tuo, ipsum habebis hæredem.
01O||15||5||3650	Eduxitque eum foras, et ait illi : Suscipe cælum, et numera stellas, si potes. Et dixit ei : Sic erit semen tuum.
01O||15||6||3660	Credidit Abram Deo, et reputatum est illi ad justitiam.
01O||15||7||3670	Dixitque ad eum : Ego Dominus qui eduxi te de Ur Chaldæorum ut darem tibi terram istam, et possideres eam.
01O||15||8||3680	At ille ait : Domine Deus, unde scire possum quod possessurus sim eam ?
01O||15||9||3690	Et respondens Dominus : Sume, inquit, mihi vaccam trienem, et capram trimam, et arietem annorum trium, turturem quoque et columbam.
01O||15||10||3700	Qui tollens universa hæc, divisit ea per medium, et utrasque partes contra se altrinsecus posuit ; aves autem non divisit.
01O||15||11||3710	Descenderuntque volucres super cadavera, et abigebat eas Abram.
01O||15||12||3720	Cumque sol occumberet, sopor irruit super Abram, et horror magnus et tenebrosus invasit eum.
01O||15||13||3730	Dictumque est ad eum : Scito prænoscens quod peregrinum futurum sit semen tuum in terra non sua, et subjicient eos servituti, et affligent quadringentis annis.
01O||15||14||3740	Verumtamen gentem, cui servituri sunt, ego judicabo : et post hæc egredientur cum magna substantia.
01O||15||15||3750	Tu autem ibis ad patres tuos in pace, sepultus in senectute bona.
01O||15||16||3760	Generatione autem quarta revertentur huc : necdum enim completæ sunt iniquitates Amorrhæorum usque ad præsens tempus.
01O||15||17||3770	Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter divisiones illas.
01O||15||18||3780	In illo die pepigit Dominus fœdus cum Abram, dicens : Semini tuo dabo terram hanc a fluvio Ægypti usque ad fluvium magnum Euphraten,
01O||15||19||3790	Cinæos, et Cenezæos, Cedmonæos,
01O||15||20||3800	et Hethæos, et Pherezæos, Raphaim quoque,
01O||15||21||3810	et Amorrhæos, et Chananæos, et Gergesæos, et Jebusæos.
01O||16||1||3820	Igitur Sarai, uxor Abram, non genuerat liberos : sed habens ancillam ægyptiam nomine Agar,
01O||16||2||3830	dixit marito suo : Ecce, conclusit me Dominus, ne parerem. Ingredere ad ancillam meam, si forte saltem ex illa suscipiam filios. Cumque ille acquiesceret deprecanti,
01O||16||3||3840	tulit Agar ægyptiam ancillam suam post annos decem quam habitare cœperant in terra Chanaan : et dedit eam viro suo uxorem.
01O||16||4||3850	Qui ingressus est ad eam. At illa concepisse se videns, despexit dominam suam.
01O||16||5||3860	Dixitque Sarai ad Abram : Inique agis contra me : ego dedi ancillam meam in sinum tuum, quæ videns quod conceperit, despectui me habet : judicet Dominus inter me et te.
01O||16||6||3870	Cui respondens Abram : Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit.
01O||16||7||3880	Cumque invenisset eam angelus Domini juxta fontem aquæ in solitudine, qui est in via Sur in deserto,
01O||16||8||3890	dixit ad illam : Agar ancilla Sarai, unde venis ? et quo vadis ? Quæ respondit : A facie Sarai dominæ meæ ego fugio.
01O||16||9||3900	Dixitque ei angelus Domini : Revertere ad dominam tuam, et humiliare sub manu illius.
01O||16||10||3910	Et rursum : Multiplicans, inquit, multiplicabo semen tuum, et non numerabitur præ multitudine.
01O||16||11||3920	Ac deinceps : Ecce, ait, concepisti, et paries filium : vocabisque nomen ejus Ismaël, eo quod audierit Dominus afflictionem tuam.
01O||16||12||3930	Hic erit ferus homo : manus ejus contra omnes, et manus omnium contra eum : et e regione universorum fratrum suorum figet tabernacula.
01O||16||13||3940	Vocavit autem nomen Domini qui loquebatur ad eam : Tu Deus qui vidisti me. Dixit enim : Profecto hic vidi posteriora videntis me.
01O||16||14||3950	Propterea appellavit puteum illum Puteum viventis et videntis me. Ipse est inter Cades et Barad.
01O||16||15||3960	Peperitque Agar Abræ filium : qui vocavit nomen ejus Ismaël.
01O||16||16||3970	Octoginta et sex annorum erat Abram quando peperit ei Agar Ismaëlem.
01O||17||1||3980	Postquam vero nonaginta et novem annorum esse cœperat, apparuit ei Dominus, dixitque ad eum : Ego Deus omnipotens : ambula coram me, et esto perfectus.
01O||17||2||3990	Ponamque fœdus meum inter me et te, et multiplicabo te vehementer nimis.
01O||17||3||4000	Cecidit Abram pronus in faciem.
01O||17||4||4010	Dixitque ei Deus : Ego sum, et pactum meum tecum, erisque pater multarum gentium.
01O||17||5||4020	Nec ultra vocabitur nomen tuum Abram, sed appellaberis Abraham : quia patrem multarum gentium constitui te.
01O||17||6||4030	Faciamque te crescere vehementissime, et ponam te in gentibus, regesque ex te egredientur.
01O||17||7||4040	Et statuam pactum meum inter me et te, et inter semen tuum post te in generationibus suis, fœdere sempiterno : ut sim Deus tuus, et seminis tui post te.
01O||17||8||4050	Daboque tibi et semini tuo terram peregrinationis tuæ, omnem terram Chanaan in possessionem æternam, eroque Deus eorum.
01O||17||9||4060	Dixit iterum Deus ad Abraham : Et tu ergo custodies pactum meum, et semen tuum post te in generationibus suis.
01O||17||10||4070	Hoc est pactum meum quod observabitis inter me et vos, et semen tuum post te : circumcidetur ex vobis omne masculinum :
01O||17||11||4080	et circumcidetis carnem præputii vestri, ut sit in signum fœderis inter me et vos.
01O||17||12||4090	Infans octo dierum circumcidetur in vobis, omne masculinum in generationibus vestris : tam vernaculus, quam emptitius circumcidetur, et quicumque non fuerit de stirpe vestra :
01O||17||13||4100	eritque pactum meum in carne vestra in fœdus æternum.
01O||17||14||4110	Masculus, cujus præputii caro circumcisa non fuerit, delebitur anima illa de populo suo : quia pactum meum irritum fecit.
01O||17||15||4120	Dixit quoque Deus ad Abraham : Sarai uxorem tuam non vocabis Sarai, sed Saram.
01O||17||16||4130	Et benedicam ei, et ex illa dabo tibi filium cui benedicturus sum : eritque in nationes, et reges populorum orientur ex eo.
01O||17||17||4140	Cecidit Abraham in faciem suam, et risit, dicens in corde suo : Putasne centenario nascetur filius ? et Sara nonagenaria pariet ?
01O||17||18||4150	Dixitque ad Deum : Utinam Ismaël vivat coram te.
01O||17||19||4160	Et ait Deus ad Abraham : Sara uxor tua pariet tibi filium, vocabisque nomen ejus Isaac, et constituam pactum meum illi in fœdus sempiternum, et semini ejus post eum.
01O||17||20||4170	Super Ismaël quoque exaudivi te : ecce, benedicam ei, et augebo, et multiplicabo eum valde : duodecim duces generabit, et faciam illum in gentem magnam.
01O||17||21||4180	Pactum vero meum statuam ad Isaac, quem pariet tibi Sara tempore isto in anno altero.
01O||17||22||4190	Cumque finitus esset sermo loquentis cum eo, ascendit Deus ab Abraham.
01O||17||23||4200	Tulit autem Abraham Ismaël filium suum, et omnes vernaculos domus suæ, universosque quos emerat, cunctos mares ex omnibus viris domus suæ : et circumcidit carnem præputii eorum statim in ipsa die, sicut præceperat ei Deus.
01O||17||24||4210	Abraham nonaginta et novem erat annorum quando circumcidit carnem præputii sui.
01O||17||25||4220	Et Ismaël filius tredecim annos impleverat tempore circumcisionis suæ.
01O||17||26||4230	Eadem die circumcisus est Abraham et Ismaël filius ejus :
01O||17||27||4240	et omnes viri domus illius, tam vernaculi, quam emptitii et alienigenæ pariter circumcisi sunt.
01O||18||1||4250	Apparuit autem ei Dominus in convalle Mambre sedenti in ostio tabernaculi sui in ipso fervore diei.
01O||18||2||4260	Cumque elevasset oculos, apparuerunt ei tres viri stantes prope eum : quos cum vidisset, cucurrit in occursum eorum de ostio tabernaculi, et adoravit in terram.
01O||18||3||4270	Et dixit : Domine, si inveni gratiam in oculis tuis, ne transeas servum tuum :
01O||18||4||4280	sed afferam pauxillum aquæ, et lavate pedes vestros, et requiescite sub arbore.
01O||18||5||4290	Ponamque buccellam panis, et confortate cor vestrum : postea transibitis : idcirco enim declinastis ad servum vestrum. Qui dixerunt : Fac ut locutus es.
01O||18||6||4300	Festinavit Abraham in tabernaculum ad Saram, dixitque ei : Accelera, tria sata similæ commisce, et fac subcinericios panes.
01O||18||7||4310	Ipse vero ad armentum cucurrit, et tulit inde vitulum tenerrimum et optimum, deditque puero : qui festinavit et coxit illum.
01O||18||8||4320	Tulit quoque butyrum et lac, et vitulum quem coxerat, et posuit coram eis : ipse vero stabat juxta eos sub arbore.
01O||18||9||4330	Cumque comedissent, dixerunt ad eum : Ubi est Sara uxor tua ? Ille respondit : Ecce in tabernaculo est.
01O||18||10||4340	Cui dixit : Revertens veniam ad te tempore isto, vita comite, et habebit filium Sara uxor tua. Quo audito, Sara risit post ostium tabernaculi.
01O||18||11||4350	Erant autem ambo senes, provectæque ætatis, et desierant Saræ fieri muliebria.
01O||18||12||4360	Quæ risit occulte dicens : Postquam consenui, et dominus meus vetulus est, voluptati operam dabo ?
01O||18||13||4370	Dixit autem Dominus ad Abraham : Quare risit Sara, dicens : Num vere paritura sum anus ?
01O||18||14||4380	Numquid Deo quidquam est difficile ? juxta condictum revertar ad te hoc eodem tempore, vita comite, et habebit Sara filium.
01O||18||15||4390	Negabit Sara, dicens : Non risi, timore perterrita. Dominus autem : Non est, inquit, ita : sed risisti.
01O||18||16||4400	Cum ergo surrexissent inde viri, direxerunt oculos contra Sodomam : et Abraham simul gradiebatur, deducens eos.
01O||18||17||4410	Dixitque Dominus : Num celare potero Abraham quæ gesturus sum :
01O||18||18||4420	cum futurus sit in gentem magnam, ac robustissimam, et benedicendæ sint in illo omnes nationes terræ ?
01O||18||19||4430	Scio enim quod præcepturus sit filiis suis, et domui suæ post se ut custodiant viam Domini, et faciant judicium et justitiam : ut adducat Dominus propter Abraham omnia quæ locutus est ad eum.
01O||18||20||4440	Dixit itaque Dominus : Clamor Sodomorum et Gomorrhæ multiplicatus est, et peccatum eorum aggravatum est nimis.
01O||18||21||4450	Descendam, et videbo utrum clamorem qui venit ad me, opere compleverint ; an non est ita, ut sciam.
01O||18||22||4460	Converteruntque se inde, et abierunt Sodomam : Abraham vero adhuc stabat coram Domino.
01O||18||23||4470	Et appropinquans ait : Numquid perdes justum cum impio ?
01O||18||24||4480	si fuerint quinquaginta justi in civitate, peribunt simul ? et non parces loco illi propter quinquaginta justos, si fuerint in eo ?
01O||18||25||4490	Absit a te ut rem hanc facias, et occidas justum cum impio, fiatque justus sicut impius, non est hoc tuum : qui judicas omnem terram, nequaquam facies judicium hoc.
01O||18||26||4500	Dixitque Dominus ad eum : Si invenero Sodomis quinquaginta justos in medio civitatis, dimittam omni loco propter eos.
01O||18||27||4510	Respondensque Abraham, ait : Quia semel cœpi, loquar ad Dominum meum, cum sim pulvis et cinis.
01O||18||28||4520	Quid si minus quinquaginta justis quinque fuerint ? delebis, propter quadraginta quinque, universam urbem ? Et ait : Non delebo, si invenero ibi quadraginta quinque.
01O||18||29||4530	Rursumque locutus est ad eum : Sin autem quadraginta ibi inventi fuerint, quid facies ? Ait : Non percutiam propter quadraginta.
01O||18||30||4540	Ne quæso, inquit, indigneris, Domine, si loquar : quid si ibi inventi fuerint triginta ? Respondit : Non faciam, si invenero ibi triginta.
01O||18||31||4550	Quia semel, ait, cœpi loquar ad Dominum meum : quid si ibi inventi fuerint viginti ? Ait : Non interficiam propter viginti.
01O||18||32||4560	Obsecro, inquit, ne irascaris, Domine, si loquar adhuc semel : quid si inventi fuerint ibi decem ? Et dixit : Non delebo propter decem.
01O||18||33||4570	Abiitque Dominus, postquam cessavit loqui ad Abraham : et ille reversus est in locum suum.
01O||19||1||4580	Veneruntque duo angeli Sodomam vespere, et sedente Lot in foribus civitatis. Qui cum vidisset eos, surrexit, et ivit obviam eis : adoravitque pronus in terram,
01O||19||2||4590	et dixit : Obsecro, domini, declinate in domum pueri vestri, et manete ibi : lavate pedes vestros, et mane proficiscemini in viam vestram. Qui dixerunt : Minime, sed in platea manebimus.
01O||19||3||4600	Compulit illos oppido ut diverterent ad eum : ingressisque domum illius fecit convivium, et coxit azyma, et comederunt.
01O||19||4||4610	Prius autem quam irent cubitum, viri civitatis vallaverunt domum a puero usque ad senem, omnis populus simul.
01O||19||5||4620	Vocaveruntque Lot, et dixerunt ei : Ubi sunt viri qui introierunt ad te nocte ? educ illos huc, ut cognoscamus eos.
01O||19||6||4630	Egressus ad eos Lot, post tergum occludens ostium, ait :
01O||19||7||4640	Nolite, quæso, fratres mei, nolite malum hoc facere.
01O||19||8||4650	Habeo duas filias, quæ necdum cognoverunt virum : educam eas ad vos, et abutimini eis sicut vobis placuerit, dummodo viris istis nihil mali faciatis, quia ingressi sunt sub umbra culminis mei.
01O||19||9||4660	At illi dixerunt : Recede illuc. Et rursus : Ingressus es, inquiunt, ut advena ; numquid ut judices ? te ergo ipsum magis quam hos affligemus. Vimque faciebant Lot vehementissime : jamque prope erat ut effringerent fores.
01O||19||10||4670	Et ecce miserunt manum viri, et introduxerunt ad se Lot, clauseruntque ostium :
01O||19||11||4680	et eos, qui foris erant, percusserunt cæcitate a minimo usque ad maximum, ita ut ostium invenire non possent.
01O||19||12||4690	Dixerunt autem ad Lot : Habes hic quempiam tuorum ? generum, aut filios, aut filias, omnes, qui tui sunt, educ de urbe hac :
01O||19||13||4700	delebimus enim locum istum, eo quod increverit clamor eorum coram Domino, qui misit nos ut perdamus illos.
01O||19||14||4710	Egressus itaque Lot, locutus est ad generos suos qui accepturi erant filias ejus, et dixit : Surgite, egredimini de loco isto : quia delebit Dominus civitatem hanc. Et visus est eis quasi ludens loqui.
01O||19||15||4720	Cumque esset mane, cogebant eum angeli, dicentes : Surge, tolle uxorem tuam, et duas filias quas habes : ne et tu pariter pereas in scelere civitatis.
01O||19||16||4730	Dissimulante illo, apprehenderunt manum ejus, et manum uxoris, ac duarum filiarum ejus, eo quod parceret Dominus illi.
01O||19||17||4740	Eduxeruntque eum, et posuerunt extra civitatem : ibique locuti sunt ad eum, dicentes : Salva animam tuam : noli respicere post tergum, nec stes in omni circa regione : sed in monte salvum te fac, ne et tu simul pereas.
01O||19||18||4750	Dixitque Lot ad eos : Quæso, domine mi,
01O||19||19||4760	quia invenit servus tuus gratiam coram te, et magnificasti misericordiam tuam quam fecisti mecum, ut salvares animam meam, nec possum in monte salvari, ne forte apprehendat me malum, et moriar :
01O||19||20||4770	est civitas hæc juxta, ad quam possum fugere, parva, et salvabor in ea : numquid non modica est, et vivet anima mea ?
01O||19||21||4780	Dixitque ad eum : Ecce etiam in hoc suscepi preces tuas, ut non subvertam urbem pro qua locutus es.
01O||19||22||4790	Festina, et salvare ibi : quia non potero facere quidquam donec ingrediaris illuc. Idcirco vocatum est nomen urbis illius Segor.
01O||19||23||4800	Sol egressus est super terram, et Lot ingressus est Segor.
01O||19||24||4810	Igitur Dominus pluit super Sodomam et Gomorrham sulphur et ignem a Domino de cælo :
01O||19||25||4820	et subvertit civitates has, et omnem circa regionem, universos habitatores urbium, et cuncta terræ virentia.
01O||19||26||4830	Respiciensque uxor ejus post se, versa est in statuam salis.
01O||19||27||4840	Abraham autem consurgens mane, ubi steterat prius cum Domino,
01O||19||28||4850	intuitus est Sodomam et Gomorrham, et universam terram regionis illius : viditque ascendentem favillam de terra quasi fornacis fumum.
01O||19||29||4860	Cum enim subverteret Deus civitates regionis illius, recordatus Abrahæ, liberavit Lot de subversione urbium in quibus habitaverat.
01O||19||30||4870	Ascenditque Lot de Segor, et mansit in monte, duæ quoque filiæ ejus cum eo (timuerat enim manere in Segor) et mansit in spelunca ipse, et duæ filiæ ejus cum eo.
01O||19||31||4880	Dixitque major ad minorem : Pater noster senex est, et nullus virorum remansit in terra, qui possit ingredi ad nos juxta morem universæ terræ.
01O||19||32||4890	Veni, inebriemus eum vino, dormiamusque cum eo, ut servare possimus ex patre nostro semen.
01O||19||33||4900	Dederunt itaque patri suo bibere vinum nocte illa. Et ingressa est major, dormivitque cum patre ; at ille non sensit, nec quando accubuit filia, nec quando surrexit.
01O||19||34||4910	Altera quoque die dixit major ad minorem : Ecce dormivi heri cum patre meo, demus ei bibere vinum etiam hac nocte, et dormies cum eo, ut salvemus semen de patre nostro.
01O||19||35||4920	Dederunt etiam et illa nocte patri suo bibere vinum, ingressaque minor filia, dormivit cum eo : et ne tunc quidem sensit quando concubuerit, vel quando illa surrexerit.
01O||19||36||4930	Conceperunt ergo duæ filiæ Lot de patre suo.
01O||19||37||4940	Peperitque major filium, et vocavit nomen ejus Moab : ipse est pater Moabitarum usque in præsentem diem.
01O||19||38||4950	Minor quoque peperit filium, et vocavit nomen ejus Ammon, id est, Filius populi mei : ipse est pater Ammonitarum usque hodie.
01O||20||1||4960	Profectus inde Abraham in terram australem, habitavit inter Cades et Sur : et peregrinatus est in Geraris.
01O||20||2||4970	Dixitque de Sara uxore suo : Soror mea est. Misit ergo Abimelech rex Geraræ, et tulit eam.
01O||20||3||4980	Venit autem Deus ad Abimelech per somnium nocte, et ait illi : En morieris propter mulierem quam tulisti : habet enim virum.
01O||20||4||4990	Abimelech vero non tetigerat eam, et ait : Domine, num gentem ignorantem et justam interficies ?
01O||20||5||5000	nonne ipse dixit mihi : Soror mea est : et ipsa ait : Frater meus est ? In simplictate cordis mei, et munditia manuum mearum feci hoc.
01O||20||6||5010	Dixitque ad eum Deus : Et ego scio quod simplici corde feceris : et ideo custodivi te ne peccares in me, et non dimisi ut tangeres eam.
01O||20||7||5020	Nunc ergo redde viro suo uxorem, quia propheta est : et orabit pro te, et vives : si autem nolueris reddere, scito quod morte morieris tu, et omnia quæ tua sunt.
01O||20||8||5030	Statimque de nocte consurgens Abimelech, vocavit omnes servos suos : et locutus est universa verba hæc in auribus eorum, timueruntque omnes viri valde.
01O||20||9||5040	Vocavit autem Abimelech etiam Abraham, et dixit ei : Quid fecisti nobis ? quid peccavimus in te, quia induxisti super me et super regnum meum peccatum grande ? quæ non debuisti facere, fecisti nobis.
01O||20||10||5050	Rursumque expostulans, ait : Quid vidisti, ut hoc faceres ?
01O||20||11||5060	Respondit Abraham : Cogitavi mecum, dicens : Forsitan non est timor Dei in loco isto : et interficient me propter uxorem meam :
01O||20||12||5070	alias autem et vere soror mea est, filia patris mei, et non filia matris meæ, et duxi eam in uxorem.
01O||20||13||5080	Postquam autem eduxit me Deus de domo patris mei, dixi ad eam : Hanc misericordiam facies mecum : in omni loco, ad quem ingrediemur, dices quod frater tuus sim.
01O||20||14||5090	Tulit igitur Abimelech oves et boves, et servos et ancillas, et dedit Abraham : reddiditque illi Saram uxorem suam,
01O||20||15||5100	et ait : Terra coram vobis est, ubicumque tibi placuerit habita.
01O||20||16||5110	Saræ autem dixit : Ecce mille argenteos dedi fratri tuo, hoc erit tibi in velamen oculorum ad omnes qui tecum sunt, et quocumque perrexeris : mementoque te deprehensam.
01O||20||17||5120	Orante autem Abraham, sanavit Deus Abimelech et uxorem, ancillasque ejus, et pepererunt :
01O||20||18||5130	concluserat enim Dominus omnem vulvam domus Abimelech propter Saram uxorem Abrahæ.
01O||21||1||5140	Visitavit autem Dominus Saram, sicut promiserat : et implevit quæ locutus est.
01O||21||2||5150	Concepitque et peperit filium in senectute sua, tempore quo prædixerat ei Deus.
01O||21||3||5160	Vocavitque Abraham nomen filii sui, quem genuit ei Sara, Isaac :
01O||21||4||5170	et circumcidit eum octavo die, sicut præceperat ei Deus,
01O||21||5||5180	cum centum esset annorum : hac quippe ætate patris, natus est Isaac.
01O||21||6||5190	Dixitque Sara : Risum fecit mihi Deus : quicumque audierit, corridebit mihi.
01O||21||7||5200	Rursumque ait : Quis auditurus crederet Abraham quod Sara lactaret filium, quem peperit et jam seni ?
01O||21||8||5210	Crevit igitur puer, et ablactatus est : fecitque Abraham grande convivium in die ablactationis ejus.
01O||21||9||5220	Cumque vidisset Sara filium Agar Ægyptiæ ludentem cum Isaac filio suo, dixit ad Abraham :
01O||21||10||5230	Ejice ancillam hanc, et filium ejus : non enim erit hæres filius ancillæ cum filio meo Isaac.
01O||21||11||5240	Dure accepit hoc Abraham pro filio suo.
01O||21||12||5250	Cui dixit Deus : Non tibi videatur asperum super puero, et super ancilla tua : omnia quæ dixerit tibi Sara, audi vocem ejus : quia in Isaac vocabitur tibi semen.
01O||21||13||5260	Sed et filium ancillæ faciam in gentem magnam, quia semen tuum est.
01O||21||14||5270	Surrexit itaque Abraham mane, et tollens panem et utrem aquæ, imposuit scapulæ ejus, tradiditque puerum, et dimisit eam. Quæ cum abiisset, errabat in solitudine Bersabee.
01O||21||15||5280	Cumque consumpta esset aqua in utre, abjecit puerum subter unam arborum, quæ ibi erant.
01O||21||16||5290	Et abiit, seditque e regione procul quantum potest arcus jacere : dixit enim : Non videbo morientem puerum : et sedens contra, levavit vocem suam et flevit.
01O||21||17||5300	Exaudivit autem Deus vocem pueri : vocavitque angelus Dei Agar de cælo, dicens : Quid agis Agar ? noli timere : exaudivit enim Deus vocem pueri de loco in quo est.
01O||21||18||5310	Surge, tolle puerum, et tene manum illius : quia in gentem magnam faciam eum.
01O||21||19||5320	Aperuitque oculos ejus Deus : quæ videns puteum aquæ, abiit, et implevit utrem, deditque puero bibere.
01O||21||20||5330	Et fuit cum eo : qui crevit, et moratus est in solitudine, factusque est juvenis sagittarius.
01O||21||21||5340	Habitavitque in deserto Pharan, et accepit illi mater sua uxorem de terra Ægypti.
01O||21||22||5350	Eodem tempore dixit Abimelech, et Phicol princeps exercitus ejus, ad Abraham : Deus tecum est in universis quæ agis.
01O||21||23||5360	Jura ergo per Deum, ne noceas mihi, et posteris meis, stirpique meæ : sed juxta misericordiam, quam feci tibi, facies mihi, et terræ in qua versatus es advena.
01O||21||24||5370	Dixitque Abraham : Ego jurabo.
01O||21||25||5380	Et increpavit Abimelech propter puteum aquæ quem vi abstulerunt servi ejus.
01O||21||26||5390	Responditque Abimelech : Nescivi quis fecerit hanc rem : sed et tu non indicasti mihi, et ego non audivi præter hodie.
01O||21||27||5400	Tulit itaque Abraham oves et boves, et dedit Abimelech : percusseruntque ambo fœdus.
01O||21||28||5410	Et statuit Abraham septem agnas gregis seorsum.
01O||21||29||5420	Cui dixit Abimelech : Quid sibi volunt septem agnæ istæ, quas stare fecisti seorsum ?
01O||21||30||5430	At ille : Septem, inquit, agnas accipies de manu mea : ut sint mihi in testimonium, quoniam ego fodi puteum istum.
01O||21||31||5440	Idcirco vocatus est locus ille Bersabee : quia ibi uterque juravit.
01O||21||32||5450	Et inierunt fœdus pro puteo juramenti.
01O||21||33||5460	Surrexit autem Abimelech, et Phicol princeps exercitus ejus, reversique sunt in terram Palæstinorum. Abraham vero plantavit nemus in Bersabee, et invocavit ibi nomen Domini Dei æterni.
01O||21||34||5470	Et fuit colonus terræ Palæstinorum diebus multis.
01O||22||1||5480	Quæ postquam gesta sunt, tentavit Deus Abraham, et dixit ad eum : Abraham, Abraham. At ille respondit : Adsum.
01O||22||2||5490	Ait illi : Tolle filium tuum unigenitum, quem diligis, Isaac, et vade in terram visionis, atque ibi offeres eum in holocaustum super unum montium quem monstravero tibi.
01O||22||3||5500	Igitur Abraham de nocte consurgens, stravit asinum suum, ducens secum duos juvenes, et Isaac filium suum : cumque concidisset ligna in holocaustum, abiit ad locum quem præceperat ei Deus.
01O||22||4||5510	Die autem tertio, elevatis oculis, vidit locum procul :
01O||22||5||5520	dixitque ad pueros suos : Expectate hic cum asino : ego et puer illuc usque properantes, postquam adoraverimus, revertemur ad vos.
01O||22||6||5530	Tulit quoque ligna holocausti, et imposuit super Isaac filium suum : ipse vero portabat in manibus ignem et gladium. Cumque duo pergerent simul,
01O||22||7||5540	dixit Isaac patri suo : Pater mi. At ille respondit : Quid vis, fili ? Ecce, inquit, ignis et ligna : ubi est victima holocausti ?
01O||22||8||5550	Dixit autem Abraham : Deus providebit sibi victimam holocausti, fili mi. Pergebant ergo pariter.
01O||22||9||5560	Et venerunt ad locum quem ostenderat ei Deus, in quo ædificavit altare, et desuper ligna composuit ; cumque alligasset Isaac filium suum, posuit eum in altare super struem lignorum.
01O||22||10||5570	Extenditque manum, et arripuit gladium, ut immolaret filium suum.
01O||22||11||5580	Et ecce angelus Domini de cælo clamavit, dicens : Abraham, Abraham. Qui respondit : Adsum.
01O||22||12||5590	Dixitque ei : Non extendas manum tuam super puerum, neque facias illi quidquam : nunc cognovi quod times Deum, et non pepercisti unigenito filio tuo propter me.
01O||22||13||5600	Levavit Abraham oculos suos, viditque post tergum arietem inter vepres hærentem cornibus, quem assumens obtulit holocaustum pro filio.
01O||22||14||5610	Appellavitque nomen loci illius, Dominus videt. Unde usque hodie dicitur : In monte Dominus videbit.
01O||22||15||5620	Vocavit autem angelus Domini Abraham secundo de cælo, dicens :
01O||22||16||5630	Per memetipsum juravi, dicit Dominus : quia fecisti hanc rem, et non pepercisti filio tuo unigenito propter me :
01O||22||17||5640	benedicam tibi, et multiplicabo semen tuum sicut stellas cæli, et velut arenam quæ est in littore maris : possidebit semen tuum portas inimicorum suorum,
01O||22||18||5650	et benedicentur in semine tuo omnes gentes terræ, quia obedisti voci meæ.
01O||22||19||5660	Reversus est Abraham ad pueros suos, abieruntque Bersabee simul, et habitavit ibi.
01O||22||20||5670	His ita gestis, nuntiatum est Abrahæ quod Melcha quoque genuisset filios Nachor fratri suo :
01O||22||21||5680	Hus primogenitum, et Buz fratrem ejus, et Camuel patrem Syrorum,
01O||22||22||5690	et Cased, et Azau, Pheldas quoque et Jedlaph,
01O||22||23||5700	ac Bathuel, de quo nata est Rebecca : octo istos genuit Melcha, Nachor fratri Abrahæ.
01O||22||24||5710	Concubina vero illius, nomine Roma, peperit Tabee, et Gaham, et Thahas, et Maacha.
01O||23||1||5720	Vixit autem Sara centum viginti septem annis.
01O||23||2||5730	Et mortua est in civitate Arbee, quæ est Hebron, in terra Chanaan : venitque Abraham ut plangeret et fleret eam.
01O||23||3||5740	Cumque surrexisset ab officio funeris, locutus est ad filios Heth, dicens :
01O||23||4||5750	Advena sum et peregrinus apud vos : date mihi jus sepulchri vobiscum, ut sepeliam mortuum meum.
01O||23||5||5760	Responderunt filii Heth, dicentes :
01O||23||6||5770	Audi nos, domine : princeps Dei es apud nos : in electis sepulchris nostris sepeli mortuum tuum, nullusque te prohibere poterit quin in monumento ejus sepelias mortuum tuum.
01O||23||7||5780	Surrexit Abraham, et adoravit populum terræ, filios videlicet Heth :
01O||23||8||5790	dixitque ad eos : Si placet animæ vestræ ut sepeliam mortuum meum, audite me, et intercedite pro me apud Ephron filium Seor :
01O||23||9||5800	ut det mihi speluncam duplicem, quam habet in extrema parte agri sui : pecunia digna tradat eam mihi coram vobis in possessionem sepulchri.
01O||23||10||5810	Habitabat autem Ephron in medio filiorum Heth. Responditque Ephron ad Abraham, cunctis audientibus qui ingrediebantur portam civitatis illius, dicens :
01O||23||11||5820	Nequaquam ita fiat, domine mi, sed tu magis ausculta quod loquor. Agrum trado tibi, et speluncam quæ in eo est, præsentibus filiis populi mei ; sepeli mortuum tuum.
01O||23||12||5830	Adoravit Abraham coram populo terræ.
01O||23||13||5840	Et locutus est ad Ephron circumstante plebe : Quæso ut audias me : dabo pecuniam pro agro : suscipe eam, et sic sepeliam mortuum meum in eo.
01O||23||14||5850	Responditque Ephron :
01O||23||15||5860	Domine mi, audi me : terra, quam postulas, quadringentis siclis argenti valet : istud est pretium inter me et te : sed quantum est hoc ? sepeli mortuum tuum.
01O||23||16||5870	Quod cum audisset Abraham, appendit pecuniam, quam Ephron postulaverat, audientibus filiis Heth, quadringentos siclos argenti probatæ monetæ publicæ.
01O||23||17||5880	Confirmatusque est ager quondam Ephronis, in quo erat spelunca duplex, respiciens Mambre, tam ipse, quam spelunca, et omnes arbores ejus in cunctis terminis ejus per circuitum,
01O||23||18||5890	Abrahæ in possessionem, videntibus filiis Heth, et cunctis qui intrabant portam civitatis illius.
01O||23||19||5900	Atque ita sepelivit Abraham Saram uxorem suam in spelunca agri duplici, quæ respiciebat Mambre. Hæc est Hebron in terra Chanaan.
01O||23||20||5910	Et confirmatus est ager, et antrum quod erat in eo, Abrahæ in possessionem monumenti a filiis Heth.
01O||24||1||5920	Erat autem Abraham senex, dierumque multorum : et Dominus in cunctis benedixerat ei.
01O||24||2||5930	Dixitque ad servum seniorem domus suæ, qui præerat omnibus quæ habebat : Pone manum tuam subter femur meum,
01O||24||3||5940	ut adjurem te per Dominum Deum cæli et terræ, ut non accipias uxorem filio meo de filiabus Chananæorum, inter quos habito :
01O||24||4||5950	sed ad terram et cognationem meam proficiscaris et inde accipias uxorem filio meo Isaac.
01O||24||5||5960	Respondit servus : Si noluerit mulier venire mecum in terram hanc, numquid reducere debeo filium tuum ad locum, de quo egressus es ?
01O||24||6||5970	Dixitque Abraham : Cave nequando reducas filium meum illuc.
01O||24||7||5980	Dominus Deus cæli, qui tulit me de domo patris mei, et de terra nativitatis meæ, qui locutus est mihi, et juravit mihi, dicens : Semini tuo dabo terram hanc : ipse mittet angelum suum coram te, et accipies inde uxorem filio meo :
01O||24||8||5990	sin autem mulier noluerit sequi te, non teneberis juramento : filium meum tantum ne reducas illuc.
01O||24||9||6000	Posuit ergo servus manum sub femore Abraham domini sui, et juravit illi super sermone hoc.
01O||24||10||6010	Tulitque decem camelos de grege domini sui, et abiit, ex omnibus bonis ejus portans secum, profectusque perrexit in Mesopotamiam ad urbem Nachor.
01O||24||11||6020	Cumque camelos fecisset accumbere extra oppidum juxta puteum aquæ vespere, tempore quo solent mulieres egredi ad hauriendam aquam, dixit :
01O||24||12||6030	Domine Deus domini mei Abraham, occurre, obsecro, mihi hodie, et fac misericordiam cum domino meo Abraham.
01O||24||13||6040	Ecce ego sto prope fontem aquæ, et filiæ habitatorum hujus civitatis egredientur ad hauriendam aquam.
01O||24||14||6050	Igitur puella, cui ego dixero : Inclina hydriam tuam ut bibam : et illa responderit : Bibe, quin et camelis tuis dabo potum : ipsa est quam præparasti servo tuo Isaac : et per hoc intelligam quod feceris misericordiam cum domino meo.
01O||24||15||6060	Necdum intra se verba compleverat, et ecce Rebecca egrediebatur, filia Bathuel, filii Melchæ uxoris Nachor fratris Abraham, habens hydriam in scapula sua :
01O||24||16||6070	puella decora nimis, virgoque pulcherrima, et incognita viro : descenderat autem ad fontem, et impleverat hydriam, ac revertebatur.
01O||24||17||6080	Occurritque ei servus, et ait : Pauxillum aquæ mihi ad bibendum præbe de hydria tua.
01O||24||18||6090	Quæ respondit : Bibe, domine mi : celeriterque deposuit hydriam super ulnam suam, et dedit ei potum.
01O||24||19||6100	Cumque ille bibisset, adjecit : Quin et camelis tuis hauriam aquam, donec cuncti bibant.
01O||24||20||6110	Effundensque hydriam in canalibus, recurrit ad puteum ut hauriret aquam : et haustam omnibus camelis dedit.
01O||24||21||6120	Ipse autem contemplabatur eam tacitus, scire volens utrum prosperum iter suum fecisset Dominus, an non.
01O||24||22||6130	Postquam autem biberunt cameli, protulit vir inaures aureas, appendentes siclos duos, et armillas totidem pondo siclorum decem.
01O||24||23||6140	Dixitque ad eam : Cujus es filia ? indica mihi, est in domo patris tui locus ad manendum ?
01O||24||24||6150	Quæ respondit : Filia sum Bathuelis, filii Melchæ, quem peperit ipsi Nachor.
01O||24||25||6160	Et addidit, dicens : Palearum quoque et fœni plurimum est apud nos, et locus spatiosus ad manendum.
01O||24||26||6170	Inclinavit se homo, et adoravit Dominum,
01O||24||27||6180	dicens : Benedictus Dominus Deus domini mei Abraham, qui non abstulit misericordiam et veritatem suam a domino meo, et recto itinere me perduxit in domum fratris domini mei.
01O||24||28||6190	Cucurrit itaque puella, et nuntiavit in domum matris suæ omnia quæ audierat.
01O||24||29||6200	Habebat autem Rebecca fratrem nomine Laban, qui festinus egressus est ad hominem, ubi erat fons.
01O||24||30||6210	Cumque vidisset inaures et armillas in manibus sororis suæ, et audisset cuncta verba referentis : Hæc locutus est mihi homo : venit ad virum qui stabat juxta camelos, et prope fontem aquæ :
01O||24||31||6220	dixitque ad eum : Ingredere, benedicte Domini : cur foris stas ? præparavi domum, et locum camelis.
01O||24||32||6230	Et introduxit eum in hospitium : ac destravit camelos, deditque paleas et fœnum, et aquam ad lavandos pedes ejus, et virorum qui venerant cum eo.
01O||24||33||6240	Et appositus est in conspectu ejus panis. Qui ait : Non comedam, donec loquar sermones meos. Respondit ei : Loquere.
01O||24||34||6250	At ille : Servus, inquit, Abraham sum :
01O||24||35||6260	et Dominus benedixit domino meo valde, magnificatusque est : et dedit ei oves et boves, argentum et aurum, servos et ancillas, camelos et asinos.
01O||24||36||6270	Et peperit Sara uxor domini mei filium domino meo in senectute sua, deditque illi omnia quæ habuerat.
01O||24||37||6280	Et adjuravit me dominus meus, dicens : Non accipies uxorem filio meo de filiabus Chananæorum, in quorum terra habito :
01O||24||38||6290	sed ad domum patris mei perges, et de cognatione mea accipies uxorem filio meo.
01O||24||39||6300	Ego vero respondi domino meo : Quid si noluerit venire mecum mulier ?
01O||24||40||6310	Dominus, ait, in cujus conspectu ambulo, mittet angelum suum tecum, et diriget viam tuam : accipiesque uxorem filio meo de cognatione mea, et de domo patris mei.
01O||24||41||6320	Innocens eris a maledictione mea, cum veneris ad propinquos meos, et non dederint tibi.
01O||24||42||6330	Veni ergo hodie ad fontem aquæ, et dixi : Domine Deus domini mei Abraham, si direxisti viam meam, in qua nunc ambulo,
01O||24||43||6340	ecce sto juxta fontem aquæ, et virgo, quæ egredietur ad hauriendam aquam, audierit a me : Da mihi pauxillum aquæ ad bibendum ex hydria tua :
01O||24||44||6350	et dixerit mihi : Et tu bibe, et camelis tuis hauriam : ipsa est mulier, quam præparavit Dominus filio domini mei.
01O||24||45||6360	Dumque hæc tacitus mecum volverem, apparuit Rebecca veniens cum hydria, quam portabat in scapula : descenditque ad fontem, et hausit aquam. Et aio ad eam : Da mihi paululum bibere.
01O||24||46||6370	Quæ festinans deposuit hydriam de humero, et dixit mihi : Et tu bibe, et camelis tuis tribuam potum. Bibi, et adaquavit camelos.
01O||24||47||6380	Interrogavique eam, et dixi : Cujus es filia ? Quæ respondit : Filia Bathuelis sum, filii Nachor, quem peperit ei Melcha. Suspendi itaque inaures ad ornandam faciem ejus, et armillas posui in manibus ejus.
01O||24||48||6390	Pronusque adoravi Dominum, benedicens Domino Deo domini mei Abraham, qui perduxit me recto itinere, ut sumerem filiam fratris domini mei filio ejus.
01O||24||49||6400	Quam ob rem si facitis misericordiam et veritatem cum domino meo, indicate mihi : sin autem aliud placet, et hoc dicite mihi, ut vadam ad dextram, sive ad sinistram.
01O||24||50||6410	Responderuntque Laban et Bathuel : A Domino egressus est sermo : non possumus extra placitum ejus quidquam aliud loqui tecum.
01O||24||51||6420	En Rebecca coram te est, tolle eam, et proficiscere, et sit uxor filii domini tui, sicut locutus est Dominus.
01O||24||52||6430	Quod cum audisset puer Abraham, procidens adoravit in terram Dominum.
01O||24||53||6440	Prolatisque vasis argenteis, et aureis, ac vestibus, dedit ea Rebecca pro munere : fratribus quoque ejus et matri dona obtulit.
01O||24||54||6450	Inito convivio, vescentes pariter et bibentes manserunt ibi. Surgens autem mane, locutus est puer : Dimitte me, ut vadam ad dominum meum.
01O||24||55||6460	Responderuntque fratres ejus et mater : Maneat puella saltem decem dies apud nos, et postea proficiscetur.
01O||24||56||6470	Nolite, ait, me retinere, quia Dominus direxit viam meam : dimittite me ut pergam ad dominum meum.
01O||24||57||6480	Et dixerunt : Vocemus puellam, et quæramus ipsius voluntatem.
01O||24||58||6490	Cumque vocata venisset, sciscitati sunt : Vis ire cum homine isto ? Quæ ait : Vadam.
01O||24||59||6500	Dimiserunt ergo eam, et nutricem illius, servumque Abraham, et comites ejus,
01O||24||60||6510	imprecantes prospera sorori suæ, atque dicentes : Soror nostra es, crescas in mille millia, et possideat semen tuum portas inimicorum suorum.
01O||24||61||6520	Igitur Rebecca et puellæ illius, ascensis camelis, secutæ sunt virum : qui festinus revertebatur ad dominum suum.
01O||24||62||6530	Eo autem tempore deambulabat Isaac per viam quæ ducit ad puteum, cujus nomen est Viventis et videntis : habitabat enim in terra australi :
01O||24||63||6540	et egressus fuerat ad meditandum in agro, inclinata jam die : cumque elevasset oculos, vidit camelos venientes procul.
01O||24||64||6550	Rebecca quoque, conspecto Isaac, descendit de camelo,
01O||24||65||6560	et ait ad puerum : Quis est ille homo qui venit per agrum in occursum nobis ? Dixitque ei : Ipse est dominus meus. At illa tollens cito pallium, operuit se.
01O||24||66||6570	Servus autem cuncta, quæ gesserat, narravit Isaac.
01O||24||67||6580	Qui introduxit eam in tabernaculum Saræ matris suæ, et accepit eam uxorem : et in tantum dilexit eam, ut dolorem, qui ex morte matris ejus acciderat, temperaret.
01O||25||1||6590	Abraham vero aliam duxit uxorem nomine Ceturam :
01O||25||2||6600	quæ peperit ei Zamran et Jecsan, et Madam, et Madian, et Jesboc, et Sue.
01O||25||3||6610	Jecsan quoque genuit Saba et Dadan. Filii Dadan fuerunt Assurim, et Latusim, et Loomin.
01O||25||4||6620	At vero ex Madian ortus est Epha, et Opher, et Henoch, et Abida, et Eldaa : omnes hi filii Ceturæ.
01O||25||5||6630	Deditque Abraham cuncta quæ possederat, Isaac :
01O||25||6||6640	filiis autem concubinarum largitus est munera, et separavit eos ab Isaac filio suo, dum adhuc ipse viveret, ad plagam orientalem.
01O||25||7||6650	Fuerunt autem dies vitæ Abrahæ, centum septuaginta quinque anni.
01O||25||8||6660	Et deficiens mortuus est in senectute bona, provectæque ætatis et plenus dierum : congregatusque est ad populum suum.
01O||25||9||6670	Et sepelierunt eum Isaac et Ismaël filii sui in spelunca duplici, quæ sita est in agro Ephron filii Seor Hethæi, e regione Mambre,
01O||25||10||6680	quem emerat a filiis Heth : ibi sepultus est ipse, et Sara uxor ejus.
01O||25||11||6690	Et post obitum illius benedixit Deus Isaac filio ejus, qui habitabat juxta puteum nomine Viventis et videntis.
01O||25||12||6700	Hæ sunt generationes Ismaël filii Abrahæ, quem peperit ei Agar Ægyptia, famula Saræ : et
01O||25||13||6710	hæc nomina filiorum ejus in vocabulis et generationibus suis. Primogenitus Ismaëlis Nabaioth, deinde Cedar, et Adbeel, et Mabsam,
01O||25||14||6720	Masma quoque, et Duma, et Massa,
01O||25||15||6730	Hadar, et Thema, et Jethur, et Naphis, et Cedma.
01O||25||16||6740	Isti sunt filii Ismaëlis : et hæc nomina per castella et oppida eorum, duodecim principes tribuum suarum.
01O||25||17||6750	Et facti sunt anni vitæ Ismaëlis centum triginta septem, deficiensque mortuus est, et appositus ad populum suum.
01O||25||18||6760	Habitavit autem ab Hevila usque Sur, quæ respicit Ægyptum introëuntibus Assyrios ; coram cunctis fratribus suis obiit.
01O||25||19||6770	Hæ quoque sunt generationes Isaac filii Abraham : Abraham genuit Isaac :
01O||25||20||6780	qui cum quadraginta esset annorum, duxit uxorem Rebeccam filiam Bathuelis Syri de Mesopotamia, sororem Laban.
01O||25||21||6790	Deprecatusque est Isaac Dominum pro uxore sua, eo quod esset sterilis : qui exaudivit eum, et dedit conceptum Rebeccæ.
01O||25||22||6800	Sed collidebantur in utero ejus parvuli ; quæ ait : Si sic mihi futurum erat, quid necesse fuit concipere ? perrexitque ut consuleret Dominum.
01O||25||23||6810	Qui respondens ait : Duæ gentes sunt in utero tuo, et duo populi ex ventre tuo dividentur, populusque populum superabit, et major serviet minori.
01O||25||24||6820	Jam tempus pariendi advenerat, et ecce gemini in utero ejus reperti sunt.
01O||25||25||6830	Qui prior egressus est, rufus erat, et totus in morem pellis hispidus : vocatumque est nomen ejus Esau. Protinus alter egrediens, plantam fratris tenebat manu : et idcirco appellavit eum Jacob.
01O||25||26||6840	Sexagenarius erat Isaac quando nati sunt ei parvuli.
01O||25||27||6850	Quibus adultis, factus est Esau vir gnarus venandi, et homo agricola : Jacob autem vir simplex habitabat in tabernaculis.
01O||25||28||6860	Isaac amabat Esau, eo quod de venationibus illius vesceretur : et Rebecca diligebat Jacob.
01O||25||29||6870	Coxit autem Jacob pulmentum : ad quem cum venisset Esau de agro lassus,
01O||25||30||6880	ait : Da mihi de coctione hac rufa, quia oppido lassus sum. Quam ob causam vocatum est nomen ejus Edom.
01O||25||31||6890	Cui dixit Jacob : Vende mihi primogenita tua.
01O||25||32||6900	Ille respondit : En morior, quid mihi proderunt primogenita ?
01O||25||33||6910	Ait Jacob : Jura ergo mihi. Juravit ei Esau et vendidit primogenita.
01O||25||34||6920	Et sic, accepto pane et lentis edulio, comedit et bibit, et abiit, parvipendens quod primogenita vendidisset.
01O||26||1||6930	Orta autem fame super terram post eam sterilitatem, quæ acciderat in diebus Abraham, abiit Isaac ad Abimelech regem Palæstinorum in Gerara.
01O||26||2||6940	Apparuitque ei Dominus, et ait : Ne descendas in Ægyptum, sed quiesce in terra quam dixero tibi,
01O||26||3||6950	et peregrinare in ea : eroque tecum, et benedicam tibi : tibi enim et semini tuo dabo universas regiones has, complens juramentum quod spopondi Abraham patri tuo.
01O||26||4||6960	Et multiplicabo semen tuum sicut stellas cæli : daboque posteris tuis universas regiones has : et benedicentur in semine tuo omnes gentes terræ,
01O||26||5||6970	eo quod obedierit Abraham voci meæ, et custodierit præcepta et mandata mea, et cæremonias legesque servaverit.
01O||26||6||6980	Mansit itaque Isaac in Geraris.
01O||26||7||6990	Qui cum interrogaretur a viris loci illius super uxore sua, respondit : Soror mea est : timuerat enim confiteri quod sibi esset sociata conjugio, reputans ne forte interficerent eum propter illius pulchritudinem.
01O||26||8||7000	Cumque pertransissent dies plurimi, et ibidem moraretur, prospiciens Abimelech rex Palæstinorum per fenestram, vidit eum jocantem cum Rebecca uxore sua.
01O||26||9||7010	Et accersito eo, ait : Perspicuum est quod uxor tua sit : cur mentitus es eam sororem tuam esse ? Respondit : Timui ne morerer propter eam.
01O||26||10||7020	Dixitque Abimelech : Quare imposuisti nobis ? potuit coire quispiam de populo cum uxore tua, et induxeras super nos grande peccatum. Præcepitque omni populo, dicens :
01O||26||11||7030	Qui tetigerit hominis hujus uxorem, morte morietur.
01O||26||12||7040	Sevit autem Isaac in terra illa, et invenit in ipso anno centuplum : benedixitque ei Dominus.
01O||26||13||7050	Et locupletatus est homo, et ibat proficiens atque succrescens, donec magnus vehementer effectus est :
01O||26||14||7060	habuit quoque possessiones ovium et armentorum, et familiæ plurimum. Ob hoc invidentes ei Palæstini,
01O||26||15||7070	omnes puteos, quos foderant servi patris illius Abraham, illo tempore obstruxerunt, implentes humo :
01O||26||16||7080	in tantum, ut ipse Abimelech diceret ad Isaac : Recede a nobis, quoniam potentior nobis factus es valde.
01O||26||17||7090	Et ille discedens, ut veniret ad torrentem Geraræ, habitaretque ibi,
01O||26||18||7100	rursum fodit alios puteos, quos foderant servi patris sui Abraham, et quos, illo mortuo, olim obstruxerant Philisthiim : appellavitque eos eisdem nominibus quibus ante pater vocaverat.
01O||26||19||7110	Foderuntque in torrente, et repererunt aquam vivam.
01O||26||20||7120	Sed et ibi jurgium fuit pastorum Geraræ adversus pastores Isaac, dicentium : Nostra est aqua, quam ob rem nomen putei ex eo, quod acciderat, vocavit Calumniam.
01O||26||21||7130	Foderunt autem et alium : et pro illo quoque rixati sunt, appellavitque eum Inimicitias.
01O||26||22||7140	Profectus inde fodit alium puteum, pro quo non contenderunt : itaque vocavit nomen ejus Latitudo, dicens : Nunc dilatavit nos Dominus, et fecit crescere super terram.
01O||26||23||7150	Ascendit autem ex illo loco in Bersabee,
01O||26||24||7160	ubi apparuit ei Dominus in ipsa nocte, dicens : Ego sum Deus Abraham patris tui : noli timere, quia ego tecum sum : benedicam tibi, et multiplicabo semen tuum propter servum meum Abraham.
01O||26||25||7170	Itaque ædificavit ibi altare : et invocato nomine Domini, extendit tabernaculum, præcepitque servis suis ut foderunt puteum.
01O||26||26||7180	Ad quem locum cum venissent de Geraris Abimelech, et Ochozath amicus illius, et Phico, dux militum,
01O||26||27||7190	locutus est eis Isaac : Quid venistis ad me, hominem quem odistis, et expulistis a vobis ?
01O||26||28||7200	Qui responderunt : Vidimus tecum esse Dominum, et idcirco nos diximus : Sit juramentum inter nos, et ineamus fœdus,
01O||26||29||7210	ut non facias nobis quidquam mali, sicut et nos nihil tuorum attigimus, nec fecimus quod te læderet : sed cum pace dimisimus auctum benedictione Domini.
01O||26||30||7220	Fecit ergo eis convivium, et post cibum et potum
01O||26||31||7230	surgentes mane, juraverunt sibi mutuo : dimisitque eos Isaac pacifice in locum suum.
01O||26||32||7240	Ecce autem venerunt in ipso die servi Isaac annuntiantes ei de puteo, quem foderant, atque dicentes : Invenimus aquam.
01O||26||33||7250	Unde appellavit eum Abundantiam : et nomen urbi impositum est Bersabee, usque in præsentem diem.
01O||26||34||7260	Esau vero quadragenarius duxit uxores, Judith filiam Beeri Hethæi, et Basemath filiam Elon ejusdem loci :
01O||26||35||7270	quæ ambæ offenderant animum Isaac et Rebeccæ.
01O||27||1||7280	Senuit autem Isaac, et caligaverunt oculi ejus, et videre non poterat : vocavitque Esau filium suum majorem, et dixit ei : Fili mi ? Cui respondit : Adsum.
01O||27||2||7290	Cui pater : Vides, inquit, quod senuerim, et ignorem diem mortis meæ.
01O||27||3||7300	Sume arma tua, pharetram, et arcum, et egredere foras : cumque venatu aliquid apprehenderis,
01O||27||4||7310	fac mihi inde pulmentum sicut velle me nosti, et affer ut comedam : et benedicat tibi anima mea antequam moriar.
01O||27||5||7320	Quod cum audisset Rebecca, et ille abiisset in agrum ut jussionem patris impleret,
01O||27||6||7330	dixit filio suo Jacob : Audivi patrem tuum loquentem cum Esau fratre tuo, et dicentem ei :
01O||27||7||7340	Affer mihi de venatione tua, et fac cibos ut comedam, et benedicam tibi coram Domino antequam moriar.
01O||27||8||7350	Nunc ergo, fili mi, acquiesce consiliis meis :
01O||27||9||7360	et pergens ad gregem, affer mihi duos hædos optimos, ut faciam ex eis escas patri tuo, quibus libenter vescitur :
01O||27||10||7370	quas cum intuleris, et comederit, benedicat tibi priusquam moriatur.
01O||27||11||7380	Cui ille respondit : Nosti quod Esau frater meus homo pilosus sit, et ego lenis :
01O||27||12||7390	si attrectaverit me pater meus, et senserit, timeo ne putet me sibi voluisse illudere, et inducam super me maledictionem pro benedictione.
01O||27||13||7400	Ad quem mater : In me sit, ait, ista maledictio, fili mi : tantum audi vocem meam, et pergens, affer quæ dixi.
01O||27||14||7410	Abiit, et attulit, deditque matri. Paravit illa cibos, sicut velle noverat patrem illius.
01O||27||15||7420	Et vestibus Esau valde bonis, quas apud se habebat domi, induit eum :
01O||27||16||7430	pelliculasque hædorum circumdedit manibus, et colli nuda protexit :
01O||27||17||7440	deditque pulmentum, et panes, quos coxerat, tradidit.
01O||27||18||7450	Quibus illatis, dixit : Pater mi ? At ille respondit : Audio. Quis es tu, fili mi ?
01O||27||19||7460	Dixitque Jacob : Ego sum primogenitus tuus Esau : feci sicut præcepisti mihi : surge, sede, et comede de venatione mea, ut benedicat mihi anima tua.
01O||27||20||7470	Rursumque Isaac ad filium suum : Quomodo, inquit, tam cito invenire potuisti, fili mi ? Qui respondit : Voluntas Dei fuit ut cito occurreret mihi quod volebam.
01O||27||21||7480	Dixitque Isaac : Accede huc, ut tangam te, fili mi, et probem utrum tu sis filius meus Esau, an non.
01O||27||22||7490	Accessit ille ad patrem, et palpato eo, dixit Isaac : Vox quidem, vox Jacob est : sed manus, manus sunt Esau.
01O||27||23||7500	Et non cognovit eum, quia pilosæ manus similitudinem majoris expresserant. Benedicens ergo illi,
01O||27||24||7510	ait : Tu es filius meus Esau ? Respondit : Ego sum.
01O||27||25||7520	At ille : Affer mihi, inquit, cibos de venatione tua, fili mi, ut benedicat tibi anima mea. Quos cum oblatos comedisset, obtulit ei etiam vinum. Quo hausto,
01O||27||26||7530	dixit ad eum : Accede ad me, et da mihi osculum, fili mi.
01O||27||27||7540	Accessit, et osculatus est eum. Statimque ut sensit vestimentorum illius fragrantiam, benedicens illi, ait : Ecce odor filii mei sicut odor agri pleni, cui benedixit Dominus.
01O||27||28||7550	Det tibi Deus de rore cæli et de pinguedine terræ abundantiam frumenti et vini.
01O||27||29||7560	Et serviant tibi populi, et adorent te tribus : esto dominus fratrum tuorum, et incurventur ante te filii matris tuæ : qui maledixerit tibi, sit ille maledictus, et qui benedixerit tibi, benedictionibus repleatur.
01O||27||30||7570	Vix Isaac sermonem impleverat, et egresso Jacob foras, venit Esau,
01O||27||31||7580	coctosque de venatione cibos intulit patri, dicens : Surge, pater mi, et comede de venatione filii tui, ut benedicat mihi anima tua.
01O||27||32||7590	Dixitque illi Isaac : Quis enim es tu ? Qui respondit : Ego sum filius tuus primogenitus Esau.
01O||27||33||7600	Expavit Isaac stupore vehementi : et ultra quam credi potest admirans, ait : Quis igitur ille est qui dudum captam venationem attulit mihi, et comedi ex omnibus priusquam tu venires ; benedixique ei, et erit benedictus ?
01O||27||34||7610	Auditis Esau sermonibus patris, irrugiit clamore magno : et consternatus, ait : Benedic etiam et mihi, pater mi.
01O||27||35||7620	Qui ait : Venit germanus tuus fraudulenter, et accepit benedictionem tuam.
01O||27||36||7630	At ille subjunxit : Juste vocatum est nomen ejus Jacob : supplantavit enim me en altera vice : primogenita mea ante tulit, et nunc secundo surripuit benedictionem meam. Rursumque ad patrem : Numquid non reservasti, ait, et mihi benedictionem ?
01O||27||37||7640	Respondit Isaac : Dominum tuum illum constitui, et omnes fratres ejus servituti illius subjugavi ; frumento et vino stabilivi eum : et tibi post hæc, fili mi, ultra quid faciam ?
01O||27||38||7650	Cui Esau : Num unam, inquit, tantum benedictionem habes, pater ? mihi quoque obsecro ut benedicas. Cumque ejulatu magno fleret,
01O||27||39||7660	motus Isaac, dixit ad eum : In pinguedine terræ, et in rore cæli desuper,
01O||27||40||7670	erit benedictio tua. Vives in gladio, et fratri tuo servies : tempusque veniet, cum excutias et solvas jugum ejus de cervicibus tuis.
01O||27||41||7680	Oderat ergo semper Esau Jacob pro benedictione qua benedixerat ei pater : dixitque in corde suo : Venient dies luctus patris mei, et occidam Jacob fratrem meum.
01O||27||42||7690	Nuntiata sunt hæc Rebeccæ : quæ mittens et vocans Jacob filium suum, dixit ad eum : Ecce Esau frater tuus minatur ut occidat te.
01O||27||43||7700	Nunc ergo, fili mi, audi vocem meam, et consurgens fuge ad Laban fratrem meum in Haran :
01O||27||44||7710	habitabisque cum eo dies paucos, donec requiescat furor fratris tui,
01O||27||45||7720	et cesset indignatio ejus, obliviscaturque eorum quæ fecisti in eum : postea mittam, et adducam te inde huc : cur utroque orbabor filio in uno die ?
01O||27||46||7730	Dixitque Rebecca ad Isaac : Tædet me vitæ meæ propter filias Heth : si acceperit Jacob uxorem de stirpe hujus terræ, nolo vivere.
01O||28||1||7740	Vocavit itaque Isaac Jacob, et benedixit eum, præcepitque ei dicens : Noli accipere conjugem de genere Chanaan :
01O||28||2||7750	sed vade, et proficiscere in Mesopotamiam Syriæ, ad domum Bathuel patris matris tuæ, et accipe tibi inde uxorem de filiabus Laban avunculi tui.
01O||28||3||7760	Deus autem omnipotens benedicat tibi, et crescere te faciat, atque multiplicet, ut sis in turbas populorum.
01O||28||4||7770	Et det tibi benedictiones Abrahæ, et semini tuo post te : ut possideas terram peregrinationis tuæ, quam pollicitus est avo tuo.
01O||28||5||7780	Cumque dimisisset eum Isaac, profectus venit in Mesopotamiam Syriæ ad Laban filium Bathuel Syri, fratrem Rebeccæ matris suæ.
01O||28||6||7790	Videns autem Esau quod benedixisset pater suus Jacob, et misisset eum in Mesopotamiam Syriæ, ut inde uxorem duceret ; et quod post benedictionem præcepisset ei, dicens : Non accipies uxorem de filiabus Chanaan :
01O||28||7||7800	quodque obediens Jacob parentibus suis isset in Syriam :
01O||28||8||7810	probans quoque quod non libenter aspiceret filias Chanaan pater suus :
01O||28||9||7820	ivit ad Ismaëlem, et duxit uxorem absque iis, quas prius habebat, Maheleth filiam Ismaël filii Abraham, sororem Nabaioth.
01O||28||10||7830	Igitur egressus Jacob de Bersabee, pergebat Haran.
01O||28||11||7840	Cumque venisset ad quemdam locum, et vellet in eo requiescere post solis occubitum, tulit de lapidibus qui jacebant, et supponens capiti suo, dormivit in eodem loco.
01O||28||12||7850	Viditque in somnis scalam stantem super terram, et cacumen illius tangens cælum : angelos quoque Dei ascendentes et descendentes per eam,
01O||28||13||7860	et Dominum innixum scalæ dicentem sibi : Ego sum Dominus Deus Abraham patris tui, et Deus Isaac : terram, in qua dormis, tibi dabo et semini tuo.
01O||28||14||7870	Eritque semen tuum quasi pulvis terræ : dilataberis ad occidentem, et orientem, et septentrionem, et meridiem : et benedicentur in te et in semine tuo cunctæ tribus terræ.
01O||28||15||7880	Et ero custos tuus quocumque perrexeris, et reducam te in terram hanc : nec dimittam nisi complevero universa quæ dixi.
01O||28||16||7890	Cumque evigilasset Jacob de somno, ait : Vere Dominus est in loco isto, et ego nesciebam.
01O||28||17||7900	Pavensque, Quam terribilis est, inquit, locus iste ! non est hic aliud nisi domus Dei, et porta cæli.
01O||28||18||7910	Surgens ergo Jacob mane, tulit lapidem quem supposuerat capiti suo, et erexit in titulum, fundens oleum desuper.
01O||28||19||7920	Appellavitque nomen urbis Bethel, quæ prius Luza vocabatur.
01O||28||20||7930	Vovit etiam votum, dicens : Si fuerit Deus mecum, et custodierit me in via, per quam ego ambulo, et dederit mihi panem ad vescendum, et vestimentum ad induendum,
01O||28||21||7940	reversusque fuero prospere ad domum patris mei : erit mihi Dominus in Deum,
01O||28||22||7950	et lapis iste, quem erexi in titulum, vocabitur Domus Dei : cunctorumque quæ dederis mihi, decimas offeram tibi.
01O||29||1||7960	Profectus ergo Jacob venit in terram orientalem.
01O||29||2||7970	Et vidit puteum in agro, tres quoque greges ovium accubantes juxta eum : nam ex illo adaquabantur pecora, et os ejus grandi lapide claudebatur.
01O||29||3||7980	Morisque erat ut cunctis ovibus congregatis devolverent lapidem, et refectis gregibus rursum super os putei ponerent.
01O||29||4||7990	Dixitque ad pastores : Fratres, unde estis ? Qui responderunt : De Haran.
01O||29||5||8000	Quos interrogans, Numquid, ait, nostis Laban filium Nachor ? Dixerunt : Novimus.
01O||29||6||8010	Sanusne est ? inquit. Valet, inquiunt : et ecce Rachel filia ejus venit cum grege suo.
01O||29||7||8020	Dixitque Jacob : Adhuc multum diei superest, nec est tempus ut reducantur ad caulas greges : date ante potum ovibus, et sic eas ad pastum reducite.
01O||29||8||8030	Qui responderunt : Non possumus, donec omnia pecora congregentur, et amoveamus lapidem de ore putei, ut adaquemus greges.
01O||29||9||8040	Adhuc loquebantur, et ecce Rachel veniebat cum ovibus patris sui : nam gregem ipsa pascebat.
01O||29||10||8050	Quam cum vidisset Jacob, et sciret consobrinam suam, ovesque Laban avunculi sui, amovit lapidem quo puteus claudebatur.
01O||29||11||8060	Et adaquato grege, osculatus est eam : et elevata voce flevit,
01O||29||12||8070	et indicavit ei quod frater esset patris sui, et filius Rebeccæ : at illa festinans nuntiavit patri suo.
01O||29||13||8080	Qui cum audisset venisse Jacob filium sororis suæ, cucurrit obviam ei : complexusque eum, et in oscula ruens, duxit in domum suam. Auditis autem causis itineris,
01O||29||14||8090	respondit : Os meum es, et caro mea. Et postquam impleti sunt dies mensis unius,
01O||29||15||8100	dixit ei : Num quia frater meus es, gratis servies mihi ? dic quid mercedis accipias.
01O||29||16||8110	Habebat vero duas filias : nomen majoris Lia, minor vero appellabatur Rachel.
01O||29||17||8120	Sed Lia lippis erat oculis : Rachel decora facie, et venusto aspectu.
01O||29||18||8130	Quam diligens Jacob, ait : Serviam tibi pro Rachel filia tua minore, septem annis.
01O||29||19||8140	Respondit Laban : Melius est ut tibi eam dem quam alteri viro : mane apud me.
01O||29||20||8150	Servivit ergo Jacob pro Rachel septem annis : et videbantur illi pauci dies præ amoris magnitudine.
01O||29||21||8160	Dixitque ad Laban : Da mihi uxorem meam : quia jam tempus impletum est, ut ingrediar ad illam.
01O||29||22||8170	Qui vocatis multis amicorum turbis ad convivium, fecit nuptias.
01O||29||23||8180	Et vespere Liam filiam suam introduxit ad eum,
01O||29||24||8190	dans ancillam filiæ, Zelpham nomine. Ad quam cum ex more Jacob fuisset ingressus, facto mane vidit Liam :
01O||29||25||8200	et dixit ad socerum suum : Quid est quod facere voluisti ? nonne pro Rachel servivi tibi ? quare imposuisti mihi ?
01O||29||26||8210	Respondit Laban : Non est in loco nostro consuetudinis, ut minores ante tradamus ad nuptias.
01O||29||27||8220	Imple hebdomadam dierum hujus copulæ : et hanc quoque dabo tibi pro opere quo serviturus es mihi septem annis aliis.
01O||29||28||8230	Acquievit placito : et hebdomada transacta, Rachel duxit uxorem :
01O||29||29||8240	cui pater servam Balam tradiderat.
01O||29||30||8250	Tandemque potitus optatis nuptiis, amorem sequentis priori prætulit, serviens apud eum septem annis aliis.
01O||29||31||8260	Videns autem Dominus quod despiceret Liam, aperuit vulvam ejus, sorore sterili permanente.
01O||29||32||8270	Quæ conceptum genuit filium, vocavitque nomen ejus Ruben, dicens : Vidit Dominus humilitatem meam : nunc amabit me vir meus.
01O||29||33||8280	Rursumque concepit et peperit filium, et ait : Quoniam audivit me Dominus haberi contemptui, dedit etiam istum mihi ; vocavitque nomen ejus Simeon.
01O||29||34||8290	Concepitque tertio, et genuit alium filium : dixitque : Nunc quoque copulabitur mihi maritus meus : eo quod pepererim ei tres filios : et idcirco appellavit nomen ejus Levi.
01O||29||35||8300	Quarto concepit, et peperit filium, et ait : Modo confitebor Domino, et ob hoc vocavit eum Judam : cessavitque parere.
01O||30||1||8310	Cernens autem Rachel quod infecunda esset, invidit sorori suæ, et ait marito suo : Da mihi liberos, alioquin moriar.
01O||30||2||8320	Cui iratus respondit Jacob : Num pro Deo ego sum, qui privavit te fructu ventris tui ?
01O||30||3||8330	At illa : Habeo, inquit, famulam Balam : ingredere ad illam, ut pariat super genua mea, et habeam ex illa filios.
01O||30||4||8340	Deditque illi Balam in conjugium : quæ,
01O||30||5||8350	ingresso ad se viro, concepit, et peperit filium.
01O||30||6||8360	Dixitque Rachel : Judicavit mihi Dominus, et exaudivit vocem meam, dans mihi filium, et idcirco appellavit nomen ejus Dan.
01O||30||7||8370	Rursumque Bala concipiens, peperit alterum,
01O||30||8||8380	pro quo ait Rachel : Comparavit me Deus cum sorore mea, et invalui : vocavitque eum Nephthali.
01O||30||9||8390	Sentiens Lia quod parere desiisset, Zelpham ancillam suam marito tradidit.
01O||30||10||8400	Qua post conceptum edente filium,
01O||30||11||8410	dixit : Feliciter, et idcirco vocavit nomen ejus Gad.
01O||30||12||8420	Peperit quoque Zelpha alterum.
01O||30||13||8430	Dixitque Lia : Hoc pro beatitudine mea : beatam quippe me dicent mulieres : propterea appellavit eum Aser.
01O||30||14||8440	Egressus autem Ruben tempore messis triticeæ in agrum, reperit mandragoras, quas matri Liæ detulit. Dixitque Rachel : Da mihi partem de mandragoris filii tui.
01O||30||15||8450	Illa respondit : Parumne tibi videtur quod præripueris maritum mihi, nisi etiam mandragoras filii mei tuleris ? Ait Rachel : Dormiat tecum hac nocte pro mandragoris filii tui.
01O||30||16||8460	Redeuntique ad vesperam Jacob de agro, egressa est in occursum ejus Lia, et Ad me, inquit, intrabis : quia mercede conduxi te pro mandragoris filii mei. Dormivitque cum ea nocte illa.
01O||30||17||8470	Et exaudivit Deus preces ejus, concepitque et peperit filium quintum,
01O||30||18||8480	et ait : Dedit Deus mercedem mihi, quia dedi ancillam meam viro meo : appellavitque nomen ejus Issachar.
01O||30||19||8490	Rursum Lia concipiens, peperit sextum filium,
01O||30||20||8500	et ait : Dotavit me Deus dote bona : etiam hac vice mecum erit maritus meus, eo quod genuerim ei sex filios : et idcirco appellavit nomen ejus Zabulon.
01O||30||21||8510	Post quem peperit filiam, nomine Dinam.
01O||30||22||8520	Recordatus quoque Dominus Rachelis, exaudivit eam, et aperuit vulvam ejus.
01O||30||23||8530	Quæ concepit, et peperit filium, dicens : Abstulit Deus opprobrium meum.
01O||30||24||8540	Et vocavit nomen ejus Joseph, dicens : Addat mihi Dominus filium alterum.
01O||30||25||8550	Nato autem Joseph, dixit Jacob socero suo : Dimitte me ut revertar in patriam, et ad terram meam.
01O||30||26||8560	Da mihi uxores, et liberos meos, pro quibus servivi tibi, ut abeam : tu nosti servitutem qua servivi tibi.
01O||30||27||8570	Ait illi Laban : Inveniam gratiam in conspectu tuo, experimento didici, quia benedixerit mihi Deus propter te :
01O||30||28||8580	constitue mercedem tuam quam dem tibi.
01O||30||29||8590	At ille respondit : Tu nosti quomodo servierim tibi, et quanta in manibus meis fuerit possessio tua.
01O||30||30||8600	Modicum habuisti antequam venirem ad te, et nunc dives effectus es : benedixitque tibi Dominus ad introitum meum. Justum est igitur ut aliquando provideam etiam domui meæ.
01O||30||31||8610	Dixitque Laban : Quid tibi dabo ? At ille ait : Nihil volo : sed si feceris quod postulo, iterum pascam, et custodiam pecora tua.
01O||30||32||8620	Gyra omnes greges tuos, et separa cunctas oves varias, et sparso vellere ; quodcumque furvum, et maculosum, variumque fuerit, tam in ovibus quam in capris, erit merces mea.
01O||30||33||8630	Respondebitque mihi cras justitia mea, quando placiti tempus advenerit coram te : et omnia quæ non fuerint varia, et maculosa, et furva, tam in ovibus quam in capris, furti me arguent.
01O||30||34||8640	Dixitque Laban : Cratum habeo quod petis.
01O||30||35||8650	Et separavit in die illa capras, et oves, et hircos, et arietes varios, atque maculosos : cunctum autem gregem unicolorem, id est albi et nigri velleris, tradidit in manu filiorum suorum.
01O||30||36||8660	Et posuit spatium itineris trium dierum inter se et generum, qui pascebat reliquos greges ejus.
01O||30||37||8670	Tollens ergo Jacob virgas populeas virides, et amygdalinas, et ex platanis, ex parte decorticavit eas : detractisque corticibus, in his, quæ spoliata fuerant, candor apparuit : illa vero quæ integra fuerant, viridia permanserunt : atque in hunc modum color effectus est varius.
01O||30||38||8680	Posuitque eas in canalibus, ubi effundebatur aqua : ut cum venissent greges ad bibendum, ante oculos haberent virgas, et in aspectu earum conciperent.
01O||30||39||8690	Factumque est ut in ipso calore coitus, oves intuerentur virgas, et parerent maculosa, et varia, et diverso colore respersa.
01O||30||40||8700	Divisitque gregem Jacob, et posuit virgas in canalibus ante oculos arietum : erant autem alba et nigra quæque, Laban ; cetera vero, Jacob, separatis inter se gregibus.
01O||30||41||8710	Igitur quando primo tempore ascendebantur oves, ponebat Jacob virgas in canalibus aquarum ante oculos arietum et ovium, ut in earum contemplatione conciperent :
01O||30||42||8720	quando vero serotina admissura erat, et conceptus extremus, non ponebat eas. Factaque sunt ea quæ erant serotina, Laban : et quæ primi temporis, Jacob.
01O||30||43||8730	Ditatusque est homo ultra modum, et habuit greges multos, ancillas et servos, camelos et asinos.
01O||31||1||8740	Postquam autem audivit verba filiorum Laban dicentium : Tulit Jacob omnia quæ fuerunt patris nostri, et de illius facultate ditatus, factus est inclytus :
01O||31||2||8750	animadvertit quoque faciem Laban, quod non esset erga se sicut heri et nudiustertius,
01O||31||3||8760	maxime dicente sibi Domino : Revertere in terram patrum tuorum, et ad generationem tuam, eroque tecum.
01O||31||4||8770	Misit, et vocavit Rachel et Liam in agrum, ubi pascebat greges,
01O||31||5||8780	dixitque eis : Video faciem patris vestri quod non sit erga me sicut heri et nudiustertius : Deus autem patris mei fuit mecum.
01O||31||6||8790	Et ipsæ nostis quod totis viribus meis servierim patri vestro.
01O||31||7||8800	Sed et pater vester circumvenit me et mutavit mercedem meam decem vicibus : et tamen non dimisit eum Deus ut noceret mihi.
01O||31||8||8810	Si quando dixit : Variæ erunt mercedes tuæ : pariebant omnes oves varios fœtus ; quando vero e contrario, ait : Alba quæque accipies pro mercede : omnes greges alba pepererunt.
01O||31||9||8820	Tulitque Deus substantiam patris vestri, et dedit mihi.
01O||31||10||8830	Postquam enim conceptus ovium tempus advenerat, levavi oculos meos, et vidi in somnis ascendentes mares super feminas, varios et maculosos, et diversorum colorum.
01O||31||11||8840	Dixitque angelus Dei ad me in somnis : Jacob ? Et ego respondi : Adsum.
01O||31||12||8850	Qui ait : Leva oculos tuos, et vide universos masculos ascendentes super feminas, varios, maculosos, atque respersos. Vidi enim omnia quæ fecit tibi Laban.
01O||31||13||8860	Ego sum Deus Bethel, ubi unxisti lapidem, et votum vovisti mihi. Nunc ergo surge, et egredere de terra hac, revertens in terram nativitatis tuæ.
01O||31||14||8870	Responderuntque Rachel et Lia : Numquid habemus residui quidquam in facultatibus et hæreditate domus patris nostri ?
01O||31||15||8880	nonne quasi alienas reputavit nos, et vendidit, comeditque pretium nostrum ?
01O||31||16||8890	Sed Deus tulit opes patris nostri, et eas tradidit nobis, ac filiis nostris : unde omnia quæ præcepit tibi Deus, fac.
01O||31||17||8900	Surrexit itaque Jacob, et impositis liberis ac conjugibus suis super camelos, abiit.
01O||31||18||8910	Tulitque omnem substantiam suam, et greges, et quidquid in Mesopotamia acquisierat, pergens ad Isaac patrem suum in terram Chanaan.
01O||31||19||8920	Eo tempore ierat Laban ad tondendas oves, et Rachel furata est idola patris sui.
01O||31||20||8930	Noluitque Jacob confiteri socero suo quod fugeret.
01O||31||21||8940	Cumque abiisset tam ipse quam omnia quæ juris sui erant, et amne transmisso pergeret contra montem Galaad,
01O||31||22||8950	nuntiatum est Laban die tertio quod fugeret Jacob.
01O||31||23||8960	Qui, assumptis fratribus suis, persecutus est eum diebus septem : et comprehendit eum in monte Galaad.
01O||31||24||8970	Viditque in somnis dicentem sibi Deum : Cave ne quidquam aspere loquaris contra Jacob.
01O||31||25||8980	Jamque Jacob extenderat in monte tabernaculum : cumque ille consecutus fuisset eum cum fratribus suis, in eodem monte Galaad fixit tentorium.
01O||31||26||8990	Et dixit ad Jacob : Quare ita egisti, ut clam me abigeres filias meas quasi captivas gladio ?
01O||31||27||9000	cur ignorante me fugere voluisti, nec indicare mihi, ut prosequerer te cum gaudio, et canticis, et tympanis, et citharis ?
01O||31||28||9010	Non es passus ut oscularer filios meos et filias : stulte operatus es : et nunc quidem
01O||31||29||9020	valet manus mea reddere tibi malum : sed Deus patris vestri heri dixit mihi : Cave ne loquaris contra Jacob quidquam durius.
01O||31||30||9030	Esto, ad tuos ire cupiebas, et desiderio erat tibi domus patris tui : cur furatus es deos meos ?
01O||31||31||9040	Respondit Jacob : Quod inscio te profectus sum, timui ne violenter auferres filias tuas.
01O||31||32||9050	Quod autem furti me arguis : apud quemcumque inveneris deos tuos, necetur coram fratribus nostris : scrutare, quidquid tuorum apud me inveneris, et aufer. Hæc dicens, ignorabat quod Rachel furata esset idola.
01O||31||33||9060	Ingressus itaque Laban tabernaculum Jacob, et Liæ, et utriusque famulæ, non invenit. Cumque intrasset tentorium Rachelis,
01O||31||34||9070	illa festinans abscondit idola subter stramenta cameli, et sedit desuper : scrutantique omne tentorium, et nihil invenienti,
01O||31||35||9080	ait : Ne irascatur dominus meus quod coram te assurgere nequeo : quia juxta consuetudinem feminarum nunc accidit mihi : sic delusa sollicitudo quærentis est.
01O||31||36||9090	Tumensque Jacob, cum jurgio ait : Quam ob culpam meam, et ob quod peccatum meum sic exarsisti post me,
01O||31||37||9100	et scrutatus es omnem supellectilem meam ? quid invenisti de cuncta substantia domus tuæ ? pone hic coram fratribus meis, et fratribus tuis, et judicent inter me et te.
01O||31||38||9110	Idcirco viginti annis fui tecum ? oves tuæ et capræ steriles non fuerunt, arietes gregis tui non comedi :
01O||31||39||9120	nec captum a bestia ostendi tibi, ego damnum omne reddebam : quidquid furto peribat, a me exigebas :
01O||31||40||9130	die noctuque æstu urebar, et gelu, fugiebatque somnus ab oculis meis.
01O||31||41||9140	Sicque per viginti annos in domo tua servivi tibi, quatuordecim pro filiabus, et sex pro gregibus tuis : immutasti quoque mercedem meam decem vicibus.
01O||31||42||9150	Nisi Deus patris mei Abraham, et timor Isaac affuisset mihi, forsitan modo nudum me demisisses : afflictionem meam et laborem manuum mearum respexit Deus, et arguit te heri.
01O||31||43||9160	Respondit ei Laban : Filiæ meæ et filii, et greges tui, et omnia quæ cernis, mea sunt : quid possum facere filiis et nepotibus meis ?
01O||31||44||9170	Veni ergo, et ineamus fœdus, ut sit in testimonium inter me et te.
01O||31||45||9180	Tulit itaque Jacob lapidem, et erexit illum in titulum :
01O||31||46||9190	dixitque fratribus suis : Afferte lapides. Qui congregantes fecerunt tumulum, comederuntque super eum :
01O||31||47||9200	quem vocavit Laban Tumulum testis : et Jacob, Acervum testimonii, uterque juxta proprietatem linguæ suæ.
01O||31||48||9210	Dixitque Laban : Tumulus iste erit testis inter me et te hodie, et idcirco appellatum est nomen ejus Galaad, id est, Tumulus testis.
01O||31||49||9220	Intueatur et judicet Dominus inter nos quando recesserimus a nobis,
01O||31||50||9230	si afflixeris filias meas, et si introduxeris alias uxores super eas : nullus sermonis nostri testis est absque Deo, qui præsens respicit.
01O||31||51||9240	Dixitque rursus ad Jacob : En tumulus hic, et lapis quem erexi inter me et te,
01O||31||52||9250	testis erit : tumulus, inquam, iste et lapis sint in testimonium, si aut ego transiero illum pergens ad te, aut tu præterieris, malum mihi cogitans.
01O||31||53||9260	Deus Abraham, et Deus Nachor, judicet inter nos, Deus patris eorum. Juravit ergo Jacob per timorem patris sui Isaac :
01O||31||54||9270	immolatisque victimis in monte, vocavit fratres suos ut ederent panem. Qui cum comedissent, manserunt ibi :
01O||31||55||9280	Laban vero de nocte consurgens, osculatus est filios, et filias suas, et benedixit illis : reversusque est in locum suum.
01O||32||1||9290	Jacob quoque abiit itinere quo cœperat : fueruntque ei obviam angeli Dei.
01O||32||2||9300	Quos cum vidisset, ait : Castra Dei sunt hæc : et appellavit nomen loci illius Mahanaim, id est, Castra.
01O||32||3||9310	Misit autem et nuntios ante se ad Esau fratrem suum in terram Seir, in regionem Edom :
01O||32||4||9320	præcepitque eis, dicens : Sic loquimini domino meo Esau : Hæc dicit frater tuus Jacob : Apud Laban peregrinatus sum, et fui usque in præsentem diem.
01O||32||5||9330	Habeo boves, et asinos, et oves, et servos, et ancillas : mittoque nunc legationem ad dominum meum, ut inveniam gratiam in conspectu tuo.
01O||32||6||9340	Reversique sunt nuntii ad Jacob, dicentes : Venimus ad Esau fratrem tuum, et ecce properat tibi in occursum cum quadringentis viris.
01O||32||7||9350	Timuit Jacob valde : et perterritus divisit populum qui secum erat, greges quoque et oves, et boves, et camelos, in duas turmas,
01O||32||8||9360	dicens : Si venerit Esau ad unam turmam, et percusserit eam, alia turma, quæ relicta est, salvabitur.
01O||32||9||9370	Dixitque Jacob : Deus patris mei Abraham, et Deus patris mei Isaac : Domine qui dixisti mihi : Revertere in terram tuam, et in locum nativitatis tuæ, et benefaciam tibi :
01O||32||10||9380	minor sum cunctis miserationibus tuis, et veritate tua quam explevisti servo tuo. In baculo meo transivi Jordanem istum : et nunc cum duabus turmis regredior.
01O||32||11||9390	Erue me de manu fratris mei Esau, quia valde eum timeo : ne forte veniens percutiat matrem cum filiis.
01O||32||12||9400	Tu locutus es quod benefaceres mihi, et dilatares semen meum sicut arenam maris, quæ præ multitudine numerari non potest.
01O||32||13||9410	Cumque dormisset ibi nocte illa, separavit de his quæ habebat, munera Esau fratri suo,
01O||32||14||9420	capras ducentas, hircos viginti, oves ducentas, et arietes viginti,
01O||32||15||9430	camelos fœtas cum pullis suis triginta, vaccas quadraginta, et tauros viginti, asinas viginti et pullos earum decem.
01O||32||16||9440	Et misit per manus servorum suorum singulos seorsum greges, dixitque pueris suis : Antecedite me, et sit spatium inter gregem et gregem.
01O||32||17||9450	Et præcepit priori, dicens : Si obvium habueris fratrem meum Esau, et interrogaverit te : Cujus es ? aut, Quo vadis ? aut, Cujus sunt ista quæ sequeris ?
01O||32||18||9460	respondebis : Servi tui Jacob, munera misit domino meo Esau, ipse quoque post nos venit.
01O||32||19||9470	Similiter dedit mandata secundo, et tertio, et cunctis qui sequebantur greges, dicens : Iisdem verbis loquimini ad Esau cum inveneritis eum.
01O||32||20||9480	Et addetis : Ipse quoque servus tuus Jacob iter nostrum insequitur. Dixit enim : Placabo illum muneribus quæ præcedunt, et postea videbo illum : forsitan propitiabitur mihi.
01O||32||21||9490	Præcesserunt itaque munera ante eum, ipse vero mansit nocte illa in castris.
01O||32||22||9500	Cumque mature surrexisset, tulit duas uxores suas, et totidem famulas cum undecim filiis, et transivit vadum Jaboc.
01O||32||23||9510	Traductisque omnibus quæ ad se pertinebant,
01O||32||24||9520	mansit solus : et ecce vir luctabatur cum eo usque mane.
01O||32||25||9530	Qui cum videret quod eum superare non posset, tetigit nervum femoris ejus, et statim emarcuit.
01O||32||26||9540	Dixitque ad eum : Dimitte me : jam enim ascendit aurora. Respondit : Non dimittam te, nisi benedixeris mihi.
01O||32||27||9550	Ait ergo : Quod nomen est tibi ? Respondit : Jacob.
01O||32||28||9560	At ille : Nequaquam, inquit, Jacob appellabitur nomen tuum, sed Israël : quoniam si contra Deum fortis fuisti, quanto magis contra homines prævalebis ?
01O||32||29||9570	Interrogavit eum Jacob : Dic mihi, quo appellaris nomine ? Respondit : Cur quæris nomen meum ? Et benedixit ei in eodem loco.
01O||32||30||9580	Vocavitque Jacob nomen loci illius Phanuel, dicens : Vidi Deum facie ad faciem, et salva facta est anima mea.
01O||32||31||9590	Ortusque est ei statim sol, postquam transgressus est Phanuel : ipse vero claudicabat pede.
01O||32||32||9600	Quam ob causam non comedunt nervum filii Israël, qui emarcuit in femore Jacob, usque in præsentem diem : eo quod tetigerit nervum femoris ejus, et obstupuerit.
01O||33||1||9610	Elevans autem Jacob oculos suos, vidit venientem Esau, et cum eo quadringentos viros : divisitque filios Liæ et Rachel, ambarumque famularum :
01O||33||2||9620	et posuit utramque ancillam, et liberos earum, in principio : Liam vero, et filios ejus, in secundo loco : Rachel autem et Joseph novissimos.
01O||33||3||9630	Et ipse progrediens adoravit pronus in terram septies, donec appropinquaret frater ejus.
01O||33||4||9640	Currens itaque Esau obviam fratri suo, amplexatus est eum : stringensque collum ejus, et osculans flevit.
01O||33||5||9650	Levatisque oculis, vidit mulieres et parvulos earum, et ait : Quid sibi volunt isti ? et si ad te pertinent ? Respondit : Parvuli sunt quos donavit mihi Deus servo tuo.
01O||33||6||9660	Et appropinquantes ancillæ et filii earum, incurvati sunt.
01O||33||7||9670	Accessit quoque Lia cum pueris suis : et cum similiter adorassent, extremi Joseph et Rachel adoraverunt.
01O||33||8||9680	Dixitque Esau : Quænam sunt istæ turmæ quas obviam habui ? Respondit : Ut invenirem gratiam coram domino meo.
01O||33||9||9690	At ille ait : Habeo plurima, frater mi, sint tua tibi.
01O||33||10||9700	Dixitque Jacob : Noli ita, obsecro : sed si inveni gratiam in oculis tuis, accipe munusculum de manibus meis. Sic enim vidi faciem tuam, quasi viderim vultum Dei : esto mihi propitius,
01O||33||11||9710	et suscipe benedictionem quam attuli tibi, et quam donavit mihi Deus tribuens omnia. Vix fratre compellente, suscipiens,
01O||33||12||9720	ait : Gradiamur simul, eroque socius itineris tui.
01O||33||13||9730	Dixitque Jacob : Nosti, domine mi, quod parvulos habeam teneros, et oves, et boves fœtas mecum : quas si plus in ambulando fecero laborare, morientur una die cuncti greges.
01O||33||14||9740	Præcedat dominus meus ante servum suum : et ego sequar paulatim vestigia ejus, sicut videro parvulos meos posse, donec veniam ad dominum meum in Seir.
01O||33||15||9750	Respondit Esau : Oro te, ut de populo qui mecum est, saltem socri remaneant viæ tuæ. Non est, inquit, necesse : hoc uno tantum indigeo, ut inveniam gratiam in conspectu tuo, domine mi.
01O||33||16||9760	Reversus est itaque illo die Esau itinere quo venerat in Seir.
01O||33||17||9770	Et Jacob venit in Socoth : ubi ædificata domo et fixis tentoriis appellavit nomen loci illius Socoth, id est, Tabernacula.
01O||33||18||9780	Transivitque in Salem urbem Sichimorum, quæ est in terra Chanaan, postquam reversus est de Mesopotamia Syriæ : et habitavit juxta oppidum.
01O||33||19||9790	Emitque partem agri, in qua fixerat tabernacula, a filiis Hemor patris Sichem centum agnis.
01O||33||20||9800	Et erecto ibi altari, invocavit super illud fortissimum Deum Israël.
01O||34||1||9810	Egressa est autem Dina filia Liæ ut videret mulieres regionis illius.
01O||34||2||9820	Quam cum vidisset Sichem filius Hemor Hevæi, princeps terræ illius, adamavit eam : et rapuit, et dormivit cum illa, vi opprimens virginem.
01O||34||3||9830	Et conglutinata est anima ejus cum ea, tristemque delinivit blanditiis.
01O||34||4||9840	Et pergens ad Hemor patrem suum : Accipe, inquit, mihi puellam hanc conjugem.
01O||34||5||9850	Quod cum audisset Jacob absentibus filiis, et in pastu pecorum occupatis, siluit donec redirent.
01O||34||6||9860	Egresso autem Hemor patre Sichem ut loqueretur ad Jacob,
01O||34||7||9870	ecce filii ejus veniebant de agro : auditoque quod acciderat, irati sunt valde, eo quod fœdam rem operatus esset in Israël et, violata filia Jacob, rem illicitam perpetrasset.
01O||34||8||9880	Locutus est itaque Hemor ad eos : Sichem filii mei adhæsit anima filiæ vestræ : date eam illi uxorem :
01O||34||9||9890	et jungamus vicissim connubia : filias vestras tradite nobis, et filias nostras accipite,
01O||34||10||9900	et habitate nobiscum : terra in potestate vestra est : exercete, negotiamini, et possidete eam.
01O||34||11||9910	Sed et Sichem ad patrem et ad fratres ejus ait : Inveniam gratiam coram vobis : et quæcumque statueritis, dabo :
01O||34||12||9920	augete dotem, et munera postulate, et libenter tribuam quod petieritis : tantum date mihi puellam hanc uxorem.
01O||34||13||9930	Responderunt filii Jacob Sichem et patri ejus in dolo, sævientes ob stuprum sororis :
01O||34||14||9940	Non possumus facere quod petitis, nec dare sororem nostram homini incircumciso : quod illicitum et nefarium est apud nos.
01O||34||15||9950	Sed in hoc valebimus fœderari, si volueritis esse similes nostri, et circumcidatur in vobis omne masculini sexus ;
01O||34||16||9960	tunc dabimus et accipiemus mutuo filias vestras ac nostras : et habitabimus vobiscum, erimusque unus populus.
01O||34||17||9970	Si autem circumcidi nolueritis, tollemus filiam nostram, et recedemus.
01O||34||18||9980	Placuit oblatio eorum Hemor, et Sichem filio ejus,
01O||34||19||9990	nec distulit adolescens quin statim quod petebatur expleret : amabat enim puellam valde, et ipse erat inclytus in omni domo patris sui.
01O||34||20||10000	Ingressique portam urbis, locuti sunt ad populum :
01O||34||21||10010	Viri isti pacifici sunt, et volunt habitare nobiscum : negotientur in terra, et exerceant eam, quæ spatiosa et lata cultoribus indiget : filias eorum accipiemus uxores, et nostras illis dabimus.
01O||34||22||10020	Unum est quo differtur tantum bonum : si circumcidamus masculos nostros, ritum gentis imitantes.
01O||34||23||10030	Et substantia eorum, et pecora, et cuncta quæ possident, nostra erunt : tantum in hoc acquiescamus, et habitantes simul, unum efficiemus populum.
01O||34||24||10040	Assensique sunt omnes, circumcisis cunctis maribus.
01O||34||25||10050	Et ecce, die tertio, quando gravissimus vulnerum dolor est : arreptis duo filii Jacob, Simeon et Levi fratres Dinæ, gladiis, ingressi sunt urbem confidenter : interfectisque omnibus masculis,
01O||34||26||10060	Hemor et Sichem pariter necaverunt, tollentes Dinam de domo Sichem sororem suam.
01O||34||27||10070	Quibus egressis, irruerunt super occisos ceteri filii Jacob : et depopulati sunt urbem in ultionem stupri.
01O||34||28||10080	Oves eorum, et armenta, et asinos, cunctaque vastantes quæ in domibus et in agris erant,
01O||34||29||10090	parvulos quoque eorum et uxores duxerunt captivas.
01O||34||30||10100	Quibus patratis audacter, Jacob dixit ad Simeon et Levi : Turbastis me, et odiosum fecistis me Chananæis, et Pherezæis habitatoribus terræ hujus : nos pauci sumus ; illi congregati percutient me, et delebor ego, et domus mea.
01O||34||31||10110	Responderunt : Numquid ut scorto abuti debuere sorore nostra ?
01O||35||1||10120	Interea locutus est Deus ad Jacob : Surge, et ascende Bethel, et habita ibi, facque altare Deo qui apparuit tibi quando fugiebas Esau fratrem tuum.
01O||35||2||10130	Jacob vero convocata omni domo sua, ait : Abjicite deos alienos qui in medio vestri sunt, et mundamini, ac mutate vestimenta vestra.
01O||35||3||10140	Surgite, et ascendamus in Bethel, ut faciamus ibi altare Deo : qui exaudivit me in die tribulationis meæ, et socius fuit itineris mei.
01O||35||4||10150	Dederunt ergo ei omnes deos alienos quos habebant, et inaures quæ erant in auribus eorum : at ille infodit ea subter terebinthum, quæ est post urbem Sichem.
01O||35||5||10160	Cumque profecti essent, terror Dei invasit omnes per circuitum civitates, et non sunt ausi persequi recedentes.
01O||35||6||10170	Venit igitur Jacob Luzam, quæ est in terra Chanaan, cognomento Bethel : ipse et omnis populus cum eo.
01O||35||7||10180	Ædificavitque ibi altare, et appellavit nomen loci illius, Domus Dei : ibi enim apparuit ei Deus cum fugeret fratrem suum.
01O||35||8||10190	Eodem tempore mortua est Debora nutrix Rebeccæ, et sepulta est ad radices Bethel subter quercum : vocatumque est nomen loci illius, Quercus fletus.
01O||35||9||10200	Apparuit autem iterum Deus Jacob postquam reversus est de Mespotamia Syriæ, benedixitque ei
01O||35||10||10210	dicens : Non vocaberis ultra Jacob, sed Israël erit nomen tuum. Et appellavit eum Israël,
01O||35||11||10220	dixitque ei : Ego Deus omnipotens : cresce, et multiplicare : gentes et populi nationum ex te erunt, reges de lumbis tuis egredientur,
01O||35||12||10230	terramque quam dedi Abraham et Isaac, dabo tibi et semini tuo post te.
01O||35||13||10240	Et recessit ab eo.
01O||35||14||10250	Ille vero erexit titulum lapideum in loco quo locutus fuerat ei Deus : libans super eum libamina, et effundens oleum :
01O||35||15||10260	vocansque nomen loci illius Bethel.
01O||35||16||10270	Egressus autem inde, venit verno tempore ad terram quæ ducit Ephratam : in qua cum parturiret Rachel,
01O||35||17||10280	ob difficultatem partus periclitari cœpit. Dixitque ei obstetrix : Noli timere, quia et hunc habebis filium.
01O||35||18||10290	Egrediente autem anima præ dolore, et imminente jam morte, vocavit nomen filii sui Benomi, id est, Filius doloris mei : pater vero appellavit eum Benjamin, id est, Filius dextræ.
01O||35||19||10300	Mortua est ergo Rachel, et sepulta est in via quæ ducit Ephratam, hæc est Bethlehem.
01O||35||20||10310	Erexitque Jacob titulum super sepulchrum ejus : hic est titulus monumenti Rachel, usque in præsentem diem.
01O||35||21||10320	Egressus inde, fixit tabernaculum trans Turrem gregis.
01O||35||22||10330	Cumque habitaret in illa regione, abiit Ruben, et dormivit cum Bala concubina patris sui : quod illum minime latuit. Erant autem filii Jacob duodecim.
01O||35||23||10340	Filii Liæ : primogenitus Ruben, et Simeon, et Levi, et Judas, et Issachar, et Zabulon.
01O||35||24||10350	Filii Rachel : Joseph et Benjamin.
01O||35||25||10360	Filii Balæ ancillæ Rachelis : Dan et Nephthali.
01O||35||26||10370	Filii Zelphæ ancillæ Liæ : Gad et Aser : hi sunt filii Jacob, qui nati sunt ei in Mesopotamia Syriæ.
01O||35||27||10380	Venit etiam ad Isaac patrem suum in Mambre, civitatem Arbee, hæc est Hebron, in qua peregrinatus est Abraham et Isaac.
01O||35||28||10390	Et completi sunt dies Isaac centum octoginta annorum.
01O||35||29||10400	Consumptusque ætate mortuus est : et appositus est populo suo senex et plenus dierum : et sepelierunt eum Esau et Jacob filii sui.
01O||36||1||10410	Hæ sunt autem generationes Esau, ipse est Edom.
01O||36||2||10420	Esau accepit uxores de filiabus Chanaan : Ada filiam Elon Hethæi, et Oolibama filiam Anæ filiæ Sebeon Hevæi :
01O||36||3||10430	Basemath quoque filiam Ismaël sororem Nabaioth.
01O||36||4||10440	Peperit autem Ada Eliphaz : Basemath genuit Rahuel :
01O||36||5||10450	Oolibama genuit Jehus et Ihelon et Core. Hi filii Esau qui nati sunt ei in terra Chanaan.
01O||36||6||10460	Tulit autem Esau uxores suas et filios et filias, et omnem animam domus suæ, et substantiam, et pecora, et cuncta quæ habere poterat in terra Chanaan : et abiit in alteram regionem, recessitque a fratre suo Jacob.
01O||36||7||10470	Divites enim erant valde, et simul habitare non poterant : nec sustinebat eos terra peregrinationis eorum præ multitudine gregum.
01O||36||8||10480	Habitavitque Esau in monte Seir, ipse est Edom.
01O||36||9||10490	Hæ autem sunt generationes Esau patris Edom in monte Seir,
01O||36||10||10500	et hæc nomina filiorum ejus : Eliphaz filius Ada uxoris Esau : Rahuel quoque filius Basemath uxoris ejus.
01O||36||11||10510	Fueruntque Eliphaz filii : Teman, Omar, Sepho, et Gatham, et Cenez.
01O||36||12||10520	Erat autem Thamna concubina Eliphaz filii Esau : quæ peperit ei Amalech. Hi sunt filii Ada uxoris Esau.
01O||36||13||10530	Filii autem Rahuel : Nahath et Zara, Samma et Meza : hi filii Basemath uxoris Esau.
01O||36||14||10540	Isti quoque erant filii Oolibama filiæ Anæ filiæ Sebeon, uxoris Esau, quos genuit ei, Jehus et Ihelon et Core.
01O||36||15||10550	Hi duces filiorum Esau : filii Eliphaz primogeniti Esau : dux Theman, dux Omra, dux Sepho, dux Cenez,
01O||36||16||10560	dux Core, dux Gathan, dux Amalech. Hi filii Eliphaz in terra Edom, et hi filii Ada.
01O||36||17||10570	Hi quoque filii Rahuel filii Esau : dux Nahath, dux Zara, dux Samma, dux Meza : hi autem duces Rahuel in terra Edom : isti filii Basemath uxoris Esau.
01O||36||18||10580	Hi autem filii Oolibama uxoris Esau : dux Jehus, dux Ihelon, dux Core : hi duces Oolibama filiæ Anæ uxoris Esau.
01O||36||19||10590	Isti sunt filii Esau, et hi duces eorum : ipse est Edom.
01O||36||20||10600	Isti sunt filii Seir Horræi, habitatores terræ : Lotan, et Sobal, et Sebeon, et Ana,
01O||36||21||10610	et Dison, et Eser, et Disan : hi duces Horræi, filii Seir in terra Edom.
01O||36||22||10620	Facti sunt autem filii Lotan : Hori et Heman. Erat autem soror Lotan, Thamna.
01O||36||23||10630	Et isti filii Sobal : Alvan et Manahat et Ebal, et Sepho et Onam.
01O||36||24||10640	Et hi filii Sebeon : Aja et Ana. Iste est Ana qui invenit aquas calidas in solitudine, cum pasceret asinos Sebeon patris sui :
01O||36||25||10650	habuitque filium Dison, et filiam Oolibama.
01O||36||26||10660	Et isti filii Dison : Hamdan, et Eseban, et Jethram, et Charan.
01O||36||27||10670	Hi quoque filii Eser : Balaan, et Zavan, et Acan.
01O||36||28||10680	Habuit autem filios Disan : Hus et Aram.
01O||36||29||10690	Hi duces Horræorum : dux Lotan, dux Sobal, dux Sebeon, dux Ana,
01O||36||30||10700	dux Dison, dux Eser, dux Disan : isti duces Horræorum qui imperaverunt in terra Seir.
01O||36||31||10710	Reges autem qui regnaverunt in terra Edom antequam haberent regem filii Israël, fuerunt hi :
01O||36||32||10720	Bela filius Beor, nomenque urbis ejus Denaba.
01O||36||33||10730	Mortuus est autem Bela, et regnavit pro eo Jobab filius Zaræ de Bosra.
01O||36||34||10740	Cumque mortuus esset Jobab, regnavit pro eo Husam de terra Themanorum.
01O||36||35||10750	Hoc quoque mortuo, regnavit pro eo Adad filius Badad, qui percussit Madian in regione Moab : et nomen urbis ejus Avith.
01O||36||36||10760	Cumque mortuus esset Adad, regnavit pro eo Semla de Masreca.
01O||36||37||10770	Hoc quoque mortuo regnavit pro eo Saul de fluvio Rohoboth.
01O||36||38||10780	Cumque et hic obiisset, successit in regnum Balanan filius Achobor.
01O||36||39||10790	Isto quoque mortuo regnavit pro eo Adar, nomenque urbis ejus Phau : et appellabatur uxor ejus Meetabel, filia Matred filiæ Mezaab.
01O||36||40||10800	Hæc ergo nomina ducum Esau in cognationibus, et locis, et vocabulis suis : dux Thamna, dux Alva, dux Jetheth,
01O||36||41||10810	dux Oolibama, dux Ela, dux Phinon,
01O||36||42||10820	dux Cenez, dux Theman, dux Mabsar,
01O||36||43||10830	dux Magdiel, dux Hiram : hi duces Edom habitantes in terra imperii sui, ipse est Esau pater Idumæorum.
01O||37||1||10840	Habitavit autem Jacob in terra Chanaan, in qua pater suus peregrinatus est.
01O||37||2||10850	Et hæ sunt generationes ejus : Joseph cum sedecim esset annorum, pascebat gregem cum fratribus suis adhuc puer : et erat cum filiis Balæ et Zelphæ uxorum patris sui : accusavitque fratres suos apud patrem crimine pessimo.
01O||37||3||10860	Israël autem diligebat Joseph super omnes filios suos, eo quod in senectute genuisset eum : fecitque ei tunicam polymitam.
01O||37||4||10870	Videntes autem fratres ejus quod a patre plus cunctis filiis amaretur, oderant eum, nec poterant ei quidquam pacifice loqui.
01O||37||5||10880	Accidit quoque ut visum somnium referret fratribus suis : quæ causa majoris odii seminarium fuit.
01O||37||6||10890	Dixitque ad eos : Audite somnium meum quod vidi :
01O||37||7||10900	putabam nos ligare manipulos in agro : et quasi consurgere manipulum meum, et stare, vestrosque manipulos circumstantes adorare manipulum meum.
01O||37||8||10910	Responderunt fratres ejus : Numquid rex noster eris ? aut subjiciemur ditioni tuæ ? Hæc ergo causa somniorum atque sermonum, invidiæ et odii fomitem ministravit.
01O||37||9||10920	Aliud quoque vidit somnium, quod narrans fratribus, ait : Vidi per somnium, quasi solem, et lunam, et stellas undecim adorare me.
01O||37||10||10930	Quod cum patri suo, et fratribus retulisset, increpavit eum pater suus, et dixit : Quid sibi vult hoc somnium quod vidisti ? num ego et mater tua, et fratres tui adorabimus te super terram ?
01O||37||11||10940	Invidebant ei igitur fratres sui : pater vero rem tacitus considerabat.
01O||37||12||10950	Cumque fratres illius in pascendis gregibus patris morarentur in Sichem,
01O||37||13||10960	dixit ad eum Israël : Fratres tui pascunt oves in Sichimis : veni, mittam te ad eos. Quo respondente,
01O||37||14||10970	Præsto sum, ait ei : Vade, et vide si cuncta prospera sint erga fratres tuos, et pecora : et renuntia mihi quid agatur. Missus de valle Hebron, venit in Sichem :
01O||37||15||10980	invenitque eum vir errantem in agro, et interrogavit quid quæreret.
01O||37||16||10990	At ille respondit : Fratres meos quæro : indica mihi ubi pascant greges.
01O||37||17||11000	Dixitque ei vir : Recesserunt de loco isto : audivi autem eos dicentes : Eamus in Dothain. Perrexit ergo Joseph post fratres suos, et invenit eos in Dothain.
01O||37||18||11010	Qui cum vidissent eum procul, antequam accederet ad eos, cogitaverunt illum occidere :
01O||37||19||11020	et mutuo loquebantur : Ecce somniator venit :
01O||37||20||11030	venite, occidamus eum, et mittamus in cisternam veterem : dicemusque : Fera pessima devoravit eum : et tunc apparebit quid illi prosint somnia sua.
01O||37||21||11040	Audiens autem hoc Ruben, nitebatur liberare eum de manibus eorum, et dicebat :
01O||37||22||11050	Non interficiatis animam ejus, nec effundatis sanguinem : sed projicite eum in cisternam hanc, quæ est in solitudine, manusque vestras servate innoxias : hoc autem dicebat, volens eripere eum de manibus eorum, et reddere patri suo.
01O||37||23||11060	Confestim igitur ut pervenit ad fratres suos, nudaverunt eum tunica talari et polymita :
01O||37||24||11070	miseruntque eum in cisternam veterem, quæ non habebat aquam.
01O||37||25||11080	Et sedentes ut comederent panem, viderunt Ismaëlitas viatores venire de Galaad, et camelos eorum portantes aromata, et resinam, et stacten in Ægyptum.
01O||37||26||11090	Dixit ergo Judas fratribus suis : Quid nobis prodest si occiderimus fratrem nostrum, et celaverimus sanguinem ipsius ?
01O||37||27||11100	melius est ut venundetur Ismaëlitis, et manus nostræ non polluantur : frater enim et caro nostra est. Acquieverunt fratres sermonibus illius.
01O||37||28||11110	Et prætereuntibus Madianitis negotiatoribus, extrahentes eum de cisterna, vendiderunt eum Ismaëlitis, viginti argenteis : qui duxerunt eum in Ægyptum.
01O||37||29||11120	Reversusque Ruben ad cisternam, non invenit puerum :
01O||37||30||11130	et scissis vestibus pergens ad fratres suos, ait : Puer non comparet, et ego quo ibo ?
01O||37||31||11140	Tulerunt autem tunicam ejus, et in sanguine hædi, quem occiderant, tinxerunt :
01O||37||32||11150	mittentes qui ferrent ad patrem, et dicerent : Hanc invenimus : vide utrum tunica filii tui sit, an non.
01O||37||33||11160	Quam cum agnovisset pater, ait : Tunica filii mei est : fera pessima comedit eum, bestia devoravit Joseph.
01O||37||34||11170	Scissisque vestibus, indutus est cilicio, lugens filium suum multo tempore.
01O||37||35||11180	Congregatis autem cunctis liberis ejus ut lenirent dolorem patris, noluit consolationem accipere, sed ait : Descendam ad filium meum lugens in infernum. Et illo perseverante in fletu,
01O||37||36||11190	Madianitæ vendiderunt Joseph in Ægypto Putiphari eunucho Pharaonis, magistro militum.
01O||38||1||11200	Eodem tempore, descendens Judas a fratribus suis, divertit ad virum Odollamitem, nomine Hiram.
01O||38||2||11210	Viditque ibi filiam hominis Chananæi, vocabulo Sue : et accepta uxore, ingressus est ad eam.
01O||38||3||11220	Quæ concepit, et peperit filium, et vocavit nomen ejus Her.
01O||38||4||11230	Rursumque concepto fœtu, natum filium vocavit Onan.
01O||38||5||11240	Tertium quoque peperit : quem appellavit Sela ; quo nato, parere ultra cessavit.
01O||38||6||11250	Dedit autem Judas uxorem primogenito suo Her, nomine Thamar.
01O||38||7||11260	Fuit quoque Her primogenitus Judæ nequam in conspectu Domini : et ab eo occisus est.
01O||38||8||11270	Dixit ergo Judas ad Onan filium suum : Ingredere uxorem fratris tui, et sociare illi, ut suscites semen fratri tuo.
01O||38||9||11280	Ille sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur.
01O||38||10||11290	Et idcirco percussit eum Dominus, quod rem detestabilem faceret.
01O||38||11||11300	Quam ob rem dixit Judas Thamar nurui suæ : Esto vidua in domo patris tui, donec crescat Sela filius meus : timebat enim ne et ipse moreretur, sicut fratres ejus. Quæ abiit, et habitavit in domo patris sui.
01O||38||12||11310	Evolutis autem multis diebus, mortua est filia Sue uxor Judæ : qui, post luctum consolatione suscepta, ascendebat ad tonsores ovium suarum, ipse et Hiras opilio gregis Odollamites, in Thamnas.
01O||38||13||11320	Nuntiatumque est Thamar quod socer illius ascenderet in Thamnas ad tondendas oves.
01O||38||14||11330	Quæ, depositis viduitatis vestibus, assumpsit theristrum : et mutato habitu, sedit in bivio itineris, quod ducit Thamnam : eo quod crevisset Sela, et non eum accepisset maritum.
01O||38||15||11340	Quam cum vidisset Judas, suspicatus est esse meretricem : operuerat enim vultum suum, ne agnosceretur.
01O||38||16||11350	Ingrediensque ad eam, ait : Dimitte me ut coëam tecum : nesciebat enim quod nurus sua esset. Qua respondente : Quid dabis mihi ut fruaris concubitu meo ?
01O||38||17||11360	dixit : Mittam tibi hædam de gregibus. Rursumque illa dicente : Patiar quod vis, si dederis mihi arrhabonem, donec mittas quod polliceris.
01O||38||18||11370	Ait Judas : Quid tibi vis pro arrhabone dari ? Respondit : Annulum tuum, et armillam, et baculum quem manu tenes. Ad unum igitur coitum mulier concepit,
01O||38||19||11380	et surgens abiit : depositoque habitu quem sumpserat, induta est viduitatis vestibus.
01O||38||20||11390	Misit autem Judas hædum per pastorem suum Odollamitem, ut reciperet pignus quod dederat mulieri : qui cum non invenisset eam,
01O||38||21||11400	interrogavit homines loci illius : Ubi est mulier quæ sedebat in bivio ? Respondentibus cunctis : Non fuit in loco ista meretrix.
01O||38||22||11410	Reversus est ad Judam, et dixit ei : Non inveni eam : sed et homines loci illius dixerunt mihi, numquam sedisse ibi scortum.
01O||38||23||11420	Ait Judas : Habeat sibi, certe mendacii arguere nos non potest, ego misi hædum quem promiseram : et tu non invenisti eam.
01O||38||24||11430	Ecce autem post tres menses nuntiaverunt Judæ, dicentes : Fornicata est Thamar nurus tua, et videtur uterus illius intumescere. Dixitque Judas : Producite eam ut comburatur.
01O||38||25||11440	Quæ cum duceretur ad pœnam, misit ad socerum suum, dicens : De viro, cujus hæc sunt, concepi : cognosce cujus sit annulus, et armilla, et baculus.
01O||38||26||11450	Qui, agnitis muneribus, ait : Justior me est : quia non tradidi eam Sela filio meo. Attamen ultra non cognovit eam.
01O||38||27||11460	Instante autem partu, apparuerunt gemini in utero : atque in ipsa effusione infantium unus protulit manum, in qua obstetrix ligavit coccinum, dicens :
01O||38||28||11470	Iste egredietur prior.
01O||38||29||11480	Illo vero retrahente manum, egressus est alter : dixitque mulier : Quare divisa est propter te maceria ? et ob hanc causam, vocavit nomen ejus Phares.
01O||38||30||11490	Postea egressus est frater ejus, in cujus manu erat coccinum : quem appellavit Zara.
01O||39||1||11500	Igitur Joseph ductus est in Ægyptum, emitque eum Putiphar eunuchus Pharaonis, princeps exercitus, vir ægyptius, de manu Ismaëlitarum, a quibus perductus erat.
01O||39||2||11510	Fuitque Dominus cum eo, et erat vir in cunctis prospere agens : habitavitque in domo domini sui,
01O||39||3||11520	qui optime noverat Dominum esse cum eo, et omnia, quæ gerebat, ab eo dirigi in manu illius.
01O||39||4||11530	Invenitque Joseph gratiam coram domino suo, et ministrabat ei : a quo præpositus omnibus gubernabat creditam sibi domum, et universa quæ ei tradita fuerant :
01O||39||5||11540	benedixitque Dominus domui Ægyptii propter Joseph, et multiplicavit tam in ædibus quam in agris cunctam ejus substantiam :
01O||39||6||11550	nec quidquam aliud noverat, nisi panem quo vescebatur. Erat autem Joseph pulchra facie, et decorus aspectu.
01O||39||7||11560	Post multos itaque dies injecit domina sua oculos suos in Joseph, et ait : Dormi mecum.
01O||39||8||11570	Qui nequaquam acquiescens operi nefario, dixit ad eam : Ecce dominus meus, omnibus mihi traditis, ignorat quid habeat in domo sua :
01O||39||9||11580	nec quidquam est quod non in mea sit potestate, vel non tradiderit mihi, præter te, quæ uxor ejus es : quomodo ergo possum hoc malum facere, et peccare in Deum meum ?
01O||39||10||11590	Hujuscemodi verbis per singulos dies, et mulier molesta erat adolescenti : et ille recusabat stuprum.
01O||39||11||11600	Accidit autem quadam die ut intraret Joseph domum, et operis quippiam absque arbitris faceret :
01O||39||12||11610	et illa, apprehensa lacinia vestimenti ejus, diceret : Dormi mecum. Qui relicto in manu ejus pallio fugit, et egressus est foras.
01O||39||13||11620	Cumque vidisset mulier vestem in manibus suis, et se esse contemptam,
01O||39||14||11630	vocavit ad se homines domus suæ, et ait ad eos : En introduxit virum hebræum, ut illuderet nobis : ingressus est ad me, ut coiret mecum : cumque ego succlamassem,
01O||39||15||11640	et audisset vocem meam, reliquit pallium quod tenebam, et fugit foras.
01O||39||16||11650	In argumentum ergo fidei retentum pallium ostendit marito revertenti domum,
01O||39||17||11660	et ait : Ingressus est ad me servus hebræus quem adduxisti, ut illuderet mihi :
01O||39||18||11670	cumque audisset me clamare, reliquit pallium quod tenebam, et fugit foras.
01O||39||19||11680	His auditis dominus, et nimium credulus verbis conjugis, iratus est valde :
01O||39||20||11690	tradiditque Joseph in carcerem, ubi vincti regis custodiebantur, et erat ibi clausus.
01O||39||21||11700	Fuit autem Dominus cum Joseph, et misertus illius dedit ei gratiam in conspectu principis carceris.
01O||39||22||11710	Qui tradidit in manu illius universos vinctos qui in custodia tenebantur : et quidquid fiebat, sub ipso erat.
01O||39||23||11720	Nec noverat aliquid, cunctis ei creditis : Dominus enim erat cum illo, et omnia opera ejus dirigebat.
01O||40||1||11730	His ita gestis, accidit ut peccarent duo eunuchi, pincerna regis Ægypti, et pistor, domino suo.
01O||40||2||11740	Iratusque contra eos Pharao (nam alter pincernis præerat, alter pistoribus),
01O||40||3||11750	misit eos in carcerem principis militum, in quo erat vinctus et Joseph.
01O||40||4||11760	At custos carceris tradidit eos Joseph, qui et ministrabat eis : aliquantulum temporis fluxerat, et illi in custodia tenebantur.
01O||40||5||11770	Videruntque ambo somnium nocte una, juxta interpretationem congruam sibi :
01O||40||6||11780	ad quos cum introisset Joseph mane, et vidisset eos tristes,
01O||40||7||11790	sciscitatus est eos, dicens : Cur tristior est hodie solito facies vestra ?
01O||40||8||11800	Qui responderunt : Somnium vidimus, et non est qui interpretetur nobis. Dixitque ad eos Joseph : Numquid non Dei est interpretatio ? referte mihi quid videritis.
01O||40||9||11810	Narravit prior, præpositus pincernarum, somnium suum : Videbam coram me vitem,
01O||40||10||11820	in qua erant tres propagines, crescere paulatim in gemmas, et post flores uvas maturescere :
01O||40||11||11830	calicemque Pharaonis in manu mea : tuli ergo uvas, et expressi in calicem quem tenebam, et tradidi poculum Pharaoni.
01O||40||12||11840	Respondit Joseph : Hæc est interpretatio somnii : tres propagines, tres adhuc dies sunt :
01O||40||13||11850	post quos recordabitur Pharao ministerii tui, et restituet te in gradum pristinum : dabisque ei calicem juxta officium tuum, sicut ante facere consueveras.
01O||40||14||11860	Tantum memento mei, cum bene tibi fuerit, et facias mecum misericordiam : ut suggeras Pharaoni ut educat me de isto carcere :
01O||40||15||11870	quia furto sublatus sum de terra Hebræorum, et hic innocens in lacum missus sum.
01O||40||16||11880	Videns pistorum magister quod prudenter somnium dissolvisset, ait : Et ego vidi somnium : quod tria canistra farinæ haberem super caput meum :
01O||40||17||11890	et in uno canistro quod erat excelsius, portare me omnes cibos qui fiunt arte pistoria, avesque comedere ex eo.
01O||40||18||11900	Respondit Joseph : Hæc est interpretatio somnii : tria canistra, tres adhuc dies sunt :
01O||40||19||11910	post quos auferet Pharao caput tuum, ac suspendet te in cruce, et lacerabunt volucres carnes tuas.
01O||40||20||11920	Exinde dies tertius natalitius Pharaonis erat : qui faciens grande convivium pueris suis, recordatus est inter epulas magistri pincernarum, et pistorum principis.
01O||40||21||11930	Restituitque alterum in locum suum, ut porrigeret ei poculum :
01O||40||22||11940	alterum suspendit in patibulo, ut conjectoris veritas probaretur.
01O||40||23||11950	Et tamen succedentibus prosperis, præpositus pincernarum oblitus est interpretis sui.
01O||41||1||11960	Post duos annos vidit Pharao somnium. Putabat se stare super fluvium,
01O||41||2||11970	de quo ascendebant septem boves, pulchræ et crassæ nimis : et pascebantur in locis palustribus.
01O||41||3||11980	Aliæ quoque septem emergebant de flumine, fœdæ confectæque macie : et pascebantur in ipsa amnis ripa in locis virentibus :
01O||41||4||11990	devoraveruntque eas, quarum mira species et habitudo corporum erat. Expergefactus Pharao,
01O||41||5||12000	rursum dormivit, et vidit alterum somnium : septem spicæ pullulabant in culmo uno plenæ atque formosæ :
01O||41||6||12010	aliæ quoque totidem spicæ tenues, et percussæ uredine oriebantur,
01O||41||7||12020	devorantes omnium priorum pulchritudinem. Evigilans Pharao post quietem,
01O||41||8||12030	et facto mane, pavore perterritus, misit ad omnes conjectores Ægypti, cunctosque sapientes, et accersitis narravit somnium, nec erat qui interpretaretur.
01O||41||9||12040	Tunc demum reminiscens pincernarum magister, ait : Confiteor peccatum meum :
01O||41||10||12050	iratus rex servis suis, me et magistrum pistorum retrudi jussit in carcerem principis militum :
01O||41||11||12060	ubi una nocte uterque vidimus somnium præsagum futurorum.
01O||41||12||12070	Erat ibi puer hebræus, ejusdem ducis militum famulus : cui narrantes somnia,
01O||41||13||12080	audivimus quidquid postea rei probavit eventus ; ego enim redditus sum officio meo, et ille suspensus est in cruce.
01O||41||14||12090	Protinus ad regis imperium eductum de carcere Joseph totonderunt : ac veste mutata obtulerunt ei.
01O||41||15||12100	Cui ille ait : Vidi somnia, nec est qui edisserat : quæ audivi te sapientissime conjicere.
01O||41||16||12110	Respondit Joseph : Absque me Deus respondebit prospera Pharaoni.
01O||41||17||12120	Narravit ergo Pharao quod viderat : Putabam me stare super ripam fluminis,
01O||41||18||12130	et septem boves de amne conscendere, pulchras nimis, et obesis carnibus : quæ in pastu paludis virecta carpebant.
01O||41||19||12140	Et ecce, has sequebantur aliæ septem boves, in tantum deformes et macilentæ, ut numquam tales in terra Ægypti viderim :
01O||41||20||12150	quæ, devoratis et consumptis prioribus,
01O||41||21||12160	nullum saturitatis dedere vestigium : sed simili macie et squalore torpebant. Evigilans, rursus sopore depressus,
01O||41||22||12170	vidi somnium. Septem spicæ pullulabant in culmo uno plenæ atque pulcherrimæ.
01O||41||23||12180	Aliæ quoque septem tenues et percussæ uredine, oriebantur e stipula :
01O||41||24||12190	quæ priorum pulchritudinem devoraverunt. Narravi conjectoribus somnium, et nemo est qui edisserat.
01O||41||25||12200	Respondit Joseph : Somnium regis unum est : quæ facturus est Deus, ostendit Pharaoni.
01O||41||26||12210	Septem boves pulchræ, et septem spicæ plenæ, septem ubertatis anni sunt : eamdemque vim somnii comprehendunt.
01O||41||27||12220	Septem quoque boves tenues atque macilentæ, quæ ascenderunt post eas, et septem spicæ tenues, et vento urente percussæ, septem anni venturæ sunt famis.
01O||41||28||12230	Qui hoc ordine complebuntur :
01O||41||29||12240	ecce septem anni venient fertilitatis magnæ in universa terra Ægypti,
01O||41||30||12250	quos sequentur septem anni alii tantæ sterilitatis, ut oblivioni tradatur cuncta retro abundantia : consumptura est enim fames omnem terram,
01O||41||31||12260	et ubertatis magnitudinem perditura est inopiæ magnitudo.
01O||41||32||12270	Quod autem vidisti secundo ad eamdem rem pertinens somnium : firmitatis indicium est, eo quod fiat sermo Dei, et velocius impleatur.
01O||41||33||12280	Nunc ergo provideat rex virum sapientem et industrium, et præficiat eum terræ Ægypti :
01O||41||34||12290	qui constituat præpositos per cunctas regiones : et quintam partem fructuum per septem annos fertilitatis,
01O||41||35||12300	qui jam nunc futuri sunt, congreget in horrea : et omne frumentum sub Pharaonis potestate condatur, serveturque in urbibus.
01O||41||36||12310	Et præparetur futuræ septem annorum fami, quæ oppressura est Ægyptum, et non consumetur terra inopia.
01O||41||37||12320	Placuit Pharaoni consilium et cunctis ministris ejus :
01O||41||38||12330	locutusque est ad eos : Num invenire poterimus talem virum, qui spiritu Dei plenus sit ?
01O||41||39||12340	Dixit ergo ad Joseph : Quia ostendit tibi Deus omnia quæ locutus es, numquid sapientiorem et consimilem tui invenire potero ?
01O||41||40||12350	Tu eris super domum meam, et ad tui oris imperium cunctus populus obediet : uno tantum regni solio te præcedam.
01O||41||41||12360	Dixitque rursus Pharao ad Joseph : Ecce, constitui te super universam terram Ægypti.
01O||41||42||12370	Tulitque annulum de manu sua, et dedit eum in manu ejus : vestivitque eum stola byssina, et collo torquem auream circumposuit.
01O||41||43||12380	Fecitque eum ascendere super currum suum secundum, clamante præcone, ut omnes coram eo genu flecterent, et præpositum esse scirent universæ terræ Ægypti.
01O||41||44||12390	Dixit quoque rex ad Joseph : Ego sum Pharao : absque tuo imperio non movebit quisquam manum aut pedem in omni terra Ægypti.
01O||41||45||12400	Vertitque nomen ejus, et vocavit eum, lingua ægyptiaca, Salvatorem mundi. Deditque illi uxorem Aseneth filiam Putiphare sacerdotis Heliopoleos. Egressus est itaque Joseph ad terram Ægypti
01O||41||46||12410	(triginta autem annorum erat quando stetit in conspectu regis Pharaonis), et circuivit omnes regiones Ægypti.
01O||41||47||12420	Venitque fertilitas septem annorum : et in manipulos redactæ segetes congregatæ sunt in horrea Ægypti.
01O||41||48||12430	Omnis etiam frugum abundantia in singulis urbibus condita est.
01O||41||49||12440	Tantaque fuit abundantia tritici, ut arenæ maris coæquaretur, et copia mensuram excederet.
01O||41||50||12450	Nati sunt autem Joseph filii duo antequam veniret fames : quos peperit ei Aseneth filia Putiphare sacerdotis Heliopoleos.
01O||41||51||12460	Vocavitque nomen primogeniti Manasses, dicens : Oblivisci me fecit Deus omnium laborum meorum, et domus patris mei.
01O||41||52||12470	Nomen quoque secundi appellavit Ephraim, dicens : Crescere me fecit Deus in terra paupertatis meæ.
01O||41||53||12480	Igitur transactis septem ubertatis annis, qui fuerant in Ægypto,
01O||41||54||12490	cœperunt venire septem anni inopiæ, quos prædixerat Joseph : et in universo orbe fames prævaluit, in cuncta autem terra Ægypti panis erat.
01O||41||55||12500	Qua esuriente, clamavit populus ad Pharaonem, alimenta petens. Quibus ille respondit : Ite ad Joseph : et quidquid ipse vobis dixerit, facite.
01O||41||56||12510	Crescebat autem quotidie fames in omni terra : aperuitque Joseph universa horrea, et vendebat Ægyptiis : nam et illos oppresserat fames.
01O||41||57||12520	Omnesque provinciæ veniebant in Ægyptum, ut emerent escas, et malum inopiæ temperarent.
01O||42||1||12530	Audiens autem Jacob quod alimenta venderentur in Ægypto, dixit filiis suis : Quare negligitis ?
01O||42||2||12540	audivi quod triticum venundetur in Ægypto : descendite, et emite nobis necessaria, ut possimus vivere, et non consumamur inopia.
01O||42||3||12550	Descendentes igitur fratres Joseph decem, ut emerent frumenta in Ægypto,
01O||42||4||12560	Benjamin domi retento a Jacob, qui dixerat fratribus ejus : Ne forte in itinere quidquam patiatur mali :
01O||42||5||12570	ingressi sunt terram Ægypti cum aliis qui pergebant ad emendum. Erat autem fames in terra Chanaan.
01O||42||6||12580	Et Joseph erat princeps in terra Ægypti, atque ad ejus nutum frumenta populis vendebantur. Cumque adorassent eum fratres sui,
01O||42||7||12590	et agnovisset eos, quasi ad alienos durius loquebatur, interrogans eos : Unde venistis ? Qui responderunt : De terra Chanaan, ut emamus victui necessaria.
01O||42||8||12600	Et tamen fratres ipse cognoscens, non est cognitus ab eis.
01O||42||9||12610	Recordatusque somniorum, quæ aliquando viderat, ait ad eos : Exploratores estis : ut videatis infirmiora terræ venistis.
01O||42||10||12620	Qui dixerunt : Non est ita, domine, sed servi tui venerunt ut emerent cibos.
01O||42||11||12630	Omnes filii unius viri sumus : pacifici venimus, nec quidquam famuli tui machinantur mali.
01O||42||12||12640	Quibus ille respondit : Aliter est : immunita terræ hujus considerare venistis.
01O||42||13||12650	At illi : Duodecim, inquiunt, servi tui, fratres sumus, filii viri unius in terra Chanaan : minimus cum patre nostro est, alius non est super.
01O||42||14||12660	Hoc est, ait, quod locutus sum : exploratores estis.
01O||42||15||12670	Jam nunc experimentum vestri capiam : per salutem Pharaonis non egrediemini hinc, donec veniat frater vester minimus.
01O||42||16||12680	Mittite ex vobis unum, et adducat eum : vos autem eritis in vinculis, donec probentur quæ dixistis utrum vera an falsa sint : alioquin per salutem Pharaonis exploratores estis.
01O||42||17||12690	Tradidit ergo illos custodiæ tribus diebus.
01O||42||18||12700	Die autem tertio eductis de carcere, ait : Facite quæ dixi, et vivetis : Deum enim timeo.
01O||42||19||12710	Si pacifici estis, frater vester unus ligetur in carcere : vos autem abite, et ferte frumenta quæ emistis, in domos vestras,
01O||42||20||12720	et fratrem vestrum minimum ad me adducite, ut possim vestros probare sermones, et non moriamini. Fecerunt ut dixerat,
01O||42||21||12730	et locuti sunt ad invicem : Merito hæc patimur, quia peccavimus in fratrem nostrum, videntes angustiam animæ illius, dum deprecaretur nos, et non audivimus : idcirco venit super nos ista tribulatio.
01O||42||22||12740	E quibus unus Ruben, ait : Numquid non dixi vobis : Nolite peccare in puerum : et non audistis me ? en sanguis ejus exquiritur.
01O||42||23||12750	Nesciebant autem quod intelligeret Joseph, eo quod per interpretem loqueretur ad eos.
01O||42||24||12760	Avertitque se parumper, et flevit : et reversus locutus est ad eos.
01O||42||25||12770	Tollensque Simeon, et ligans illis præsentibus, jussit ministris ut implerent eorum saccos tritico, et reponerent pecunias singulorum in sacculis suis, datis supra cibariis in viam : qui fecerunt ita.
01O||42||26||12780	At illi portantes frumenta in asinis suis, profecti sunt.
01O||42||27||12790	Apertoque unus sacco, ut daret jumento pabulum in diversorio, contemplatus pecuniam in ore sacculi,
01O||42||28||12800	dixit fratribus suis : Reddita est mihi pecunia, en habetur in sacco. Et obstupefacti, turbatique, mutuo dixerunt : Quidnam est hoc quod fecit nobis Deus ?
01O||42||29||12810	Veneruntque ad Jacob patrem suum in terram Chanaan, et narraverunt ei omnia quæ accidissent sibi, dicentes :
01O||42||30||12820	Locutus est nobis dominus terræ dure, et putavit nos exploratores esse provinciæ.
01O||42||31||12830	Cui respondimus : Pacifici sumus, nec ullas molimur insidias.
01O||42||32||12840	Duodecim fratres uno patre geniti sumus : unus non est super, minimus cum patre nostro est in terra Chanaan.
01O||42||33||12850	Qui ait nobis : Sic probabo quod pacifici sitis : fratrem vestrum unum dimittite apud me, et cibaria domibus vestris necessaria sumite, et abite,
01O||42||34||12860	fratremque vestrum minimum adducite ad me, ut sciam quod non sitis exploratores : et istum, qui tenetur in vinculis, recipere possitis : ac deinceps quæ vultis, emendi habeatis licentiam.
01O||42||35||12870	His dictis, cum frumenta effunderent, singuli repererunt in ore saccorum ligatas pecunias, exterritisque simul omnibus,
01O||42||36||12880	dixit pater Jacob : Absque liberis me esse fecistis : Joseph non est super, Simeon tenetur in vinculis, et Benjamin auferetis : in me hæc omnia mala reciderunt.
01O||42||37||12890	Cui respondit Ruben : Duos filios meos interfice, si non reduxero illum tibi : trade illum in manu mea, et ego eum tibi restituam.
01O||42||38||12900	At ille : Non descendet, inquit, filius meus vobiscum : frater ejus mortuus est, et ipse solus remansit : si quid ei adversi acciderit in terra ad quam pergitis, deducetis canos meos cum dolore ad inferos.
01O||43||1||12910	Interim fames omnem terram vehementer premebat.
01O||43||2||12920	Consumptisque cibis quos ex Ægypto detulerant, dixit Jacob ad filios suos : Revertimini, et emite nobis pauxillum escarum.
01O||43||3||12930	Respondit Judas : Denuntiavit nobis vir ille sub attestatione jurisjurandi, dicens : Non videbitis faciem meam, nisi fratrem vestrum minimum adduxeritis vobiscum.
01O||43||4||12940	Si ergo vis eum mittere nobiscum, pergemus pariter, et ememus tibi necessaria :
01O||43||5||12950	sin autem non vis, non ibimus : vir enim, ut sæpe diximus, denuntiavit nobis, dicens : Non videbitis faciem meam absque fratre vestro minimo.
01O||43||6||12960	Dixit eis Israël : In meam hoc fecistis miseriam, ut indicaretis ei et alium habere vos fratrem.
01O||43||7||12970	At illi responderunt : Interrogavit nos homo per ordinem nostram progeniem : si pater viveret : si haberemus fratrem : et nos respondimus ei consequenter juxta id quod fuerat sciscitatus : numquid scire poteramus quod dicturus esset : Adducite fratrem vestrum vobiscum ?
01O||43||8||12980	Judas quoque dixit patri suo : Mitte puerum mecum, ut proficiscamur, et possimus vivere : ne moriamur nos et parvuli nostri.
01O||43||9||12990	Ego suscipio puerum : de manu mea require illum : nisi reduxero, et reddidero eum tibi, ero peccati reus in te omni tempore.
01O||43||10||13000	Si non intercessisset dilatio, jam vice alter venissemus.
01O||43||11||13010	Igitur Israël pater eorum dixit ad eos : Si sic necesse est, facite quod vultis : sumite de optimis terræ fructibus in vasis vestris, et deferte viro munera, modicum resinæ, et mellis, et storacis, stactes, et terebinthi, et amygdalarum.
01O||43||12||13020	Pecuniam quoque duplicem ferte vobiscum : et illam, quam invenistis in sacculis, reportate, ne forte errore factum sit :
01O||43||13||13030	sed et fratrem vestrum tollite, et ite ad virum.
01O||43||14||13040	Deus autem meus omnipotens faciat vobis eum placabilem : et remittat vobiscum fratrem vestrum quem tenet, et hunc Benjamin : ego autem quasi orbatus absque liberis ero.
01O||43||15||13050	Tulerunt ergo viri munera, et pecuniam duplicem, et Benjamin : descenderuntque in Ægyptum, et steterunt coram Joseph.
01O||43||16||13060	Quos cum ille vidisset et Benjamin simul, præcepit dispensatori domus suæ, dicens : Introduc viros domum, et occide victimas, et instrue convivium : quoniam mecum sunt comesturi meridie.
01O||43||17||13070	Fecit ille quod sibi fuerat imperatum, et introduxit viros domum.
01O||43||18||13080	Ibique exterriti, dixerunt mutuo : Propter pecuniam, quam retulimus prius in saccis nostris, introducti sumus : ut devolvat in nos calumniam, et violenter subjiciat servituti et nos, et asinos nostros.
01O||43||19||13090	Quam ob rem in ipsis foribus accedentes ad dispensatorem domus,
01O||43||20||13100	locuti sunt : Oramus, domine, ut audias nos. Jam ante descendimus ut emeremus escas :
01O||43||21||13110	quibus emptis, cum venissemus ad diversorium, aperuimus saccos nostros, et invenimus pecuniam in ore saccorum : quam nunc eodem pondere reportavimus.
01O||43||22||13120	Sed et aliud attulimus argentum, ut emamus quæ nobis necessaria sunt : non est in nostra conscientia quis posuerit eam in marsupiis nostris.
01O||43||23||13130	At ille respondit : Pax vobiscum, nolite timere : Deus vester, et Deus patris vestri, dedit vobis thesauros in saccis vestris : nam pecuniam, quam dedistis mihi, probatam ego habeo. Eduxitque ad eos Simeon.
01O||43||24||13140	Et introductis domum, attulit aquam, et laverunt pedes suos, deditque pabulum asinis eorum.
01O||43||25||13150	Illi vero parabant munera, donec ingrederetur Joseph meridie : audierant enim quod ibi comesturi essent panem.
01O||43||26||13160	Igitur ingressus est Joseph domum suam, obtuleruntque ei munera, tenentes in manibus suis : et adoraverunt proni in terram.
01O||43||27||13170	At ille, clementer resalutatis eis, interrogavit eos, dicens : Salvusne est pater vester senex, de quo dixeratis mihi ? adhuc vivit ?
01O||43||28||13180	Qui responderunt : Sospes est servus tuus pater noster, adhuc vivit. Et incurvati, adoraverunt eum.
01O||43||29||13190	Attollens autem Joseph oculos, vidit Benjamin fratrem suum uterinum, et ait : Iste est frater vester parvulus, de quo dixeratis mihi ? Et rursum : Deus, inquit, misereatur tui, fili mi.
01O||43||30||13200	Festinavitque, quia commota fuerant viscera ejus super fratre suo, et erumpebant lacrimæ : et introiens cubiculum flevit.
01O||43||31||13210	Rursumque lota facie egressus, continuit se, et ait : Ponite panes.
01O||43||32||13220	Quibus appositis, seorsum Joseph, et seorsum fratribus, Ægyptiis quoque qui vescebantur simul, seorsum (illicitum est enim Ægyptiis comedere cum Hebræis, et profanum putant hujuscemodi convivium)
01O||43||33||13230	sederunt coram eo, primogenitus juxta primogenita sua, et minimus juxta ætatem suam. Et mirabantur nimis,
01O||43||34||13240	sumptis partibus quas ab eo acceperant : majorque pars venit Benjamin, ita ut quinque partibus excederet. Biberuntque et inebriati sunt cum eo.
01O||44||1||13250	Præcepit autem Joseph dispensatori domus suæ, dicens : Imple saccos eorum frumento, quantum possunt capere : et pone pecuniam singulorum in summitate sacci.
01O||44||2||13260	Scyphum autem meum argenteum, et pretium quod dedit tritici, pone in ore sacci junioris. Factumque est ita.
01O||44||3||13270	Et orto mane, dimissi sunt cum asinis suis.
01O||44||4||13280	Jamque urbem exierant, et processerant paululum : tunc Joseph accersito dispensatore domus, Surge, inquit, et persequere viros : et apprehensis dicito : Quare reddidistis malum pro bono ?
01O||44||5||13290	scyphus, quem furati estis, ipse est in quo bibit dominus meus, et in quo augurari solet : pessimam rem fecistis.
01O||44||6||13300	Fecit ille ut jusserat : et apprehensis per ordinem locutus est.
01O||44||7||13310	Qui responderunt : Quare sic loquitur dominus noster, ut servi tui tantum flagitii commiserint ?
01O||44||8||13320	pecuniam, quam invenimus in summitate saccorum, reportavimus ad te de terra Chanaan : et quomodo consequens est ut furati simus de domo domini tui aurum vel argentum ?
01O||44||9||13330	apud quemcumque fuerit inventum servorum tuorum quod quæris, moriatur, et nos erimus servi domini nostri.
01O||44||10||13340	Qui dixit eis : Fiat juxta vestram sententiam : apud quemcumque fuerit inventus, ipse sit servus meus, vos autem eritis innoxii.
01O||44||11||13350	Itaque festinato deponentes in terram saccos, aperuerunt singuli.
01O||44||12||13360	Quos scrutatus, incipiens a majore usque ad minimum, invenit scyphum in sacco Benjamin.
01O||44||13||13370	At illi, scissis vestibus, oneratisque rursum asinis, reversi sunt in oppidum.
01O||44||14||13380	Primusque Judas cum fratribus ingressus est ad Joseph (necdum enim de loco abierat) omnesque ante eum pariter in terram corruerunt.
01O||44||15||13390	Quibus ille ait : Cur sic agere voluistis ? an ignoratis quod non sit similis mei in augurandi scientia ?
01O||44||16||13400	Cui Judas : Quid respondebimus, inquit, domino meo ? vel quid loquemur, aut juste poterimus obtendere ? Deus invenit iniquitatem servorum tuorum : en omnes servi sumus domini mei, et nos, et apud quem inventus est scyphus.
01O||44||17||13410	Respondit Joseph : Absit a me ut sic agam : qui furatus est scyphum, ipse sit servus meus : vos autem abite liberi ad patrem vestrum.
01O||44||18||13420	Accedens autem propius Judas, confidenter ait : Oro, domini mi, loquatur servus tuus verbum in auribus tuis, et ne irascaris famulo tuo : tu es enim post Pharaonem
01O||44||19||13430	dominus meus. Interrogasti prius servos tuos : Habetis patrem aut fratrem ?
01O||44||20||13440	et nos respondimus tibi domino meo : Est nobis pater senex, et puer parvulus, qui in senectute illius natus est : cujus uterinus frater mortuus est : et ipsum solum habet mater sua, pater vero tenere diliget eum.
01O||44||21||13450	Dixistique servis tuis : Adducite eum ad me, et ponam oculos meos super illum.
01O||44||22||13460	Suggessimus domino meo : Non potest puer relinquere patrem suum : si enim illum dimiserit, morietur.
01O||44||23||13470	Et dixisti servis tuis : Nisi venerit frater vester minimus vobiscum, non videbitis amplius faciem meam.
01O||44||24||13480	Cum ergo ascendissemus ad famulum tuum patrem nostrum, narravimus ei omnia quæ locutus est dominus meus.
01O||44||25||13490	Et dixit pater noster : Revertimini, et emite nobis parum tritici.
01O||44||26||13500	Cui diximus : Ire non possumus : si frater noster minimus descenderit nobiscum, proficiscemur simul : alioquin illo absente, non audemus videre faciem viri.
01O||44||27||13510	Ad quæ ille respondit : Vos scitis quod duos genuerit mihi uxor mea.
01O||44||28||13520	Egressus est unus, et dixistis : Bestia devoravit eum : et hucusque non comparet.
01O||44||29||13530	Si tuleritis et istum, et aliquid ei in via contigerit, deducetis canos meos cum mœrore ad inferos.
01O||44||30||13540	Igitur si intravero ad servum tuum patrem nostrum, et puer defuerit (cum anima illius ex hujus anima pendeat),
01O||44||31||13550	videritque eum non esse nobiscum, morietur, et deducent famuli tui canos ejus cum dolore ad inferos.
01O||44||32||13560	Ego proprie servus tuus sim qui in meam hunc recepi fidem, et spopondi dicens : Nisi reduxero eum, peccati reus ero in patrem meum omni tempore.
01O||44||33||13570	Manebo itaque servus tuus pro puero in ministerio domini mei, et puer ascendat cum fratribus suis.
01O||44||34||13580	Non enim possum redire ad patrem meum, absente puero : ne calamitatis, quæ oppressura est patrem meum, testis assistam.
01O||45||1||13590	Non se poterat ultra cohibere Joseph multis coram astantibus : unde præcepit ut egrederentur cuncti foras, et nullus interesset alienus agnitioni mutuæ.
01O||45||2||13600	Elevavitque vocem cum fletu, quam audierunt Ægyptii, omnisque domus Pharaonis.
01O||45||3||13610	Et dixit fratribus suis : Ego sum Joseph : adhuc pater meus vivit ? Non poterant respondere fratres nimio terrore perterriti.
01O||45||4||13620	Ad quos ille clementer : Accedite, inquit, ad me. Et cum accessissent prope : Ego sum, ait, Joseph, frater vester, quem vendidistis in Ægyptum.
01O||45||5||13630	Nolite pavere, neque vobis durum esse videatur quod vendidistis me in his regionibus : pro salute enim vestra misit me Deus ante vos in Ægyptum.
01O||45||6||13640	Biennium est enim quod cœpit fames esse in terra : et adhuc quinque anni restant, quibus nec arari poterit, nec meti.
01O||45||7||13650	Præmisitque me Deus ut reservemini super terram, et escas ad vivendum habere possitis.
01O||45||8||13660	Non vestro consilio, sed Dei voluntate huc missum sum : qui fecit me quasi patrem Pharaonis, et dominum universæ domus ejus, ac principem in omni terra Ægypti.
01O||45||9||13670	Festinate, et ascendite ad patrem meum, et dicetis ei : Hæc mandat filius tuus Joseph : Deus fecit me dominum universæ terræ Ægypti : descende ad me, ne moreris,
01O||45||10||13680	et habitabis in terra Gessen : erisque juxta me tu, et filii tui, et filii filiorum tuorum, oves tuæ, et armenta tua, et universa quæ possides :
01O||45||11||13690	ibique te pascam (adhuc enim quinque anni residui sunt famis) ne et tu pereas, et domus tua, et omnia quæ possides.
01O||45||12||13700	En oculi vestri, et oculi fratris mei Benjamin, vident quod os meum loquatur ad vos.
01O||45||13||13710	Nuntiate patri meo universam gloriam meam, et cuncta quæ vidistis in Ægypto : festinate, et adducite eum ad me.
01O||45||14||13720	Cumque amplexatus recidisset in collum Benjamin fratris sui, flevit : illo quoque similiter flente super collum ejus.
01O||45||15||13730	Osculatusque est Joseph omnes fratres suos, et ploravit super singulos : post quæ ausi sunt loqui ad eum.
01O||45||16||13740	Auditumque est, et celebri sermone vulgatum in aula regis : Venerunt fratres Joseph : et gavisus est Pharao, atque omnis familia ejus.
01O||45||17||13750	Dixitque ad Joseph ut imperaret fratribus suis, dicens : Onerantes jumenta, ite in terram Chanaan,
01O||45||18||13760	et tollite inde patrem vestrum et cognationem, et venite ad me : et ego dabo vobis omnia bona Ægypti, ut comedatis medullam terræ.
01O||45||19||13770	Præcipe etiam ut tollant plaustra de terra Ægypti, ad subvectionem parvulorum suorum ac conjugum : et dicito : Tollite patrem vestrum, et properate quantocius venientes.
01O||45||20||13780	Nec dimittatis quidquam de supellectili vestra : quia omnes opes Ægypti vestræ erunt.
01O||45||21||13790	Feceruntque filii Israël ut eis mandatum fuerat. Quibus dedit Joseph plaustra, secundum Pharaonis imperium, et cibaria in itinere.
01O||45||22||13800	Singulis quoque proferri jussit binas stolas : Benjamin vero dedit trecentos argenteos cum quinque stolis optimis :
01O||45||23||13810	tantumdem pecuniæ et vestium mittens patri suo, addens et asinos decem, qui subveherent ex omnibus divitiis Ægypti, et totidem asinas, triticum in itinere, panesque portantes.
01O||45||24||13820	Dimisit ergo fratres suos, et proficiscentibus ait : Ne irascamini in via.
01O||45||25||13830	Qui ascendentes ex Ægypto, venerunt in terram Chanaan ad patrem suum Jacob.
01O||45||26||13840	Et nuntiaverunt ei, dicentes : Joseph filius tuus vivit : et ipse dominatur in omni terra Ægypti. Quo audito Jacob, quasi de gravi somno evigilans, tamen non credebat eis.
01O||45||27||13850	Illi e contra referebant omnem ordinem rei. Cumque vidisset plaustra et universa quæ miserat, revixit spiritus ejus,
01O||45||28||13860	et ait : Sufficit mihi si adhuc Joseph filius meus vivit : vadam, et videbo illum antequam moriar.
01O||46||1||13870	Profectusque Israël cum omnibus quæ habebat, venit ad Puteum juramenti : et mactatis ibi victimis Deo patris sui Isaac,
01O||46||2||13880	audivit eum per visionem noctis vocantem se, et dicentem sibi : Jacob, Jacob. Cui respondit : Ecce adsum.
01O||46||3||13890	Ait illi Deus : Ego sum fortissimus Deus patris tui : noli timere, descende in Ægyptum, quia in gentem magnam faciam te ibi.
01O||46||4||13900	Ego descendam tecum illuc, et ego inde adducam te revertentem : Joseph quoque ponet manus suas super oculos tuos.
01O||46||5||13910	Surrexit autem Jacob a Puteo juramenti : tuleruntque eum filii cum parvulis et uxoribus suis in plaustris quæ miserat Pharao ad portandum senem,
01O||46||6||13920	et omnia quæ possederat in terra Chanaan : venitque in Ægyptum cum omni semine suo,
01O||46||7||13930	filii ejus, et nepotes, filiæ, et cuncta simul progenies.
01O||46||8||13940	Hæc sunt autem nomina filiorum Israël, qui ingressi sunt in Ægyptum, ipse cum liberis suis. Primogenitus Ruben.
01O||46||9||13950	Filii Ruben : Henoch et Phallu et Hesron et Charmi.
01O||46||10||13960	Filii Simeon : Jamuel et Jamin et Ahod, et Jachin et Sohar, et Saul filius Chanaanitidis.
01O||46||11||13970	Filii Levi : Gerson et Caath et Merari.
01O||46||12||13980	Filii Juda : Her et Onan et Sela et Phares et Zara ; mortui sunt autem Her et Onan in terra Chanaan. Natique sunt filii Phares : Hesron et Hamul.
01O||46||13||13990	Filii Issachar : Thola et Phua et Job et Semron.
01O||46||14||14000	Filii Zabulon : Sared et Elon et Jahelel.
01O||46||15||14010	Hi filii Liæ quos genuit in Mesopotamia Syriæ cum Dina filia sua : omnes animæ filiorum ejus et filiarum, triginta tres.
01O||46||16||14020	Filii Gad : Sephion et Haggi et Suni et Esebon et Heri et Arodi et Areli.
01O||46||17||14030	Filii Aser : Jamne et Jesua et Jessui et Beria, Sara quoque soror eorum. Filii Beria : Heber et Melchiel.
01O||46||18||14040	Hi filii Zelphæ, quam dedit Laban Liæ filiæ suæ : et hos genuit Jacob sedecim animas.
01O||46||19||14050	Filii Rachel uxoris Jacob : Joseph et Benjamin.
01O||46||20||14060	Natique sunt Joseph filii in terra Ægypti, quos genuit ei Aseneth filia Putiphare sacerdotis Heliopoleos : Manasses et Ephraim.
01O||46||21||14070	Filii Benjamin : Bela et Bechor et Asbel et Gera et Naaman et Echi et Ros et Mophim et Ophim et Ared.
01O||46||22||14080	Hi filii Rachel quos genuit Jacob : omnes animæ, quatuordecim.
01O||46||23||14090	Filii Dan : Husim.
01O||46||24||14100	Filii Nephthali : Jasiel et Guni et Jeser et Sallem.
01O||46||25||14110	Hi filii Balæ, quam dedit Laban Racheli filiæ suæ : et hos genuit Jacob : omnes animæ, septem.
01O||46||26||14120	Cunctæ animæ, quæ ingressæ sunt cum Jacob in Ægyptum, et egressæ sunt de femore illius, absque uxoribus filiorum ejus, sexaginta sex.
01O||46||27||14130	Filii autem Joseph, qui nati sunt ei in terra Ægypti, animæ duæ. Omnes animæ domus Jacob, quæ ingressæ sunt in Ægyptum, fuere septuaginta.
01O||46||28||14140	Misit autem Judam ante se ad Joseph, ut nuntiaret ei, et occurreret in Gessen.
01O||46||29||14150	Quo cum pervenisset, juncto Joseph curro suo, ascendit obviam patri suo ad eumdem locum : vidensque eum, irruit super collum ejus, et inter amplexus flevit.
01O||46||30||14160	Dixitque pater ad Joseph : Jam lætus moriar, quia vidi faciem tuam, et superstitem te relinquo.
01O||46||31||14170	At ille locutus est ad fratres suos, et ad omnem domum patris sui : Ascendam, et nuntiabo Pharaoni, dicamque ei : Fratres mei, et domus patris mei, qui erant in terra Chanaan, venerunt ad me :
01O||46||32||14180	et sunt viri pastores ovium, curamque habent alendorum gregum : pecora sua, et armenta, et omnia quæ habere potuerunt, adduxerunt secum.
01O||46||33||14190	Cumque vocaverit vos, et dixerit : Quod est opus vestrum ?
01O||46||34||14200	respondebitis : Viri pastores sumus servi tui, ab infantia nostra usque in præsens, et nos et patres nostri. Hæc autem dicetis, ut habitare possitis in terra Gessen : quia detestantur Ægyptii omnes pastores ovium.
01O||47||1||14210	Ingressus ergo Joseph nuntiavit Pharaoni, dicens : Pater meus et fratres, oves eorum et armenta, et cuncta quæ possident, venerunt de terra Chanaan : et ecce consistunt in terra Gessen.
01O||47||2||14220	Extremos quoque fratrum suorum quinque viros constituit coram rege :
01O||47||3||14230	quos ille interrogavit : Quid habetis operis ? Responderunt : Pastores ovium sumus servi tui, et nos et patres nostri.
01O||47||4||14240	Ad peregrinandum in terra tua venimus : quoniam non est herba gregibus servorum tuorum, ingravescente fame in terra Chanaan : petimusque ut esse nos jubeas servos tuos in terra Gessen.
01O||47||5||14250	Dixit itaque rex ad Joseph : Pater tuus et fratres tui venerunt ad te.
01O||47||6||14260	Terra Ægypti in conspectu tuo est : in optimo loco fac eos habitare, et trade eis terram Gessen. Quod si nosti in eis esse viros industrios, constitue illos magistros pecorum meorum.
01O||47||7||14270	Post hæc introduxit Joseph patrem suum ad regem, et statuit eum coram eo : qui benedicens illi,
01O||47||8||14280	et interrogatus ab eo : Quot sunt dies annorum vitæ tuæ ?
01O||47||9||14290	respondit : Dies peregrinationis meæ centum triginta annorum sunt, parvi et mali, et non pervenerunt usque ad dies patrum meorum quibus peregrinati sunt.
01O||47||10||14300	Et benedicto rege, egressus est foras.
01O||47||11||14310	Joseph vero patri et fratribus suis dedit possessionem in Ægypto in optimo terræ loco, Ramesses, ut præceperat Pharao.
01O||47||12||14320	Et alebat eos, omnemque domum patris sui, præbens cibaria singulis.
01O||47||13||14330	In toto enim orbe panis deerat, et oppresserat fames terram, maxime Ægypti et Chanaan.
01O||47||14||14340	E quibus omnem pecuniam congregavit pro venditione frumenti, et intulit eam in ærarium regis.
01O||47||15||14350	Cumque defecisset emptoribus pretium, venit cuncta Ægyptus ad Joseph, dicens : Da nobis panes : quare morimur coram te, deficiente pecunia ?
01O||47||16||14360	Quibus ille respondit : Adducite pecora vestra, et dabo vobis pro eis cibos, si pretium non habetis.
01O||47||17||14370	Quæ cum adduxissent, dedit eis alimenta pro equis, et ovibus, et bobus, et asinis : sustentavitque eos illo anno pro commutatione pecorum.
01O||47||18||14380	Venerunt quoque anno secundo, et dixerunt ei : Non celabimus dominum nostrum quod deficiente pecunia, pecora simul defecerunt : nec clam te est, quod absque corporibus et terra nihil habeamus.
01O||47||19||14390	Cur ergo moriemur te vidente ? et nos et terra nostra tui erimus : eme nos in servitutem regiam, et præbe semina, ne pereunte cultore redigatur terra in solitudinem.
01O||47||20||14400	Emit igitur Joseph omnem terram Ægypti, vendentibus singulis possessiones suas præ magnitudine famis. Subjecitque eam Pharaoni,
01O||47||21||14410	et cunctos populos ejus a novissimis terminis Ægypti usque ad extremos fines ejus,
01O||47||22||14420	præter terram sacerdotum, quæ a rege tradita fuerat eis : quibus et statuta cibaria ex horreis publicis præbebantur, et idcirco non sunt compulsi vendere possessiones suas.
01O||47||23||14430	Dixit ergo Joseph ad populos : En ut cernitis, et vos et terram vestram Pharao possidet : accipite semina, et serite agros,
01O||47||24||14440	ut fruges habere possitis. Quintam partem regi dabitis : quatuor reliquas permitto vobis in sementem, et in cibum familiis et liberis vestris.
01O||47||25||14450	Qui responderunt : Salus nostra in manu tua est : respiciat nos tantum dominus noster, et læti serviemus regi.
01O||47||26||14460	Ex eo tempore usque in præsentem diem, in universa terra Ægypti regibus quinta pars solvitur, et factum est quasi in legem, absque terra sacerdotali, quæ libera ab hac conditione fuit.
01O||47||27||14470	Habitavit ergo Israël in Ægypto, id est, in terra Gessen, et possedit eam : auctusque est, et multiplicatus nimis.
01O||47||28||14480	Et vixit in ea decem et septem annis : factique sunt omnes dies vitæ illius, centum quadraginta septem annorum.
01O||47||29||14490	Cumque appropinquare cerneret diem mortis suæ, vocavit filium suum Joseph, et dixit ad eum : Si inveni gratiam in conspectu tuo, pone manum tuam sub femore meo : et facies mihi misericordiam et veritatem, ut non sepelias me in Ægypto :
01O||47||30||14500	sed dormiam cum patribus meis, et auferas me de terra hac, condasque in sepulchro majorum meorum. Cui respondit Joseph : Ego faciam quod jussisti.
01O||47||31||14510	Et ille : Jura ergo, inquit, mihi. Quo jurante, adoravit Israël Deum, conversus ad lectuli caput.
01O||48||1||14520	His ita transactis, nuntiatum est Joseph quod ægrotaret pater suus : qui, assumptis duobus filiis Manasse et Ephraim, ire perrexit.
01O||48||2||14530	Dictumque est seni : Ecce filius tuus Joseph venit ad te. Qui confortatus sedit in lectulo.
01O||48||3||14540	Et ingresso ad se ait : Deus omnipotens apparuit mihi in Luza, quæ est in terra Chanaan : benedixitque mihi,
01O||48||4||14550	et ait : Ego te augebo et multiplicabo, et faciam te in turbas populorum : daboque tibi terram hanc, et semini tuo post te in possessionem sempiternam.
01O||48||5||14560	Duo ergo filii tui, qui nati sunt tibi in terra Ægypti antequam huc venirem ad te, mei erunt : Ephraim et Manasses, sicut Ruben et Simeon reputabuntur mihi.
01O||48||6||14570	Reliquos autem quos genueris post eos, tui erunt, et nomine fratrum suorum vocabuntur in possessionibus suis.
01O||48||7||14580	Mihi enim, quando veniebam de Mesopotamia, mortua est Rachel in terra Chanaan in ipso itinere, eratque vernum tempus : et ingrediebar Ephratam, et sepelivi eam juxta viam Ephratæ, quæ alio nomine appellatur Bethlehem.
01O||48||8||14590	Videns autem filios ejus dixit ad eum : Qui sunt isti ?
01O||48||9||14600	Respondit : Filii mei sunt, quos donavit mihi Deus in hoc loco. Adduc, inquit, eos ad me, ut benedicam illis.
01O||48||10||14610	Oculi enim Israël caligabant præ nimia senectute, et clare videre non poterat. Applicitosque ad se, deosculatus et circumplexus eos,
01O||48||11||14620	dixit ad filium suum : Non sum fraudatus aspectu tuo : insuper ostendit mihi Deus semen tuum.
01O||48||12||14630	Cumque tulisset eos Joseph de gremio patris, adoravit pronus in terram.
01O||48||13||14640	Et posuit Ephraim ad dexteram suam, id est, ad sinistram Israël : Manassen vero in sinistra sua, ad dexteram scilicet patris, applicuitque ambos ad eum.
01O||48||14||14650	Qui extendens manum dexteram, posuit super caput Ephraim minoris fratris : sinistram autem super caput Manasse qui major natu erat, commutans manus.
01O||48||15||14660	Benedixitque Jacob filiis Joseph, et ait : Deus, in cujus conspectu ambulaverunt patres mei Abraham, et Isaac ; Deus qui pascit me ab adolescentia mea usque in præsentem diem :
01O||48||16||14670	angelus, qui eruit me de cunctis malis, benedicat pueris istis : et invocetur super eos nomen meum, nomina quoque patrum meorum Abraham et Isaac, et crescant in multitudinem super terram.
01O||48||17||14680	Videns autem Joseph quod posuisset pater suus dexteram manum super caput Ephraim, graviter accepit : et apprehensam manum patris levare conatus est de capite Ephraim, et transferre super caput Manasse.
01O||48||18||14690	Dixitque ad patrem : Non ita convenit, pater : quia hic est primogenitus, pone dexteram tuam super caput ejus.
01O||48||19||14700	Qui renuens, ait : Scio, fili mi, scio : et iste quidem erit in populos, et multiplicabitur : sed frater ejus minor, major erit illo : et semen illius crescet in gentes.
01O||48||20||14710	Benedixitque eis in tempore illo, dicens : In te benedicetur Israël, atque dicetur : Faciat tibi Deus sicut Ephraim, et sicut Manasse. Constituitque Ephraim ante Manassen.
01O||48||21||14720	Et ait ad Joseph filium suum : En ego morior, et erit Deus vobiscum, reducetque vos ad terram patrum vestrorum.
01O||48||22||14730	Do tibi partem unam extra fratres tuos, quam tuli de manu Amorrhæi in gladio et arcu meo.
01O||49||1||14740	Vocavit autem Jacob filios suos, et ait eis : Congregamini, ut annuntiem quæ ventura sunt vobis in diebus novissimis.
01O||49||2||14750	Congregamini, et audite, filii Jacob, audite Israël patrem vestrum :
01O||49||3||14760	Ruben, primogenitus meus, tu fortitudo mea, et principium doloris mei ; prior in donis, major in imperio.
01O||49||4||14770	Effusus es sicut aqua, non crescas : quia ascendisti cubile patris tui, et maculasti stratum ejus.
01O||49||5||14780	Simeon et Levi fratres vasa iniquitatis bellantia.
01O||49||6||14790	In consilium eorum non veniat anima mea, et in cœtu illorum non sit gloria mea : quia in furore suo occiderunt virum, et in voluntate sua suffoderunt murum.
01O||49||7||14800	Maledictus furor eorum, quia pertinax : et indignatio eorum, quia dura : dividam eos in Jacob, et dispergam eos in Israël.
01O||49||8||14810	Juda, te laudabunt fratres tui : manus tua in cervicibus inimicorum tuorum, adorabunt te filii patris tui.
01O||49||9||14820	Catulus leonis Juda : ad prædam, fili mi, ascendisti : requiescens accubuisti ut leo, et quasi leæna : quis suscitabit eum ?
01O||49||10||14830	Non auferetur sceptrum de Juda, et dux de femore ejus, donec veniat qui mittendus est, et ipse erit expectatio gentium.
01O||49||11||14840	Ligans ad vineam pullum suum, et ad vitem, o fili mi, asinam suam, lavabit in vino stolam suam et in sanguine uvæ pallium suum.
01O||49||12||14850	Pulchriores sunt oculi ejus vino, et dentes ejus lacte candidiores.
01O||49||13||14860	Zabulon in littore maris habitabit, et in statione navium pertingens usque ad Sidonem.
01O||49||14||14870	Issachar asinus fortis accubans inter terminos.
01O||49||15||14880	Vidit requiem, quod esset bona et terram, quod optima : et supposuit humerum suum ad portandum, factusque est tributis serviens.
01O||49||16||14890	Dan judicabit populum suum sicut et alia tribus in Israël.
01O||49||17||14900	Fiat Dan coluber in via, cerastes in semita, mordens ungulas equi, ut cadat ascensor ejus retro.
01O||49||18||14910	Salutare tuum expectabo, Domine.
01O||49||19||14920	Gad, accinctus præliabatur ante eum : et ipse accingetur retrorsum.
01O||49||20||14930	Aser, pinguis panis ejus, et præbebit delicias regibus.
01O||49||21||14940	Nephthali, cervus emissus, et dans eloquia pulchritudinis.
01O||49||22||14950	Filius accrescens Joseph, filius accrescens et decorus aspectu : filiæ discurrerunt super murum.
01O||49||23||14960	Sed exasperaverunt eum et jurgati sunt, invideruntque illi habentes jacula.
01O||49||24||14970	Sedit in forti arcus ejus, et dissoluta sunt vincula brachiorum et manuum illius per manus potentis Jacob : inde pastor egressus est, lapis Israël.
01O||49||25||14980	Deus patris tui erit adjutor tuus, et omnipotens benedicet tibi benedictionibus cæli desuper, benedictionibus abyssi jacentis deorsum, benedictionibus uberum et vulvæ.
01O||49||26||14990	Benedictiones patris tui confortatæ sunt benedictionibus patrum ejus, donec veniret desiderium collium æternorum : fiant in capite Joseph, et in vertice Nazaræi inter fratres suos.
01O||49||27||15000	Benjamin lupus rapax, mane comedat prædam, et vespere dividet spolia.
01O||49||28||15010	Omnes hi in tribubus Israël duodecim : hæc locutus est eis pater suus, benedixitque singulis benedictionibus propriis.
01O||49||29||15020	Et præcepit eis, dicens : Ego congregor ad populum meum : sepelite me cum patribus meis in spelunca duplici quæ est in agro Ephron Hethæi,
01O||49||30||15030	contra Mambre in terra Chanaan, quam emit Abraham cum agro ab Ephron Hethæo in possessionem sepulchri.
01O||49||31||15040	Ibi sepelierunt eum, et Saram uxorem ejus : ibi sepultus est Isaac cum Rebecca conjuge sua : ibi et Lia condita jacet.
01O||49||32||15050	Finitisque mandatis quibus filios instruebat, collegit pedes suos super lectulum, et obiit : appositusque est ad populum suum.
01O||50||1||15060	Quod cernens Joseph, ruit super faciem patris, flens et deosculans eum.
01O||50||2||15070	Præcepitque servis suis medicis ut aromatibus condirent patrem.
01O||50||3||15080	Quibus jussa explentibus, transierunt quadraginta dies : iste quippe mos erat cadaverum conditorum : flevitque eum Ægyptus septuaginta diebus.
01O||50||4||15090	Et expleto planctus tempore, locutus est Joseph ad familiam Pharaonis : Si inveni gratiam in conspectu vestro, loquimini in auribus Pharaonis :
01O||50||5||15100	eo quod pater meus adjuraverit me dicens : En morior : in sepulchro meo, quod fodi mihi in terra Chanaan, sepelies me. Ascendam igitur, et sepeliam patrem meum, ac revertar.
01O||50||6||15110	Dixitque ei Pharao : Ascende, et sepeli patrem tuum sicut adjuratus es.
01O||50||7||15120	Quo ascendente, ierunt cum eo omnes senes domus Pharaonis, cunctique majores natu terræ Ægypti :
01O||50||8||15130	domus Joseph cum fratribus suis, absque parvulis, et gregibus atque armentis, quæ dereliquerant in terra Gessen.
01O||50||9||15140	Habuit quoque in comitatu currus et equites : et facta est turba non modica.
01O||50||10||15150	Veneruntque ad Aream Atad, quæ sita est trans Jordanem : ubi celebrantes exequias planctu magno atque vehementi impleverunt septem dies.
01O||50||11||15160	Quod cum vidissent habitatores terræ Chanaan, dixerunt : Planctus magnus est iste Ægyptiis. Et idcirco vocatum est nomen loci illius, Planctus Ægypti.
01O||50||12||15170	Fecerunt ergo filii Jacob sicut præceperat eis :
01O||50||13||15180	et portantes eum in terram Chanaan, sepelierunt eum in spelunca duplici, quam emerat Abraham cum agro in possessionem sepulchri ab Ephron Hethæo, contra faciem Mambre.
01O||50||14||15190	Reversusque est Joseph in Ægyptum cum fratribus suis, et omni comitatu, sepulto patre.
01O||50||15||15200	Quo mortuo, timentes fratres ejus, et mutuo colloquentes : Ne forte memor sit injuriæ quam passus est, et reddat nobis omne malum quod fecimus,
01O||50||16||15210	mandaverunt ei dicentes : Pater tuus præcepit nobis antequam moreretur,
01O||50||17||15220	ut hæc tibi verbis illius diceremus : Obsecro ut obliviscaris sceleris fratrum tuorum, et peccati atque malitiæ quam exercuerunt in te : nos quoque oramus ut servis Dei patris tui dimittas iniquitatem hanc. Quibus auditis flevit Joseph.
01O||50||18||15230	Veneruntque ad eum fratres sui : et proni adorantes in terram, dixerunt : Servi tui sumus.
01O||50||19||15240	Quibus ille respondit : Nolite timere : num Dei possumus resistere voluntati ?
01O||50||20||15250	Vos cogitastis de me malum : sed Deus vertit illud in bonum, ut exaltaret me, sicut in præsentiarum cernitis, et salvos faceret multos populos.
01O||50||21||15260	Nolite timere : ego pascam vos et parvulos vestros : consolatusque est eos, et blande ac leniter est locutus.
01O||50||22||15270	Et habitavit in Ægypto cum omni domo patris sui : vixitque centum decem annis. Et vidit Ephraim filios usque ad tertiam generationem. Filii quoque Machir filii Manasse nati sunt in genibus Joseph.
01O||50||23||15280	Quibus transactis, locutus est fratribus suis : Post mortem meam Deus visitabit vos, et ascendere vos faciet de terra ista ad terram quam juravit Abraham, Isaac et Jacob.
01O||50||24||15290	Cumque adjurasset eos atque dixisset : Deus visitabit vos, asportate ossa mea vobiscum de loco isto :
01O||50||25||15300	mortuus est, expletis centum decem vitæ suæ annis. Et conditus aromatibus, repositus est in loculo in Ægypto.
02O||1||1||15310	Hæc sunt nomina filiorum Israël qui ingressi sunt in Ægyptum cum Jacob : singuli cum domibus suis introierunt :
02O||1||2||15320	Ruben, Simeon, Levi, Judas,
02O||1||3||15330	Issachar, Zabulon et Benjamin,
02O||1||4||15340	Dan et Nephthali, Gad et Aser.
02O||1||5||15350	Erant igitur omnes animæ eorum qui egressi sunt de femore Jacob, septuaginta : Joseph autem in Ægypto erat.
02O||1||6||15360	Quo mortuo, et universis fratribus ejus, omnique cognatione illa,
02O||1||7||15370	filii Israël creverunt, et quasi germinantes multiplicati sunt : ac roborati nimis, impleverunt terram.
02O||1||8||15380	Surrexit interea rex novus super Ægyptum, qui ignorabat Joseph.
02O||1||9||15390	Et ait ad populum suum : Ecce, populus filiorum Israël multus, et fortior nobis est.
02O||1||10||15400	Venite, sapienter opprimamus eum, ne forte multiplicetur : et si ingruerit contra nos bellum, addatur inimicis nostris, expugnatisque nobis egrediatur de terra.
02O||1||11||15410	Præposuit itaque eis magistros operum, ut affligerent eos oneribus : ædificaveruntque urbes tabernaculorum Pharaoni, Phithom et Ramesses.
02O||1||12||15420	Quantoque opprimebant eos, tanto magis multiplicabantur, et crescebant :
02O||1||13||15430	oderantque filios Israël Ægyptii, et affligebant illudentes eis,
02O||1||14||15440	atque ad amaritudinem perducebant vitam eorum operibus duris luti et lateris, omnique famulatu, quo in terræ operibus premebantur.
02O||1||15||15450	Dixit autem rex Ægypti obstetricibus Hebræorum, quarum una vocabatur Sephora, altera Phua,
02O||1||16||15460	præcipiens eis : Quando obstetricabitis Hebræas, et partus tempus advenerit : si masculus fuerit, interficite eum : si femina, reservate.
02O||1||17||15470	Timuerunt autem obstetrices Deum, et non fecerunt juxta præceptum regis Ægypti, sed conservabant mares.
02O||1||18||15480	Quibus ad se accersitis, rex ait : Quidnam est hoc quod facere voluistis, ut pueros servaretis ?
02O||1||19||15490	Quæ responderunt : Non sunt Hebreæ sicut ægyptiæ mulieres : ipsæ enim obstetricandi habent scientiam, et priusquam veniamus ad eas, pariunt.
02O||1||20||15500	Bene ergo fecit Deus obstetricibus : et crevit populus, confortatusque est nimis.
02O||1||21||15510	Et quia timuerunt obstetrices Deum, ædificavit eis domos.
02O||1||22||15520	Præcepit ergo Pharao omni populo suo, dicens : Quidquid masculini sexus natum fuerit, in flumen projicite : quidquid feminini, reservate.
02O||2||1||15530	Egressus est post hæc vir de domo Levi : et accepit uxorem stirpis suæ.
02O||2||2||15540	Quæ concepit, et peperit filium : et videns eum elegantem, abscondit tribus mensibus.
02O||2||3||15550	Cumque jam celare non posset, sumpsit fiscellam scirpeam, et linivit eam bitumine ac pice : posuitque intus infantulum, et exposuit eum in carecto ripæ fluminis,
02O||2||4||15560	stante procul sorore ejus, et considerante eventum rei.
02O||2||5||15570	Ecce autem descendebat filia Pharaonis ut lavaretur in flumine : et puellæ ejus gradiebantur per crepidinem alvei. Quæ cum vidisset fiscellam in papyrione, misit unam e famulabus suis : et allatam
02O||2||6||15580	aperiens, cernensque in ea parvulum vagientem, miserta ejus, ait : De infantibus Hebræorum est hic.
02O||2||7||15590	Cui soror pueri : Vis, inquit, ut vadam, et vocem tibi mulierem hebræam, quæ nutrire posset infantulum ?
02O||2||8||15600	Respondit : Vade. Perrexit puella et vocavit matrem suam.
02O||2||9||15610	Ad quam locuta filia Pharaonis : Accipe, ait, puerum istum, et nutri mihi : ego dabo tibi mercedem tuam. Suscepit mulier, et nutrivit puerum : adultumque tradidit filiæ Pharaonis.
02O||2||10||15620	Quem illa adoptavit in locum filii, vocavitque nomen ejus Moyses, dicens : Quia de aqua tuli eum.
02O||2||11||15630	In diebus illis postquam creverat Moyses, egressus est ad fratres suos : viditque afflictionem eorum, et virum ægyptium percutientem quemdam de Hebræis fratribus suis.
02O||2||12||15640	Cumque circumspexisset huc atque illuc, et nullum adesse vidisset, percussum Ægyptium abscondit sabulo.
02O||2||13||15650	Et egressus die altero conspexit duos Hebræos rixantes : dixitque ei qui faciebat injuriam : Quare percutis proximum tuum ?
02O||2||14||15660	Qui respondit : Quis te constituit principem et judicem super nos ? num occidere me tu vis, sicut heri occidisti Ægyptium ? Timuit Moyses, et ait : Quomodo palam factum est verbum istud ?
02O||2||15||15670	Audivitque Pharao sermonem hunc, et quærebat occidere Moysen : qui fugiens de conspectu ejus, moratus est in terra Madian, et sedit juxta puteum.
02O||2||16||15680	Erant autem sacerdoti Madian septem filiæ, quæ venerunt ad hauriendam aquam : et impletis canalibus adaquare cupiebant greges patris sui.
02O||2||17||15690	Supervenere pastores, et ejecerunt eas : surrexitque Moyses, et defensis puellis, adaquavit oves earum.
02O||2||18||15700	Quæ cum revertissent ad Raguel patrem suum, dixit ad eas : Cur velocius venistis solito ?
02O||2||19||15710	Responderunt : Vir ægyptius liberavit nos de manu pastorum : insuper et hausit aquam nobiscum, potumque dedit ovibus.
02O||2||20||15720	At ille : Ubi est ? inquit : quare dimisistis hominem ? vocate eum ut comedat panem.
02O||2||21||15730	Juravit ergo Moyses quod habitaret cum eo. Accepitque Sephoram filiam ejus uxorem :
02O||2||22||15740	quæ peperit ei filium, quem vocavit Gersam, dicens : Advena fui in terra aliena. Alterum vero peperit, quem vocavit Eliezer, dicens : Deus enim patris mei adjutor meus eripuit me de manu Pharaonis.
02O||2||23||15750	Post multum vero tempore mortuus est rex Ægypti : et ingemiscentes filii Israël, propter opera vociferati sunt : ascenditque clamor eorum ad Deum ab operibus.
02O||2||24||15760	Et audivit gemitum eorum, ac recordatus est fœderis quod pepigit cum Abraham, Isaac et Jacob.
02O||2||25||15770	Et respexit Dominus filios Israël et cognovit eos.
02O||3||1||15780	Moyses autem pascebat oves Jethro soceri sui sacerdotis Madian : cumque minasset gregem ad interiora deserti, venit ad montem Dei Horeb.
02O||3||2||15790	Apparuitque ei Dominus in flamma ignis de medio rubi : et videbat quod rubus arderet, et non combureretur.
02O||3||3||15800	Dixit ergo Moyses : Vadam, et videbo visionem hanc magnam, quare non comburatur rubus.
02O||3||4||15810	Cernens autem Dominus quod pergeret ad videndum, vocavit eum de medio rubi, et ait : Moyses, Moyses. Qui respondit : Adsum.
02O||3||5||15820	At ille : Ne appropies, inquit, huc : solve calceamentum de pedibus tuis : locus enim, in quo stas, terra sancta est.
02O||3||6||15830	Et ait : Ego sum Deus patris tui, Deus Abraham, Deus Isaac et Deus Jacob. Abscondit Moyses faciem suam : non enim audebat aspicere contra Deum.
02O||3||7||15840	Cui ait Dominus : Vidi afflictionem populi mei in Ægypto, et clamorem ejus audivi propter duritiam eorum qui præsunt operibus :
02O||3||8||15850	et sciens dolorem ejus, descendi ut liberem eum de manibus Ægyptiorum, et educam de terra illa in terram bonam, et spatiosam, in terram quæ fluit lacte et melle, ad loca Chananæi et Hethæi, et Amorrhæi, et Pherezæi, et Hevæi, et Jebusæi.
02O||3||9||15860	Clamor ergo filiorum Israël venit ad me : vidique afflictionem eorum, qua ab Ægyptiis opprimuntur.
02O||3||10||15870	Sed veni, et mittam te ad Pharaonem, ut educas populum meum, filios Israël, de Ægypto.
02O||3||11||15880	Dixitque Moyses ad Deum : Quis sum ego ut vadam ad Pharaonem, et educam filios Israël de Ægypto ?
02O||3||12||15890	Qui dixit ei : Ego ero tecum : et hoc habebis signum, quod miserim te : cum eduxeris populum meum de Ægypto, immolabis Deo super montem istum.
02O||3||13||15900	Ait Moyses ad Deum : Ecce ego vadam ad filios Israël, et dicam eis : Deus patrum vestrorum misit me ad vos. Si dixerint mihi : Quod est nomen ejus ? quid dicam eis ?
02O||3||14||15910	Dixit Deus ad Moysen : Ego sum qui sum. Ait : Sic dices filiis Israël : Qui est, misit me ad vos.
02O||3||15||15920	Dixitque iterum Deus ad Moysen : Hæc dices filiis Israël : Dominus Deus patrum vestrorum, Deus Abraham, Deus Isaac et Deus Jacob, misit me ad vos : hoc nomen mihi est in æternum, et hoc memoriale meum in generationem et generationem.
02O||3||16||15930	Vade, et congrega seniores Israël, et dices ad eos : Dominus Deus patrum vestrorum apparuit mihi, Deus Abraham, Deus Isaac et Deus Jacob, dicens : Visitans visitavi vos : et vidi omnia quæ acciderunt vobis in Ægypto.
02O||3||17||15940	Et dixi ut educam vos de afflictione Ægypti in terram Chananæi, et Hethæi, et Amorrhæi, et Pherezæi, et Hevæi, et Jebusæi, ad terram fluentem lacte et melle.
02O||3||18||15950	Et audient vocem tuam : ingredierisque tu, et seniores Israël, ad regem Ægypti, et dices ad eum : Dominus Deus Hebræorum vocavit nos : ibimus viam trium dierum in solitudinem, ut immolemus Domino Deo nostro.
02O||3||19||15960	Sed ego scio quod non dimittet vos rex Ægypti ut eatis nisi per manum validam.
02O||3||20||15970	Extendam enim manum meam, et percutiam Ægyptum in cunctis mirabilibus meis, quæ facturus sum in medio eorum : post hæc dimittet vos.
02O||3||21||15980	Daboque gratiam populo huic coram Ægyptiis : et cum egrediemini, non exibitis vacui :
02O||3||22||15990	sed postulabit mulier a vicina sua et ab hospita sua, vasa argentea et aurea, ac vestes : ponetisque eas super filios et filias vestras, et spoliabitis Ægyptum.
02O||4||1||16000	Respondens Moyses ait : Non credent mihi, neque audient vocem meam, sed dicent : Non apparuit tibi Dominus.
02O||4||2||16010	Dixit ergo ad eum : Quid est quod tenes in manu tua ? Respondit : Virga.
02O||4||3||16020	Dixitque Dominus : Projice eam in terram. Projecit, et versa est in colubrum, ita ut fugeret Moyses.
02O||4||4||16030	Dixitque Dominus : Extende manum tuam, et apprehende caudam ejus. Extendit, et tenuit, versaque est in virgam.
02O||4||5||16040	Ut credant, inquit, quod apparuerit tibi Dominus Deus patrum suorum, Deus Abraham, Deus Isaac et Deus Jacob.
02O||4||6||16050	Dixitque Dominus rursum : Mitte manum tuam in sinum tuum. Quam cum misisset in sinum, protulit leprosam instar nivis.
02O||4||7||16060	Retrahe, ait, manum tuam in sinum tuum. Retraxit, et protulit iterum, et erat similis carni reliquæ.
02O||4||8||16070	Si non crediderint, inquit, tibi, neque audierint sermonem signi prioris, credent verbo signi sequentis.
02O||4||9||16080	Quod si nec duobus quidem his signis crediderint, neque audierint vocem tuam : sume aquam fluminis, et effunde eam super aridam, et quidquid hauseris de fluvio, vertetur in sanguinem.
02O||4||10||16090	Ait Moyses : Obsecro, Domine, non sum eloquens ab heri et nudiustertius : et ex quo locutus es ad servum tuum, impeditioris et tardioris linguæ sum.
02O||4||11||16100	Dixit Dominus ad eum : Quis fecit os hominis ? aut quis fabricatus est mutum et surdum, videntem et cæcum ? nonne ego ?
02O||4||12||16110	Perge, igitur, et ego ero in ore tuo : doceboque te quid loquaris.
02O||4||13||16120	At ille : Obsecro, inquit, Domine, mitte quem missurus es.
02O||4||14||16130	Iratus Dominus in Moysen, ait : Aaron frater tuus Levites, scio quod eloquens sit : ecce ipse egreditur in occursum tuum, vidensque te lætabitur corde.
02O||4||15||16140	Loquere ad eum, et pone verba mea in ore ejus : et ego ero in ore tuo, et in ore illius, et ostendam vobis quid agere debeatis.
02O||4||16||16150	Ipse loquetur pro te ad populum, et erit os tuum : tu autem eris ei in his quæ ad Deum pertinent.
02O||4||17||16160	Virgam quoque hanc sume in manu tua, in qua facturus es signa.
02O||4||18||16170	Abiit Moyses, et reversus est ad Jethro socerum suum, dixitque ei : Vadam et revertar ad fratres meos in Ægyptum, ut videam si adhuc vivant. Cui ait Jethro : Vade in pace.
02O||4||19||16180	Dixit ergo Dominus ad Moysen in Madian : Vade, et revertere in Ægyptum, mortui sunt enim omnes qui quærebant animam tuam.
02O||4||20||16190	Tulit ergo Moyses uxorem suam, et filios suos, et imposuit eos super asinum : reversusque est in Ægyptum, portans virgam Dei in manu sua.
02O||4||21||16200	Dixitque ei Dominus revertenti in Ægyptum : Vide ut omnia ostenta quæ posui in manu tua, facias coram Pharaone : ego indurabo cor ejus, et non dimittet populum.
02O||4||22||16210	Dicesque ad eum : Hæc dicit Dominus : Filius meus primogenitus Israël.
02O||4||23||16220	Dixi tibi : Dimitte filium meum ut serviat mihi ; et noluisti dimittere eum : ecce ego interficiam filium tuum primogenitum.
02O||4||24||16230	Cumque esset in itinere, in diversorio occurrit ei Dominus, et volebat occidere eum.
02O||4||25||16240	Tulit idcirco Sephora acutissimam petram, et circumcidit præputium filii sui, tetigitque pedes ejus, et ait : Sponsus sanguinum tu mihi es.
02O||4||26||16250	Et dimisit eum postquam dixerat : Sponsus sanguinum ob circumcisionem.
02O||4||27||16260	Dixit autem Dominus ad Aaron : Vade in occursum Moysi in desertum. Qui perrexit obviam ei in montem Dei, et osculatus est eum.
02O||4||28||16270	Narravitque Moyses Aaron omnia verba Domini quibus miserat eum, et signa quæ mandaverat.
02O||4||29||16280	Veneruntque simul, et congregaverunt cunctos seniores filiorum Israël.
02O||4||30||16290	Locutusque est Aaron omnia verba quæ dixerat Dominus ad Moysen : et fecit signa coram populo,
02O||4||31||16300	et credidit populus. Audieruntque quod visitasset Dominus filios Israël, et respexisset afflictionem illorum : et proni adoraverunt.
02O||5||1||16310	Post hæc ingressi sunt Moyses et Aaron, et dixerunt Pharaoni : Hæc dicit Dominus Deus Israël : Dimitte populum meum ut sacrificet mihi in deserto.
02O||5||2||16320	At ille respondit : Quis est Dominus, ut audiam vocem ejus, et dimittam Israël ? nescio Dominum, et Israël non dimittam.
02O||5||3||16330	Dixeruntque : Deus Hebræorum vocavit nos, ut eamus viam trium dierum in solitudinem, et sacrificemus Domino Deo nostro : ne forte accidat nobis pestis aut gladius.
02O||5||4||16340	Ait ad eos rex Ægypti : Quare Moyses et Aaron sollicitatis populum ab operibus suis ? ite ad onera vestra.
02O||5||5||16350	Dixitque Pharao : Multus est populus terræ : videtis quod turba succreverit : quanto magis si dederitis eis requiem ab operibus ?
02O||5||6||16360	Præcepit ergo in die illo præfectis operum et exactoribus populi, dicens :
02O||5||7||16370	Nequaquam ultra dabitis paleas populo ad conficiendos lateres, sicut prius : sed ipsi vadant, et colligant stipulas.
02O||5||8||16380	Et mensuram laterum, quam prius faciebant, imponetis super eos, nec minuetis quidquam : vacant enim, et idcirco vociferantur, dicentes : Eamus, et sacrificemus Deo nostro.
02O||5||9||16390	Opprimantur operibus, et expleant ea : ut non acquiescant verbis mendacibus.
02O||5||10||16400	Igitur egressi præfecti operum et exactores ad populum, dixerunt : Sic dicit Pharao : Non do vobis paleas :
02O||5||11||16410	ite, et colligite sicubi invenire poteritis, nec minuetur quidquam de opere vestro.
02O||5||12||16420	Dispersusque est populus per omnem terram Ægypti ad colligendas paleas.
02O||5||13||16430	Præfecti quoque operum instabant, dicentes : Complete opus vestrum quotidie, ut prius facere solebatis quando dabantur vobis paleæ.
02O||5||14||16440	Flagellatique sunt qui præerant operibus filiorum Israël, ab exactoribus Pharaonis, dicentibus : Quare non impletis mensuram laterum sicut prius, nec heri, nec hodie ?
02O||5||15||16450	Veneruntque præpositi filiorum Israël, et vociferati sunt ad Pharaonem dicentes : Cur ita agis contra servos tuos ?
02O||5||16||16460	paleæ non dantur nobis, et lateres similiter imperantur : en famuli tui flagellis cædimur, et injuste agitur contra populum tuum.
02O||5||17||16470	Qui ait : Vacatis otio, et idcirco dicitis : Eamus, et sacrificemus Domino.
02O||5||18||16480	Ite ergo, et operamini : paleæ non dabuntur vobis, et reddetis consuetum numerum laterum.
02O||5||19||16490	Videbantque se præpositi filiorum Israël in malo, eo quod diceretur eis : Non minuetur quidquam de lateribus per singulos dies.
02O||5||20||16500	Occurreruntque Moysi et Aaron, qui stabant ex adverso, egredientibus a Pharaone :
02O||5||21||16510	et dixerunt ad eos : Videat Dominus et judicet, quoniam fœtere fecistis odorem nostrum coram Pharaone et servis ejus, et præbuistis ei gladium, ut occideret nos.
02O||5||22||16520	Reversusque est Moyses ad Dominum, et ait : Domine, cur afflixisti populum istum ? quare misisti me ?
02O||5||23||16530	ex eo enim quo ingressus sum ad Pharaonem ut loquerer in nomine tuo, afflixit populum tuum : et non liberasti eos.
02O||6||1||16540	Dixitque Dominus ad Moysen : Nunc videbis quæ facturus sim Pharaoni : per manum enim fortem dimittet eos, et in manu robusta ejiciet illos de terra sua.
02O||6||2||16550	Locutusque est Dominus ad Moysen dicens : Ego Dominus
02O||6||3||16560	qui apparui Abraham, Isaac et Jacob in Deo omnipotente : et nomen meum Adonai non indicavi eis.
02O||6||4||16570	Pepigique fœdus cum eis, ut darem eis terram Chanaan, terram peregrinationis eorum, in qua fuerunt advenæ.
02O||6||5||16580	Ego audivi gemitum filiorum Israël, quo Ægyptii oppresserunt eos : et recordatus sum pacti mei.
02O||6||6||16590	Ideo dic filiis Israël : Ego Dominus qui educam vos de ergastulo Ægyptiorum, et eruam de servitute, ac redimam in brachio excelso et judiciis magnis.
02O||6||7||16600	Et assumam vos mihi in populum, et ero vester Deus : et scietis quod ego sum Dominus Deus vester qui eduxerim vos de ergastulo Ægyptiorum,
02O||6||8||16610	et induxerim in terram, super quam levavi manum meam ut darem eam Abraham, Isaac et Jacob : daboque illam vobis possidendam. Ego Dominus.
02O||6||9||16620	Narravit ergo Moyses omnia filiis Israël : qui non acquieverunt ei propter angustiam spiritus, et opus durissimum.
02O||6||10||16630	Locutusque est Dominus ad Moysen, dicens :
02O||6||11||16640	Ingredere, et loquere ad Pharaonem regem Ægypti, ut dimittat filios Israël de terra sua.
02O||6||12||16650	Respondit Moyses coram Domino : Ecce filii Israël non audiunt me : et quomodo audiet Pharao, præsertim cum incircumcisus sim labiis ?
02O||6||13||16660	Locutusque est Dominus ad Moysen et Aaron, et dedit mandatum ad filios Israël, et ad Pharaonem regem Ægypti ut educerent filios Israël de terra Ægypti.
02O||6||14||16670	Isti sunt principes domorum per familias suas. Filii Ruben primogeniti Israëlis : Henoch et Phallu, Hesron et Charmi :
02O||6||15||16680	hæ cognationes Ruben. Filii Simeon : Jamuel, et Jamin, et Ahod, et Jachin, et Soar, et Saul filius Chananitidis : hæ progenies Simeon.
02O||6||16||16690	Et hæc nomina filiorum Levi per cognationes suas : Gerson, et Caath, et Merari. Anni autem vitæ Levi fuerunt centum triginta septem.
02O||6||17||16700	Filii Gerson : Lobni et Semei, per cognationes suas.
02O||6||18||16710	Filii Caath : Amram, et Isaar, et Hebron, et Oziel ; anni quoque vitæ Caath, centum triginta tres.
02O||6||19||16720	Filii Merari : Moholi et Musi : hæ cognationes Levi per familias suas.
02O||6||20||16730	Accepit autem Amram uxorem Jochabed patruelem suam : quæ peperit ei Aaron et Moysen. Fueruntque anni vitæ Amram, centum triginta septem.
02O||6||21||16740	Filii quoque Isaar : Core, et Nepheg, et Zechri.
02O||6||22||16750	Filii quoque Oziel : Misaël, et Elisaphan, et Sethri.
02O||6||23||16760	Accepit autem Aaron uxorem Elisabeth filiam Aminadab, sororem Nahason, quæ peperit ei Nadab, et Abiu, et Eleazar, et Ithamar.
02O||6||24||16770	Filii quoque Core : Aser, et Elcana, et Abiasaph : hæ sunt cognationes Coritarum.
02O||6||25||16780	At vero Eleazar filius Aaron accepit uxorem de filiabus Phutiel : quæ peperit ei Phinees. Hi sunt principes familiarum Leviticarum per cognationes suas.
02O||6||26||16790	Iste est Aaron et Moyses, quibus præcepit Dominus ut educerent filios Israël de terra Ægypti per turmas suas.
02O||6||27||16800	Hi sunt, qui loquuntur ad Pharaonem regem Ægypti, ut educant filios Israël de Ægypto : iste est Moyses et Aaron,
02O||6||28||16810	in die qua locutus est Dominus ad Moysen, in terra Ægypti.
02O||6||29||16820	Et locutus est Dominus ad Moysen, dicens : Ego Dominus : loquere ad Pharaonem regem Ægypti, omnia quæ ego loquor tibi.
02O||6||30||16830	Et ait Moyses coram Domino : En incircumcisus labiis sum, quomodo audiet me Pharao ?
02O||7||1||16840	Dixitque Dominus ad Moysen : Ecce constitui te Deum Pharaonis : et Aaron frater tuus erit propheta tuus.
02O||7||2||16850	Tu loqueris ei omnia quæ mando tibi : et ille loquetur ad Pharaonem, ut dimittat filios Israël de terra sua.
02O||7||3||16860	Sed ego indurabo cor ejus, et multiplicabo signa et ostenta mea in terra Ægypti,
02O||7||4||16870	et non audiet vos : immittamque manum meam super Ægyptum, et educam exercitum et populum meum filios Israël de terra Ægypti per judicia maxima.
02O||7||5||16880	Et scient Ægyptii quia ego sum Dominus qui extenderim manum meam super Ægyptum, et eduxerim filios Israël de medio eorum.
02O||7||6||16890	Fecit itaque Moyses et Aaron sicut præceperat Dominus : ita egerunt.
02O||7||7||16900	Erat autem Moyses octoginta annorum, et Aaron octoginta trium, quando locuti sunt ad Pharaonem.
02O||7||8||16910	Dixitque Dominus ad Moysen et Aaron :
02O||7||9||16920	Cum dixerit vobis Pharao, Ostendite signa : dices ad Aaron : Tolle virgam tuam, et projice eam coram Pharaone, ac vertetur in colubrum.
02O||7||10||16930	Ingressi itaque Moyses et Aaron ad Pharaonem, fecerunt sicut præceperat Dominus : tulitque Aaron virgam coram Pharaone et servis ejus, quæ versa est in colubrum.
02O||7||11||16940	Vocavit autem Pharao sapientes et maleficos : et fecerunt etiam ipsi per incantationes ægyptiacas et arcana quædam similiter.
02O||7||12||16950	Projeceruntque singuli virgas suas, quæ versæ sunt in dracones : sed devoravit virga Aaron virgas eorum.
02O||7||13||16960	Induratumque est cor Pharaonis, et non audivit eos, sicut præceperat Dominus.
02O||7||14||16970	Dixit autem Dominus ad Moysen : Ingravatum est cor Pharaonis : non vult dimittere populum.
02O||7||15||16980	Vade ad eum mane, ecce egredietur ad aquas : et stabis in occursum ejus super ripam fluminis : et virgam quæ conversa est in draconem, tolles in manu tua.
02O||7||16||16990	Dicesque ad eum : Dominus Deus Hebræorum misit me ad te, dicens : Dimitte populum meum ut sacrificet mihi in deserto : et usque ad præsens audire noluisti.
02O||7||17||17000	Hæc igitur dicit Dominus : In hoc scies quod sim Dominus : ecce percutiam virga, quæ in manu mea est, aquam fluminis, et vertetur in sanguinem.
02O||7||18||17010	Pisces quoque, qui sunt in fluvio, morientur, et computrescent aquæ, et affligentur Ægyptii bibentes aquam fluminis.
02O||7||19||17020	Dixit quoque Dominus ad Moysen : Dic ad Aaron : Tolle virgam tuam, et extende manum tuam super aquas Ægypti, et super fluvios eorum, et rivos ac paludes, et omnes lacus aquarum, ut vertantur in sanguinem : et sit cruor in omni terra Ægypti, tam in ligneis vasis quam in saxeis.
02O||7||20||17030	Feceruntque Moyses et Aaron sicut præceperat Dominus : et elevans virgam percussit aquam fluminis coram Pharaone et servis ejus : quæ versa est in sanguinem.
02O||7||21||17040	Et pisces, qui erant in flumine, mortui sunt : computruitque fluvius, et non poterant Ægyptii bibere aquam fluminis, et fuit sanguis in tota terra Ægypti.
02O||7||22||17050	Feceruntque similiter malefici Ægyptiorum incantationibus suis : et induratum est cor Pharaonis, nec audivit eos, sicut præceperat Dominus.
02O||7||23||17060	Avertitque se, et ingressus est domum suam, nec apposuit cor etiam hac vice.
02O||7||24||17070	Foderunt autem omnes Ægyptii per circuitum fluminis aquam ut biberent : non enim poterant bibere de aqua fluminis.
02O||7||25||17080	Impletique sunt septem dies, postquam percussit Dominus fluvium.
02O||8||1||17090	Dixit quoque Dominus ad Moysen : Ingredere ad Pharaonem, et dices ad eum : Hæc dicit Dominus : Dimitte populum meum, ut sacrificet mihi :
02O||8||2||17100	sin autem nolueris dimittere, ecce ego percutiam omnes terminos tuos ranis,
02O||8||3||17110	et ebulliet fluvius ranis : quæ ascendent, et ingredientur domum tuam, et cubiculum lectuli tui, et super stratum tuum, et in domos servorum tuorum, et in populum tuum, et in furnos tuos, et in reliquias ciborum tuorum :
02O||8||4||17120	et ad te, et ad populum tuum, et ad omnes servos tuos intrabunt ranæ.
02O||8||5||17130	Dixitque Dominus ad Moysen : Dic ad Aaron : Extende manum tuam super fluvios ac super rivos et paludes, et educ ranas super terram Ægypti.
02O||8||6||17140	Et extendit Aaron manum super aquas Ægypti, et ascenderunt ranæ, operueruntque terram Ægypti.
02O||8||7||17150	Fecerunt autem et malefici per incantationes suas similiter, eduxeruntque ranas super terram Ægypti.
02O||8||8||17160	Vocavit autem Pharao Moysen et Aaron, et dixit eis : Orate Dominum ut auferat ranas a me et a populo meo, et dimittam populum ut sacrificet Domino.
02O||8||9||17170	Dixitque Moyses ad Pharaonem : Constitue mihi quando deprecer pro te, et pro servis tuis, et pro populo tuo, ut abigantur ranæ a te, et a domo tua, et a servis tuis, et a populo tuo : et tantum in flumine remaneant.
02O||8||10||17180	Qui respondit : Cras. At ille : Juxta, inquit, verbum tuum faciam : ut scias quoniam non est sicut Dominus Deus noster.
02O||8||11||17190	Et recedent ranæ a te, et a domo tua, et a servis tuis, et a populo tuo : et tantum in flumine remanebunt.
02O||8||12||17200	Egressique sunt Moyses et Aaron a Pharaone : et clamavit Moyses ad Dominum pro sponsione ranarum quam condixerat Pharaoni.
02O||8||13||17210	Fecitque Dominus juxta verbum Moysi : et mortuæ sunt ranæ de domibus, et de villis, et de agris.
02O||8||14||17220	Congregaveruntque eas in immensos aggeres, et computruit terra.
02O||8||15||17230	Videns autem Pharao quod data esset requies, ingravavit cor suum, et non audivit eos, sicut præceperat Dominus.
02O||8||16||17240	Dixitque Dominus ad Moysen : Loquere ad Aaron : Extende virgam tuam, et percute pulverem terræ : et sint sciniphes in universa terra Ægypti.
02O||8||17||17250	Feceruntque ita. Et extendit Aaron manum, virgam tenens : percussitque pulverem terræ, et facti sunt sciniphes in hominibus, et in jumentis : omnis pulvis terræ versus est in sciniphes per totam terram Ægypti.
02O||8||18||17260	Feceruntque similiter malefici incantationibus suis, ut educerent sciniphes, et non potuerunt : erantque sciniphes tam in hominibus quam in jumentis.
02O||8||19||17270	Et dixerunt malefici ad Pharaonem : Digitus Dei est hic ; induratumque est cor Pharaonis, et non audivit eos sicut præceperat Dominus.
02O||8||20||17280	Dixit quoque Dominus ad Moysen : Consurge diluculo, et sta coram Pharaone : egredietur enim ad aquas : et dices ad eum : Hæc dicit Dominus : Dimitte populum meum ut sacrificet mihi.
02O||8||21||17290	Quod si non dimiseris eum, ecce ego immittam in te, et in servos tuos, et in populum tuum, et in domos tuas, omne genus muscarum : et implebuntur domus Ægyptiorum muscis diversi generis, et universa terra in qua fuerint.
02O||8||22||17300	Faciamque mirabilem in die illa terram Gessen, in qua populus meus est, ut non sint ibi muscæ : et scias quoniam ego Dominus in medio terræ.
02O||8||23||17310	Ponamque divisionem inter populum meum et populum tuum : cras erit signum istud.
02O||8||24||17320	Fecitque Dominus ita. Et venit musca gravissima in domos Pharaonis et servorum ejus, et in omnem terram Ægypti : corruptaque est terra ab hujuscemodi muscis.
02O||8||25||17330	Vocavitque Pharao Moysen et Aaron, et ait eis : Ite et sacrificate Deo vestro in terra hac.
02O||8||26||17340	Et ait Moyses : Non potest ita fieri : abominationes enim Ægyptiorum immolabimus Domino Deo nostro : quod si mactaverimus ea quæ colunt Ægyptii coram eis, lapidibus nos obruent.
02O||8||27||17350	Viam trium dierum pergemus in solitudinem : et sacrificabimus Domino Deo nostro, sicut præcepit nobis.
02O||8||28||17360	Dixitque Pharao : Ego dimittam vos ut sacrificetis Domino Deo vestro in deserto : verumtamen longius ne abeatis, rogate pro me.
02O||8||29||17370	At ait Moyses : Egressus a te, orabo Dominum : et recedet musca a Pharaone, et a servis suis, et a populo ejus cras : verumtamen noli ultra fallere, ut non dimittas populum sacrificare Domino.
02O||8||30||17380	Egressusque Moyses a Pharaone, oravit Dominum.
02O||8||31||17390	Qui fecit juxta verbum illius, et abstulit muscas a Pharaone, et a servis suis, et a populo ejus : non superfuit ne una quidem.
02O||8||32||17400	Et ingravatum est cor Pharaonis, ita ut nec hac quidem vice dimitteret populum.
02O||9||1||17410	Dixit autem Dominus ad Moysen : Ingredere ad Pharaonem, et loquere ad eum : Hæc dicit Dominus Deus Hebræorum : Dimitte populum meum ut sacrificet mihi.
02O||9||2||17420	Quod si adhuc renuis, et retines eos,
02O||9||3||17430	ecce manus mea erit super agros tuos, et super equos, et asinos, et camelos, et boves, et oves, pestis valde gravis.
02O||9||4||17440	Et faciet Dominus mirabile inter possessiones Israël et possessiones Ægyptiorum, ut nihil omnino pereat ex eis quæ pertinent ad filios Israël.
02O||9||5||17450	Constituitque Dominus tempus, dicens : Cras faciet Dominus verbum istud in terra.
02O||9||6||17460	Fecit ergo Dominus verbum hoc altera die : mortuaque sunt omnia animantia Ægyptiorum ; de animalibus vero filiorum Israël, nihil omnino periit.
02O||9||7||17470	Et misit Pharao ad videndum : nec erat quidquam mortuum de his quæ possidebat Israël. Ingravatumque est cor Pharaonis, et non dimisit populum.
02O||9||8||17480	Et dixit Dominus ad Moysen et Aaron : Tollite plenas manus cineris de camino, et spargat illum Moyses in cælum coram Pharaone.
02O||9||9||17490	Sitque pulvis super omnem terram Ægypti : erunt enim in hominibus et jumentis ulcera, et vesicæ turgentes in universa terra Ægypti.
02O||9||10||17500	Tuleruntque cinerem de camino, et steterunt coram Pharaone, et sparsit illum Moyses in cælum : factaque sunt ulcera vesicarum turgentium in hominibus et jumentis :
02O||9||11||17510	nec poterant malefici stare coram Moyse propter ulcera quæ in illis erant, et in omni terra Ægypti.
02O||9||12||17520	Induravitque Dominus cor Pharaonis, et non audivit eos, sicut locutus est Dominus ad Moysen.
02O||9||13||17530	Dixitque Dominus ad Moysen : Mane consurge, et sta coram Pharaone, et dices ad eum : Hæc dicit Dominus Deus Hebræorum : Dimitte populum meum ut sacrificet mihi.
02O||9||14||17540	Quia in hac vice mittam omnes plagas meas super cor tuum, et super servos tuos, et super populum tuum : ut scias quod non sit similis mei in omni terra.
02O||9||15||17550	Nunc enim extendens manum percutiam te, et populum tuum peste, peribisque de terra.
02O||9||16||17560	Idcirco autem posui te, ut ostendam in te fortitudinem meam, et narretur nomen meum in omni terra.
02O||9||17||17570	Adhuc retines populum meum, et non vis dimittere eum ?
02O||9||18||17580	En pluam cras hac ipsa hora grandinem multam nimis, qualis non fuit in Ægypto a die qua fundata est, usque in præsens tempus.
02O||9||19||17590	Mitte ergo jam nunc, et congrega jumenta tua, et omnia quæ habes in agro : homines enim, et jumenta, et universa quæ inventa fuerint foris, nec congregata de agris, cecideritque super ea grando, morientur.
02O||9||20||17600	Qui timuit verbum Domini de servis Pharaonis, facit confugere servos suos et jumenta in domos :
02O||9||21||17610	qui autem neglexit sermonem Domini, dimisit servos suos et jumenta in agris.
02O||9||22||17620	Et dixit Dominus ad Moysen : Extende manum tuam in cælum, ut fiat grando in universa terra Ægypti super homines, et super jumenta, et super omnem herbam agri in terra Ægypti.
02O||9||23||17630	Extenditque Moyses virgam in cælum, et Dominus dedit tonitrua, et grandinem, ac discurrentia fulgura super terram : pluitque Dominus grandinem super terram Ægypti.
02O||9||24||17640	Et grando et ignis mista pariter ferebantur : tantæque fuit magnitudinis, quanta ante numquam apparuit in universa terra Ægypti ex quo gens illa condita est.
02O||9||25||17650	Et percussit grando in omni terra Ægypti cuncta quæ fuerunt in agris, ab homine usque ad jumentum : cunctamque herbam agri percussit grando, et omne lignum regionis confregit.
02O||9||26||17660	Tantum in terra Gessen, ubi erant filii Israël, grando non cecidit.
02O||9||27||17670	Misitque Pharao, et vocavit Moysen et Aaron, dicens ad eos : Peccavi etiam nunc : Dominus justus ; ego et populus meus, impii.
02O||9||28||17680	Orate Dominum ut desinant tonitrua Dei, et grando : ut dimittam vos, et nequaquam hic ultra maneatis.
02O||9||29||17690	Ait Moyses : Cum egressus fuero de urbe, extendam palmas meas ad Dominum, et cessabunt tonitrua, et grando non erit, ut scias quia Domini est terra :
02O||9||30||17700	novi autem quod et tu et servi tui necdum timeatis Dominum Deum.
02O||9||31||17710	Linum ergo et hordeum læsum est, eo quod hordeum esset virens, et linum jam folliculos germinaret :
02O||9||32||17720	triticum autem et far non sunt læsa, quia serotina erant.
02O||9||33||17730	Egressusque Moyses a Pharaone ex urbe, tetendit manus ad Dominum : et cessaverunt tonitrua et grando, nec ultra stillavit pluvia super terram.
02O||9||34||17740	Videns autem Pharao quod cessasset pluvia, et grando, et tonitrua, auxit peccatum :
02O||9||35||17750	et ingravatum est cor ejus, et servorum illius, et induratum nimis : nec dimisit filios Israël, sicut præceperat Dominus per manum Moysi.
02O||10||1||17760	Et dixit Dominus ad Moysen : Egredere ad Pharaonem : ego enim induravi cor ejus, et servorum illius, ut faciam signa mea hæc in eo :
02O||10||2||17770	et narres in auribus filii tui, et nepotum tuorum, quoties contriverim Ægyptios, et signa mea fecerim in eis : et sciatis quia ego Dominus.
02O||10||3||17780	Introierunt ergo Moyses et Aaron ad Pharaonem, et dixerunt ei : Hæc dicit Dominus Deus Hebræorum : Usquequo non vis subjici mihi ? dimitte populum meum, ut sacrificet mihi.
02O||10||4||17790	Sin autem resistis, et non vis dimittere eum : ecce ego inducam cras locustam in fines tuos :
02O||10||5||17800	quæ operiat superficiem terræ, ne quidquam ejus appareat, sed comedatur quod residuum fuerit grandini : corrodet enim omnia ligna quæ germinant in agris.
02O||10||6||17810	Et implebunt domos tuas, et servorum tuorum, et omnium Ægyptiorum, quantam non viderunt patres tui, et avi, ex quo orti sunt super terram, usque in præsentem diem. Avertitque se, et egressus est a Pharaone.
02O||10||7||17820	Dixerunt autem servi Pharaonis ad eum : Usquequo patiemur hoc scandalum ? dimitte homines, ut sacrificent Domino Deo suo ; nonne vides quod perierit Ægyptus ?
02O||10||8||17830	Revocaveruntque Moysen et Aaron ad Pharaonem : qui dixit eis : Ite, sacrificate Domino Deo vestro : quinam sunt qui ituri sunt ?
02O||10||9||17840	Ait Moyses : Cum parvulis nostris, et senioribus pergemus, cum filiis et filiabus, cum ovibus et armentis : est enim solemnitas Domini Dei nostri.
02O||10||10||17850	Et respondit Pharao : Sic Dominus sit vobiscum, quomodo ego dimittam vos, et parvulos vestros, cui dubium est quod pessime cogitetis ?
02O||10||11||17860	non fiet ita, sed ite tantum viri, et sacrificate Domino : hoc enim et ipsi petistis. Statimque ejecti sunt de conspectu Pharaonis.
02O||10||12||17870	Dixit autem Dominus ad Moysen : Extende manum tuam super terram Ægypti ad locustam, ut ascendat super eam, et devoret omnem herbam quæ residua fuerit grandini.
02O||10||13||17880	Et extendit Moyses virgam super terram Ægypti : et Dominus induxit ventum urentem tota die illa et nocte : et mane facto, ventus urens levavit locustas.
02O||10||14||17890	Quæ ascenderunt super universam terram Ægypti : et sederunt in cunctis finibus Ægyptiorum innumerabiles, quales ante illud tempus non fuerant, nec postea futuræ sunt.
02O||10||15||17900	Operueruntque universam superficiem terræ, vastantes omnia. Devorata est igitur herba terræ, et quidquid pomorum in arboribus fuit, quæ grando dimiserat : nihilque omnino virens relictum est in lignis et in herbis terræ, in cuncta Ægypto.
02O||10||16||17910	Quam ob rem festinus Pharao vocavit Moysen et Aaron, et dixit eis : Peccavi in Dominum Deum vestrum, et in vos.
02O||10||17||17920	Sed nunc dimittite peccatum mihi etiam hac vice, et rogate Dominum Deum vestrum, ut auferat a me mortem istam.
02O||10||18||17930	Egressusque Moyses de conspectu Pharaonis, oravit Dominum.
02O||10||19||17940	Qui flare fecit ventum ab occidente vehementissimum, et arreptam locustam projecit in mare Rubrum : non remansit ne una quidem in cunctis finibus Ægypti.
02O||10||20||17950	Et induravit Dominus cor Pharaonis, nec dimisit filios Israël.
02O||10||21||17960	Dixit autem Dominus ad Moysen : Extende manum tuam in cælum : et sint tenebræ super terram Ægypti tam densæ, ut palpari queant.
02O||10||22||17970	Extenditque Moyses manum in cælum : et factæ sunt tenebræ horribiles in universa terra Ægypti tribus diebus.
02O||10||23||17980	Nemo vidit fratrem suum, nec movit se de loco in quo erat : ubicumque autem habitabant filii Israël, lux erat.
02O||10||24||17990	Vocavitque Pharao Moysen et Aaron, et dixit eis : Ite, sacrificate Domino : oves tantum vestræ et armenta remaneant, parvuli vestri eant vobiscum.
02O||10||25||18000	Ait Moyses : Hostias quoque et holocausta dabis nobis, quæ offeramus Domino Deo nostro.
02O||10||26||18010	Cuncti greges pergent nobiscum ; non remanebit ex eis ungula : quæ necessaria sunt in cultum Domini Dei nostri : præsertim cum ignoremus quid debeat immolari, donec ad ipsum locum perveniamus.
02O||10||27||18020	Induravit autem Dominus cor Pharaonis, et noluit dimittere eos.
02O||10||28||18030	Dixitque Pharao ad Moysen : Recede a me, et cave ne ultra videas faciem meam : quocumque die apparueris mihi, morieris.
02O||10||29||18040	Respondit Moyses : Ita fiet ut locutus es : non videbo ultra faciem tuam.
02O||11||1||18050	Et dixit Dominus ad Moysen : Adhuc una plaga tangam Pharaonem et Ægyptum, et post hæc dimittet vos, et exire compellet.
02O||11||2||18060	Dices ergo omni plebi ut postulet vir ab amico suo, et mulier a vicina sua, vasa argentea et aurea.
02O||11||3||18070	Dabit autem Dominus gratiam populo suo coram Ægyptiis. Fuitque Moyses vir magnus valde in terra Ægypti coram servis Pharaonis et omni populo.
02O||11||4||18080	Et ait : Hæc dicit Dominus : Media nocte egrediar in Ægyptum :
02O||11||5||18090	et morietur omne primogenitum in terra Ægyptiorum, a primogenito Pharaonis, qui sedet in solio ejus, usque ad primogenitum ancillæ quæ est ad molam, et omnia primogenita jumentorum.
02O||11||6||18100	Eritque clamor magnus in universa terra Ægypti, qualis nec ante fuit, nec postea futurus est.
02O||11||7||18110	Apud omnes autem filios Israël non mutiet canis ab homine usque ad pecus : ut sciatis quanto miraculo dividat Dominus Ægyptios et Israël.
02O||11||8||18120	Descendentque omnes servi tui isti ad me, et adorabunt me, dicentes : Egredere tu, et omnis populus qui subjectus est tibi : post hæc egrediemur.
02O||11||9||18130	Et exivit a Pharaone iratus nimis. Dixit autem Dominus ad Moysen : Non audiet vos Pharao ut multa signa fiant in terra Ægypti.
02O||11||10||18140	Moyses autem et Aaron fecerunt omnia ostenta, quæ scripta sunt, coram Pharaone. Et induravit Dominus cor Pharaonis, nec dimisit filios Israël de terra sua.
02O||12||1||18150	Dixit quoque Dominus ad Moysen et Aaron in terra Ægypti :
02O||12||2||18160	Mensis iste, vobis principium mensium : primus erit in mensibus anni.
02O||12||3||18170	Loquimini ad universum cœtum filiorum Israël, et dicite eis : Decima die mensis hujus tollat unusquisque agnum per familias et domos suas.
02O||12||4||18180	Sin autem minor est numerus ut sufficere possit ad vescendum agnum, assumet vicinum suum qui junctus est domui suæ, juxta numerum animarum quæ sufficere possunt ad esum agni.
02O||12||5||18190	Erit autem agnus absque macula, masculus, anniculus : juxta quem ritum tolletis et hædum.
02O||12||6||18200	Et servabitis eum usque ad quartamdecimam diem mensis hujus : immolabitque eum universa multitudo filiorum Israël ad vesperam.
02O||12||7||18210	Et sument de sanguine ejus, ac ponent super utrumque postem, et in superliminaribus domorum, in quibus comedent illum.
02O||12||8||18220	Et edent carnes nocte illa assas igni, et azymos panes cum lactucis agrestibus.
02O||12||9||18230	Non comedetis ex eo crudum quid, nec coctum aqua, sed tantum assum igni : caput cum pedibus ejus et intestinis vorabitis.
02O||12||10||18240	Nec remanebit quidquam ex eo usque mane ; si quid residuum fuerit, igne comburetis.
02O||12||11||18250	Sic autem comedetis illum : renes vestros accingetis, et calceamenta habebitis in pedibus, tenentes baculos in manibus, et comedetis festinanter : est enim Phase (id est, transitus) Domini.
02O||12||12||18260	Et transibo per terram Ægypti nocte illa, percutiamque omne primogenitum in terra Ægypti ab homine usque ad pecus : et in cunctis diis Ægypti faciam judicia. Ego Dominus.
02O||12||13||18270	Erit autem sanguis vobis in signum in ædibus in quibus eritis : et videbo sanguinem, et transibo vos : nec erit in vobis plaga disperdens quando percussero terram Ægypti.
02O||12||14||18280	Habebitis autem hunc diem in monimentum : et celebrabitis eam solemnem Domino in generationibus vestris cultu sempiterno.
02O||12||15||18290	Septem diebus azyma comedetis : in die primo non erit fermentum in domibus vestris : quicumque comederit fermentatum, peribit anima illa de Israël, a primo die usque ad diem septimum.
02O||12||16||18300	Dies prima erit sancta atque solemnis, et dies septima eadem festivitate venerabilis : nihil operis facietis in eis, exceptis his, quæ ad vescendum pertinent.
02O||12||17||18310	Et observabitis azyma : in eadem enim ipsa die educam exercitum vestrum de terra Ægypti, et custodietis diem istum in generationes vestras ritu perpetuo.
02O||12||18||18320	Primo mense, quartadecima die mensis ad vesperam, comedetis azyma usque ad diem vigesimam primam ejusdem mensis ad vesperam.
02O||12||19||18330	Septem diebus fermentum non invenietur in domibus vestris : qui comederit fermentatum, peribit anima ejus de cœtu Israël, tam de advenis quam de indigenis terræ.
02O||12||20||18340	Omne fermentatum non comedetis : in cunctis habitaculis vestris edetis azyma.
02O||12||21||18350	Vocavit autem Moyses omnes seniores filiorum Israël, et dixit ad eos : Ite tollentes animal per familias vestras, et immolate Phase.
02O||12||22||18360	Fasciculumque hyssopi tingite in sanguine qui est in limine, et aspergite ex eo superliminare, et utrumque postem : nullus vestrum egrediatur ostium domus suæ usque mane.
02O||12||23||18370	Transibit enim Dominus percutiens Ægyptios : cumque viderit sanguinem in superliminari, et in utroque poste, transcendet ostium domus, et non sinet percussorem ingredi domos vestras et lædere.
02O||12||24||18380	Custodi verbum istud legitimum tibi et filiis tuis usque in æternum.
02O||12||25||18390	Cumque introieritis terram, quam Dominus daturus est vobis ut pollicitus est, observabitis cæremonias istas.
02O||12||26||18400	Et cum dixerint vobis filii vestri : Quæ est ista religio ?
02O||12||27||18410	victima transitus Domini est, quando transivit super domos filiorum Israël in Ægypto, percutiens Ægyptios, et domos nostras liberans. Incurvatusque populus adoravit.
02O||12||28||18420	Et egressi filii Israël fecerunt sicut præceperat Dominus Moysi et Aaron.
02O||12||29||18430	Factum est autem in noctis medio, percussit Dominus omne primogenitum in terra Ægypti, a primogenito Pharaonis, qui in solio ejus sedebat, usque ad primogenitum captivæ quæ erat in carcere, et omne primogenitum jumentorum.
02O||12||30||18440	Surrexitque Pharao nocte, et omnes servi ejus, cunctaque Ægyptus : et ortus est clamor magnus in Ægypto : neque enim erat domus in qua non jaceret mortuus.
02O||12||31||18450	Vocatisque Pharao Moyse et Aaron nocte, ait : Surgite et egredimini a populo meo, vos et filii Israël : ite, immolate Domino sicut dicitis.
02O||12||32||18460	Oves vestras et armenta assumite ut petieratis, et abeuntes benedicite mihi.
02O||12||33||18470	Urgebantque Ægyptii populum de terra exire velociter, dicentes : Omnes moriemur.
02O||12||34||18480	Tulit igitur populus conspersam farinam antequam fermentaretur : et ligans in palliis, posuit super humeros suos.
02O||12||35||18490	Feceruntque filii Israël sicut præceperat Moyses : et petierunt ab Ægyptiis vasa argentea et aurea, vestemque plurimam.
02O||12||36||18500	Dominus autem dedit gratiam populo coram Ægyptiis ut commodarent eis : et spoliaverunt Ægyptios.
02O||12||37||18510	Profectique sunt filii Israël de Ramesse in Socoth, sexcenta fere millia peditum virorum, absque parvulis.
02O||12||38||18520	Sed et vulgus promiscuum innumerabile ascendit cum eis, oves et armenta et animantia diversi generis multa nimis.
02O||12||39||18530	Coxeruntque farinam, quam dudum de Ægypto conspersam tulerant : et fecerunt subcinericios panes azymos : neque enim poterant fermentari, cogentibus exire Ægyptiis, et nullam facere sinentibus moram : nec pulmenti quidquam occurrerat præparare.
02O||12||40||18540	Habitatio autem filiorum Israël qua manserunt in Ægypto, fuit quadringentorum triginta annorum.
02O||12||41||18550	Quibus expletis, eadem die egressus est omnis exercitus Domini de terra Ægypti.
02O||12||42||18560	Nox ista est observabilis Domino, quando eduxit eos de terra Ægypti : hanc observare debent omnes filii Israël in generationibus suis.
02O||12||43||18570	Dixitque Dominus ad Moysen et Aaron : Hæc est religio Phase : omnis alienigena non comedet ex eo.
02O||12||44||18580	Omnis autem servus emptitius circumcidetur, et sic comedet.
02O||12||45||18590	Advena et mercenarius non edent ex eo.
02O||12||46||18600	In una domo comedetur, nec efferetis de carnibus ejus foras, nec os illius confringetis.
02O||12||47||18610	Omnis cœtus filiorum Israël faciet illud.
02O||12||48||18620	Quod si quis peregrinorum in vestram voluerit transire coloniam, et facere Phase Domini, circumcidetur prius omne masculinum ejus, et tunc rite celebrabit : eritque sicut indigena terræ : si quis auem circumcisus non fuerit, non vescetur ex eo.
02O||12||49||18630	Eadem lex erit indigenæ et colono qui peregrinatur apud vos.
02O||12||50||18640	Feceruntque omnes filii Israël sicut præceperat Dominus Moysi et Aaron.
02O||12||51||18650	Et eadem die eduxit Dominus filios Israël de terra Ægypti per turmas suas.
02O||13||1||18660	Locutusque est Dominus ad Moysen, dicens :
02O||13||2||18670	Sanctifica mihi omne primogenitum quod aperit vulvam in filiis Israël, tam de hominibus quam de jumentis : mea sunt enim omnia.
02O||13||3||18680	Et ait Moyses ad populum : Mementote diei hujus in qua egressi estis de Ægypto et de domo servitutis, quoniam in manu forti eduxit vos Dominus de loco isto : ut non comedatis fermentatum panem.
02O||13||4||18690	Hodie egredimini mense novarum frugum.
02O||13||5||18700	Cumque introduxerit te Dominus in terram Chananæi, et Hethæi, et Amorrhæi, et Hevæi, et Jebusæi, quam juravit patribus tuis ut daret tibi, terram fluentem lacte et melle, celebrabis hunc morem sacrorum mense isto.
02O||13||6||18710	Septem diebus vesceris azymis : et in die septimo erit solemnitas Domini.
02O||13||7||18720	Azyma comedetis septem diebus : non apparebit apud te aliquid fermentatum, nec in cunctis finibus tuis.
02O||13||8||18730	Narrabisque filio tuo in die illo, dicens : Hoc est quod fecit mihi Dominus quando egressus sum de Ægypto.
02O||13||9||18740	Et erit quasi signum in manu tua, et quasi monimentum ante oculos tuos : et ut lex Domini semper sit in ore tuo, in manu enim forti eduxit te Dominus de Ægypto.
02O||13||10||18750	Custodies hujuscemodi cultum statuto tempore a diebus in dies.
02O||13||11||18760	Cumque introduxerit te Dominus in terram Chananæi, sicut juravit tibi et patribus tuis, et dederit tibi eam :
02O||13||12||18770	separabis omne quod aperit vulvam Domino, et quod primitivum est in pecoribus tuis : quidquid habueris masculini sexus, consecrabis Domino.
02O||13||13||18780	Primogenitum asini mutabis ove : quod si non redemeris, interficies. Omne autem primogenitum hominis de filiis tuis, pretio redimes.
02O||13||14||18790	Cumque interrogaverit te filius tuus cras, dicens : Quid est hoc ? respondebis ei : In manu forti eduxit nos Dominus de terra Ægypti, de domo servitutis.
02O||13||15||18800	Nam cum induratus esset Pharao, et nollet nos dimittere, occidit Dominus omne primogenitum in terra Ægypti, a primogenito hominis usque ad primogenitum jumentorum : idcirco immolo Domino omne quod aperit vulvam masculini sexus, et omnia primogenita filiorum meorum redimo.
02O||13||16||18810	Erit igitur quasi signum in manu tua, et quasi appensum quid, ob recordationem, inter oculos tuos : eo quod in manu forti eduxit nos Dominus de Ægypto.
02O||13||17||18820	Igitur cum emisisset Pharao populum, non eos duxit Deus per viam terræ Philisthiim quæ vicina est : reputans ne forte pœniteret eum, si vidisset adversum se bella consurgere, et reverteretur in Ægyptum.
02O||13||18||18830	Sed circumduxit per viam deserti, quæ est juxta mare Rubrum : et armati ascenderunt filii Israël de terra Ægypti.
02O||13||19||18840	Tulit quoque Moyses ossa Joseph secum : eo quod adjurasset filios Israël, dicens : Visitabit vos Deus ; efferte ossa mea hinc vobiscum.
02O||13||20||18850	Profectique de Socoth castrametati sunt in Etham, in extremis finibus solitudinis.
02O||13||21||18860	Dominus autem præcedebat eos ad ostendendam viam per diem in columna nubis, et per noctem in columna ignis : ut dux esset itineris utroque tempore.
02O||13||22||18870	Numquam defuit columna nubis per diem, nec columna ignis per noctem, coram populo.
02O||14||1||18880	Locutusque est autem Dominus ad Moysen, dicens :
02O||14||2||18890	Loquere filiis Israël : Reversi castrametentur e regione Phihahiroth, quæ est inter Magdalum et mare contra Beelsephon : in conspectu ejus castra ponetis super mare.
02O||14||3||18900	Dicturusque est Pharao super filiis Israël : Coarctati sunt in terra ; conclusit eos desertum.
02O||14||4||18910	Et indurabo cor ejus, ac persequetur vos : et glorificabor in Pharaone, et in omni exercitu ejus ; scientque Ægyptii quia ego sum Dominus. Feceruntque ita.
02O||14||5||18920	Et nuntiatum est regi Ægyptiorum quod fugisset populus : immutatumque est cor Pharaonis et servorum ejus super populo, et dixerunt : Quid voluimus facere ut dimitteremus Israël, ne serviret nobis ?
02O||14||6||18930	Junxit ergo currum, et omnem populum suum assumpsit secum.
02O||14||7||18940	Tulitque sexcentos currus electos, et quidquid in Ægypto curruum fuit : et duces totius exercitus.
02O||14||8||18950	Induravitque Dominus cor Pharaonis regis Ægypti, et persecutus est filios Israël : at illi egressi sunt in manu excelsa.
02O||14||9||18960	Cumque persequerentur Ægyptii vestigia præcedentium, repererunt eos in castris super mare : omnis equitatus et currus Pharaonis, et universus exercitus, erant in Phihahiroth contra Beelsephon.
02O||14||10||18970	Cumque appropinquasset Pharao, levantes filii Israël oculos, viderunt Ægyptios post se, et timuerunt valde : clamaveruntque ad Dominum,
02O||14||11||18980	et dixerunt ad Moysen : Forsitan non erant sepulchra in Ægypto, ideo tulisti nos ut moreremur in solitudine : quid hoc facere voluisti, ut educeres nos ex Ægypto ?
02O||14||12||18990	nonne iste est sermo, quem loquebamur ad te in Ægypto, dicentes : Recede a nobis, ut serviamus Ægyptiis ? multo enim melius erat servire eis, quam mori in solitudine.
02O||14||13||19000	Et ait Moyses ad populum : Nolite timere : state, et videte magnalia Domini quæ facturus est hodie : Ægyptios enim, quos nunc videtis, nequaquam ultra videbitis usque in sempiternum.
02O||14||14||19010	Dominus pugnabit pro vobis, et vos tacebitis.
02O||14||15||19020	Dixitque Dominus ad Moysen : Quid clamas ad me ? loquere filiis Israël ut proficiscantur.
02O||14||16||19030	Tu autem eleva virgam tuam, et extende manum tuam super mare, et divide illud : ut gradiantur filii Israël in medio mari per siccum.
02O||14||17||19040	Ego autem indurabo cor Ægyptiorum ut persequantur vos : et glorificabor in Pharaone, et in omni exercitu ejus, et in curribus et in equitibus illius.
02O||14||18||19050	Et scient Ægyptii quia ego sum Dominus cum glorificatus fuero in Pharaone, et in curribus atque in equitibus ejus.
02O||14||19||19060	Tollensque se angelus Dei, qui præcedebat castra Israël, abiit post eos : et cum eo pariter columna nubis, priora dimittens, post tergum
02O||14||20||19070	stetit, inter castra Ægyptiorum et castra Israël : et erat nubes tenebrosa, et illuminans noctem, ita ut ad se invicem toto noctis tempore accedere non valerent.
02O||14||21||19080	Cumque extendisset Moyses manum super mare, abstulit illud Dominus flante vento vehementi et urente tota nocte, et vertit in siccum : divisaque est aqua.
02O||14||22||19090	Et ingressi sunt filii Israël per medium sicci maris : erat enim aqua quasi murus a dextra eorum et læva.
02O||14||23||19100	Persequentesque Ægyptii ingressi sunt post eos, et omnis equitatus Pharaonis, currus ejus et equites per medium maris.
02O||14||24||19110	Jamque advenerat vigilia matutina, et ecce respiciens Dominus super castra Ægyptiorum per columnam ignis et nubis, interfecit exercitum eorum,
02O||14||25||19120	et subvertit rotas curruum, ferebanturque in profundum. Dixerunt ergo Ægyptii : Fugiamus Israëlem : Dominus enim pugnat pro eis contra nos.
02O||14||26||19130	Et ait Dominus ad Moysen : Extende manum tuam super mare, ut revertantur aquæ ad Ægyptios super currus et equites eorum.
02O||14||27||19140	Cumque extendisset Moyses manum contra mare, reversum est primo diluculo ad priorem locum : fugientibusque Ægyptiis occurrerunt aquæ, et involvit eos Dominus in mediis fluctibus.
02O||14||28||19150	Reversæque sunt aquæ, et operuerunt currus et equites cuncti exercitus Pharaonis, qui sequentes ingressi fuerant mare : nec unus quidem superfuit ex eis.
02O||14||29||19160	Filii autem Israël perrexerunt per medium sicci maris, et aquæ eis erant quasi pro muro a dextris et a sinistris :
02O||14||30||19170	liberavitque Dominus in die illa Israël de manu Ægyptiorum.
02O||14||31||19180	Et viderunt Ægyptios mortuos super littus maris, et manum magnam quam exercuerat Dominus contra eos : timuitque populus Dominum, et crediderunt Domino, et Moysi servo ejus.
02O||15||1||19190	Tunc cecinit Moyses et filii Israël carmen hoc Domino, et dixerunt : Cantemus Domino : gloriose enim magnificatus est, equum et ascensorem dejecit in mare.
02O||15||2||19200	Fortitudo mea, et laus mea Dominus, et factus est mihi in salutem : iste Deus meus, et glorificabo eum : Deus patris mei, et exaltabo eum.
02O||15||3||19210	Dominus quasi vir pugnator, Omnipotens nomen ejus,
02O||15||4||19220	currus Pharaonis et exercitum ejus projecit in mare : electi principes ejus submersi sunt in mari Rubro.
02O||15||5||19230	Abyssi operuerunt eos ; descenderunt in profundum quasi lapis.
02O||15||6||19240	Dextera tua, Domine, magnificata est in fortitudine : dextera tua, Domine, percussit inimicum.
02O||15||7||19250	Et in multitudine gloriæ tuæ deposuisti adversarios tuos : misisti iram tuam, quæ devoravit eos sicut stipulam.
02O||15||8||19260	Et in spiritu furoris tui congregatæ sunt aquæ : stetit unda fluens, congregata sunt abyssi in medio mari.
02O||15||9||19270	Dixit inimicus : Persequar et comprehendam, dividam spolia, implebitur anima mea : evaginabo gladium meum, interficiet eos manus mea.
02O||15||10||19280	Flavit spiritus tuus, et operuit eos mare : submersi sunt quasi plumbum in aquis vehementibus.
02O||15||11||19290	Quis similis tui in fortibus, Domine ? quis similis tui, magnificus in sanctitate, terribilis atque laudabilis, faciens mirabilia ?
02O||15||12||19300	Extendisti manum tuam, et devoravit eos terra.
02O||15||13||19310	Dux fuisti in misericordia tua populo quem redemisti : et portasti eum in fortitudine tua, ad habitaculum sanctum tuum.
02O||15||14||19320	Ascenderunt populi, et irati sunt : dolores obtinuerunt habitatores Philisthiim.
02O||15||15||19330	Tunc conturbati sunt principes Edom, robustos Moab obtinuit tremor : obriguerunt omnes habitatores Chanaan.
02O||15||16||19340	Irruat super eos formido et pavor, in magnitudine brachii tui : fiant immobiles quasi lapis, donec pertranseat populus tuus, Domine, donec pertranseat populus tuus iste, quem possedisti.
02O||15||17||19350	Introduces eos, et plantabis in monte hæreditatis tuæ, firmissimo habitaculo tuo quod operatus es, Domine : sanctuarium tuum, Domine, quod firmaverunt manus tuæ.
02O||15||18||19360	Dominus regnabit in æternum et ultra.
02O||15||19||19370	Ingressus est enim eques Pharao cum curribus et equitibus ejus in mare : et reduxit super eos Dominus aquas maris : filii autem Israël ambulaverunt per siccum in medio ejus.
02O||15||20||19380	Sumpsit ergo Maria prophetissa, soror Aaron, tympanum in manu sua : egressæque sunt omnes mulieres post eam cum tympanis et choris,
02O||15||21||19390	quibus præcinebat, dicens : Cantemus Domino, gloriose enim magnificatus est : equum et ascensorem ejus dejecit in mare.
02O||15||22||19400	Tulit autem Moyses Israël de mari Rubro, et egressi sunt in desertum Sur : ambulaveruntque tribus diebus per solitudinem, et non inveniebant aquam.
02O||15||23||19410	Et venerunt in Mara, nec poterant bibere aquas de Mara, eo quod essent amaræ : unde et congruum loco nomen imposuit, vocans illum Mara, id est, amaritudinem.
02O||15||24||19420	Et murmuravit populus contra Moysen, dicens : Quid bibemus ?
02O||15||25||19430	At ille clamavit ad Dominum, qui ostendit ei lignum : quod cum misisset in aquas, in dulcedinem versæ sunt : ibi constituit ei præcepta, atque judicia, et ibi tentavit eum,
02O||15||26||19440	dicens : Si audieris vocem Domini Dei tui, et quod rectum est coram eo feceris, et obedieris mandatis ejus, custodierisque omnia præcepta illius, cunctum languorem, quem posui in Ægypto, non inducam super te : ego enim Dominus sanator tuus.
02O||15||27||19450	Venerunt autem in Elim filii Israël, ubi erant duodecim fontes aquarum, et septuaginta palmæ : et castrametati sunt juxta aquas.
02O||16||1||19460	Profectique sunt de Elim, et venit omnis multitudo filiorum Israël in desertum Sin, quod est inter Elim et Sinai, quintodecimo die mensis secundi, postquam egressi sunt de terra Ægypti.
02O||16||2||19470	Et murmuravit omnis congregatio filiorum Israël contra Moysen et Aaron in solitudine.
02O||16||3||19480	Dixeruntque filii Israël ad eos : Utinam mortui essemus per manum Domini in terra Ægypti, quando sedebamus super ollas carnium, et comedebamus panem in saturitate : cur eduxistis nos in desertum istud, ut occideretis omnem multitudinem fame ?
02O||16||4||19490	Dixit autem Dominus ad Moysen : Ecce ego pluam vobis panes de cælo : egrediatur populus, et colligat quæ sufficiunt per singulos dies : ut tentem eum utrum ambulet in lege mea, an non.
02O||16||5||19500	Die autem sexto parent quod inferant : et sit duplum quam colligere solebant per singulos dies.
02O||16||6||19510	Dixeruntque Moyses et Aaron ad omnes filios Israël : Vespere scietis quod Dominus eduxerit vos de terra Ægypti,
02O||16||7||19520	et mane videbitis gloriam Domini : audivit enim murmur vestrum contra Dominum : nos vero quid sumus, quia mussitastis contra nos ?
02O||16||8||19530	Et ait Moyses : Dabit vobis Dominus vespere carnes edere, et mane panes in saturitate : eo quod audierit murmurationes vestras quibus murmurati estis contra eum : nos enim quid sumus ? nec contra nos est murmur vestrum, sed contra Dominum.
02O||16||9||19540	Dixit quoque Moyses ad Aaron : Dic universæ congregationi filiorum Israël : Accedite coram Domino : audivit enim murmur vestrum.
02O||16||10||19550	Cumque loqueretur Aaron ad omnem cœtum filiorum Israël, respexerunt ad solitudinem : et ecce gloria Domini apparuit in nube.
02O||16||11||19560	Locutus est autem Dominus ad Moysen, dicens :
02O||16||12||19570	Audivi murmurationes filiorum Israël. Loquere ad eos : Vespere comedetis carnes, et mane saturabimini panibus : scietisque quod ego sum Dominus Deus vester.
02O||16||13||19580	Factum est ergo vespere, et ascendens coturnix, cooperuit castra : mane quoque ros jacuit per circuitum castrorum.
02O||16||14||19590	Cumque operuisset superficiem terræ, apparuit in solitudine minutum, et quasi pilo tusum in similitudinem pruinæ super terram.
02O||16||15||19600	Quod cum vidissent filii Israël, dixerunt ad invicem : Manhu ? quod significat : Quid est hoc ? ignorabant enim quid esset. Quibus ait Moyses : Iste est panis quem Dominus dedit vobis ad vescendum.
02O||16||16||19610	Hic est sermo, quem præcepit Dominus : Colligat unusquisque ex eo quantum sufficit ad vescendum : gomor per singula capita, juxta numerum animarum vestrarum quæ habitant in tabernaculo sic tolletis.
02O||16||17||19620	Feceruntque ita filii Israël : et collegerunt, alius plus, alius minus.
02O||16||18||19630	Et mensi sunt ad mensuram gomor : nec qui plus collegerat, habuit amplius : nec qui minus paraverat, reperit minus : sed singuli juxta id quod edere poterant, congregaverunt.
02O||16||19||19640	Dixitque Moyses ad eos : Nullus relinquat ex eo in mane.
02O||16||20||19650	Qui non audierunt eum, sed dimiserunt quidam ex eis usque mane, et scatere cœpit vermibus, atque computruit : et iratus est contra eos Moyses.
02O||16||21||19660	Colligebant autem mane singuli, quantum sufficere poterat ad vescendum : cumque incaluisset sol, liquefiebat.
02O||16||22||19670	In die autem sexta collegerunt cibos duplices, id est, duo gomor per singulos homines : venerunt autem omnes principes multitudinis, et narraverunt Moysi.
02O||16||23||19680	Qui ait eis : Hoc est quod locutus est Dominus : Requies sabbati sanctificata est Domino cras : quodcumque operandum est, facite, et quæ coquenda sunt coquite : quidquid autem reliquum fuerit, reponite usque in mane.
02O||16||24||19690	Feceruntque ita ut præceperat Moyses, et non computruit, neque vermis inventus est in eo.
02O||16||25||19700	Dixitque Moyses : Comedite illud hodie, quia sabbatum est Domini : non invenietur hodie in agro.
02O||16||26||19710	Sex diebus colligite : in die autem septimo sabbatum est Domini, idcirco non invenietur.
02O||16||27||19720	Venitque septima dies : et egressi de populo ut colligerent, non invenerunt.
02O||16||28||19730	Dixit autem Dominus ad Moysen : Usquequo non vultis custodire mandata mea et legem meam ?
02O||16||29||19740	videte quod Dominus dederit vobis sabbatum, et propter hoc die sexta tribuit vobis cibos duplices : maneat unusquisque apud semetipsum ; nullus egrediatur de loco suo die septimo.
02O||16||30||19750	Et sabbatizavit populus die septimo.
02O||16||31||19760	Appellavitque domus Israël nomen ejus Man : quod erat quasi semen coriandri album, gustusque ejus quasi similæ cum melle.
02O||16||32||19770	Dixit autem Moyses : Iste est sermo, quem præcepit Dominus : Imple gomor ex eo, et custodiatur in futuras retro generationes : ut noverint panem, quo alui vos in solitudine, quando educti estis de terra Ægypti.
02O||16||33||19780	Dixitque Moyses ad Aaron : Sume vas unum, et mitte ibi man, quantum potest capere gomor, et repone coram Domino ad servandum in generationes vestras,
02O||16||34||19790	sicut præcepit Dominus Moysi. Posuitque illud Aaron in tabernaculo reservandum.
02O||16||35||19800	Filii autem Israël comederunt man quadraginta annis, donec venirent in terram habitabilem : hoc cibo aliti sunt, usquequo tangerent fines terræ Chanaan.
02O||16||36||19810	Gomor autem decima pars est ephi.
02O||17||1||19820	Igitur profecta omnis multitudo filiorum Israël de deserto Sin per mansiones suas, juxta sermonem Domini, castrametati sunt in Raphidim, ubi non erat aqua ad bibendum populo.
02O||17||2||19830	Qui jurgatus contra Moysen, ait : Da nobis aquam, ut bibamus. Quibus respondit Moyses : Quid jurgamini contra me ? cur tentatis Dominum ?
02O||17||3||19840	Sitivit ergo ibi populus præ aquæ penuria, et murmuravit contra Moysen, dicens : Cur fecisti nos exire de Ægypto, ut occideres nos, et liberos nostros, ac jumenta siti ?
02O||17||4||19850	Clamavit autem Moyses ad Dominum, dicens : Quid faciam populo huic ? adhuc paululum, et lapidabit me.
02O||17||5||19860	Et ait Dominus ad Moysen : Antecede populum, et sume tecum de senioribus Israël : et virgam qua percussisti fluvium, tolle in manu tua, et vade.
02O||17||6||19870	En ego stabo ibi coram te, supra petram Horeb : percutiesque petram, et exibit ex ea aqua, ut bibat populus. Fecit Moyses ita coram senioribus Israël :
02O||17||7||19880	et vocavit nomen loci illius, Tentatio, propter jurgium filiorum Israël, et quia tentaverunt Dominum, dicentes : Estne Dominus in nobis, an non ?
02O||17||8||19890	Venit autem Amalec, et pugnabat contra Israël in Raphidim.
02O||17||9||19900	Dixitque Moyses ad Josue : Elige viros : et egressus, pugna contra Amalec : cras ego stabo in vertice collis, habens virgam Dei in manu mea.
02O||17||10||19910	Fecit Josue ut locutus erat Moyses, et pugnavit contra Amalec : Moyses autem et Aaron et Hur ascenderunt super verticem collis.
02O||17||11||19920	Cumque levaret Moyses manus, vincebat Israël : sin autem paululum remisisset, superabat Amalec.
02O||17||12||19930	Manus autem Moysi erant graves : sumentes igitur lapidem, posuerunt subter eum, in quo sedit : Aaron autem et Hur sustentabant manus ejus ex utraque parte. Et factum est ut manus illius non lassarentur usque ad occasum solis.
02O||17||13||19940	Fugavitque Josue Amalec, et populum ejus in ore gladii.
02O||17||14||19950	Dixit autem Dominus ad Moysen : Scribe hoc ob monimentum in libro, et trade auribus Josue : delebo enim memoriam Amalec sub cælo.
02O||17||15||19960	Ædificavitque Moyses altare : et vocavit nomen ejus, Dominus exaltatio mea, dicens :
02O||17||16||19970	Quia manus solii Domini, et bellum Domini erit contra Amalec, a generatione in generationem.
02O||18||1||19980	Cumque audisset Jethro, sacerdos Madian, cognatus Moysi, omnia quæ fecerat Deus Moysi, et Israëli populo suo, et quod eduxisset Dominus Israël de Ægypto,
02O||18||2||19990	tulit Sephoram uxorem Moysi quam remiserat,
02O||18||3||20000	et duos filios ejus : quorum unus vocabatur Gersam, dicente patre : Advena fui in terra aliena ;
02O||18||4||20010	alter vero Eliezer : Deus enim, ait, patris mei adjutor meus, et eruit me de gladio Pharaonis.
02O||18||5||20020	Venit ergo Jethro cognatus Moysi, et filii ejus, et uxor ejus ad Moysen in desertum, ubi erat castrametatus juxta montem Dei.
02O||18||6||20030	Et mandavit Moysi, dicens : Ego Jethro cognatus tuus venio ad te, et uxor tua, et duo filii cum ea.
02O||18||7||20040	Qui egressus in occursum cognati sui, adoravit, et osculatus est eum : salutaveruntque se mutuo verbis pacificis. Cumque intrasset tabernaculum,
02O||18||8||20050	narravit Moyses cognato suo cuncta quæ fecerat Dominus Pharaoni et Ægyptiis propter Israël : universumque laborem, qui accidisset eis in itinere, et quod liberaverat eos Dominus.
02O||18||9||20060	Lætatusque est Jethro super omnibus bonis, quæ fecerat Dominus Israëli, eo quod eruisset eum de manu Ægyptiorum.
02O||18||10||20070	Et ait : Benedictus Dominus, qui liberavit vos de manu Ægyptiorum, et de manu Pharaonis ; qui eruit populum suum de manu Ægypti.
02O||18||11||20080	Nunc cognovi, quia magnus Dominus super omnes deos : eo quod superbe egerint contra illos.
02O||18||12||20090	Obtulit ergo Jethro cognatus Moysi holocausta et hostias Deo : veneruntque Aaron et omnes seniores Israël, ut comederent panem cum eo coram Deo.
02O||18||13||20100	Altera autem die sedit Moyses ut judicaret populum, qui assistebat Moysi a mane usque ad vesperam.
02O||18||14||20110	Quod cum vidisset cognatus ejus, omnia scilicet quæ agebat in populo, ait : Quid est hoc quod facis in plebe ? cur solus sedes, et omnis populus præstolatur de mane usque ad vesperam ?
02O||18||15||20120	Cui respondit Moyses : Venit ad me populus quærens sententiam Dei :
02O||18||16||20130	cumque acciderit eis aliqua disceptatio, veniunt ad me ut judicem inter eos, et ostendam præcepta Dei, et leges ejus.
02O||18||17||20140	At ille : Non bonam, inquit, rem facis.
02O||18||18||20150	Stulto labore consumeris et tu, et populus iste qui tecum est : ultra vires tuas est negotium ; solus illud non poteris sustinere.
02O||18||19||20160	Sed audi verba mea atque consilia, et erit Deus tecum. Esto tu populo in his quæ ad Deum pertinent, ut referas quæ dicuntur ad eum :
02O||18||20||20170	ostendasque populo cæremonias et ritum colendi, viamque per quam ingredi debeant, et opus quod facere debeant.
02O||18||21||20180	Provide autem de omni plebe viros potentes, et timentes Deum, in quibus sit veritas, et qui oderint avaritiam, et constitue ex eis tribunos, et centuriones, et quinquagenarios, et decanos,
02O||18||22||20190	qui judicent populum omni tempore : quidquid autem majus fuerit, referant ad te, et ipsi minora tantummodo judicent : leviusque sit tibi, partito in alios onere.
02O||18||23||20200	Si hoc feceris, implebis imperium Dei, et præcepta ejus poteris sustentare : et omnis hic populus revertetur ad loca sua cum pace.
02O||18||24||20210	Quibus auditis, Moyses fecit omnia quæ ille suggesserat.
02O||18||25||20220	Et electis viris strenuis de cuncto Israël, constituit eos principes populi, tribunos, et centuriones, et quinquagenarios, et decanos.
02O||18||26||20230	Qui judicabant plebem omni tempore : quidquid autem gravius erat, referebant ad eum, faciliora tantummodo judicantes.
02O||18||27||20240	Dimisitque cognatum suum : qui reversus abiit in terram suam.
02O||19||1||20250	Mense tertio egressionis Israël de terra Ægypti, in die hac venerunt in solitudinem Sinai.
02O||19||2||20260	Nam profecti de Raphidim, et pervenientes usque in desertum Sinai, castrametati sunt in eodem loco, ibique Israël fixit tentoria e regione montis.
02O||19||3||20270	Moyses autem ascendit ad Deum : vocavitque eum Dominus de monte, et ait : Hæc dices domui Jacob, et annuntiabis filiis Israël :
02O||19||4||20280	Vos ipsi vidistis quæ fecerim Ægyptiis, quomodo portaverim vos super alas aquilarum, et assumpserim mihi.
02O||19||5||20290	Si ergo audieritis vocem meam, et custodieritis pactum meum, eritis mihi in peculium de cunctis populis : mea est enim omnis terra :
02O||19||6||20300	et vos eritis mihi in regnum sacerdotale, et gens sancta. Hæc sunt verba quæ loqueris ad filios Israël.
02O||19||7||20310	Venit Moyses : et convocatis majoribus natu populi, exposuit omnes sermones quos mandaverat Dominus.
02O||19||8||20320	Responditque omnis populus simul : Cuncta quæ locutus est Dominus, faciemus. Cumque retulisset Moyses verba populi ad Dominum,
02O||19||9||20330	ait ei Dominus : Jam nunc veniam ad te in caligine nubis, ut audiat me populus loquentem ad te, et credat tibi in perpetuum. Nuntiavit ergo Moyses verba populi ad Dominum.
02O||19||10||20340	Qui dixit ei : Vade ad populum, et sanctifica illos hodie, et cras, laventque vestimenta sua.
02O||19||11||20350	Et sint parati in diem tertium : in die enim tertia descendet Dominus coram omni plebe super montem Sinai.
02O||19||12||20360	Constituesque terminos populo per circuitum, et dices ad eos : Cavete ne ascendatis in montem, nec tangatis fines illius : omnis qui tetigerit montem, morte morietur.
02O||19||13||20370	Manus non tanget eum, sed lapidibus opprimetur, aut confodietur jaculis : sive jumentum fuerit, sive homo, non vivet : cum cœperit clangere buccina, tunc ascendant in montem.
02O||19||14||20380	Descenditque Moyses de monte ad populum, et sanctificavit eum. Cumque lavissent vestimenta sua,
02O||19||15||20390	ait ad eos : Estote parati in diem tertium, et ne appropinquetis uxoribus vestris.
02O||19||16||20400	Jamque advenerat tertius dies, et mane inclaruerat : et ecce cœperunt audiri tonitrua, ac micare fulgura, et nubes densissima operire montem, clangorque buccinæ vehementius perstrepebat : et timuit populus qui erat in castris.
02O||19||17||20410	Cumque eduxisset eos Moyses in occursum Dei de loco castrorum, steterunt ad radices montis.
02O||19||18||20420	Totus autem mons Sinai fumabat, eo quod descendisset Dominus super eum in igne : et ascenderet fumus ex eo quasi de fornace, eratque omnis mons terribilis.
02O||19||19||20430	Et sonitus buccinæ paulatim crescebat in majus, et prolixius tendebatur : Moyses loquebatur, et Deus respondebat ei.
02O||19||20||20440	Descenditque Dominus super montem Sinai in ipso montis vertice, et vocavit Moysen in cacumen ejus. Quo cum ascendisset,
02O||19||21||20450	dixit ad eum : Descende, et contestare populum : ne forte velit transcendere terminos ad videndum Dominum, et pereat ex eis plurima multitudo.
02O||19||22||20460	Sacerdotes quoque qui accedunt ad Dominum, sanctificentur, ne percutiat eos.
02O||19||23||20470	Dixitque Moyses ad Dominum : Non poterit vulgus ascendere in montem Sinai : tu enim testificatus es, et jussisti, dicens : Pone terminos circa montem, et sanctifica illum.
02O||19||24||20480	Cui ait Dominus : Vade, descende : ascendesque tu, et Aaron tecum : sacerdotes autem et populus ne transeant terminos, nec ascendant ad Dominum, ne forte interficiat illos.
02O||19||25||20490	Descenditque Moyses ad populum, et omnia narravit eis.
02O||20||1||20500	Locutusque est Dominus cunctos sermones hos :
02O||20||2||20510	Ego sum Dominus Deus tuus, qui eduxi te de terra Ægypti, de domo servitutis.
02O||20||3||20520	Non habebis deos alienos coram me.
02O||20||4||20530	Non facies tibi sculptile, neque omnem similitudinem quæ est in cælo desuper, et quæ in terra deorsum, nec eorum quæ sunt in aquis sub terra.
02O||20||5||20540	Non adorabis ea, neque coles : ego sum Dominus Deus tuus fortis, zelotes, visitans iniquitatem patrum in filios, in tertiam et quartam generationem eorum qui oderunt me :
02O||20||6||20550	et faciens misericordiam in millia his qui diligunt me, et custodiunt præcepta mea.
02O||20||7||20560	Non assumes nomen Domini Dei tui in vanum : nec enim habebit insontem Dominus eum qui assumpserit nomen Domini Dei sui frustra.
02O||20||8||20570	Memento ut diem sabbati sanctifices.
02O||20||9||20580	Sex diebus operaberis, et facies omnia opera tua.
02O||20||10||20590	Septimo autem die sabbatum Domini Dei tui est : non facies omne opus in eo, tu, et filius tuus et filia tua, servus tuus et ancilla tua, jumentum tuum, et advena qui est intra portas tuas.
02O||20||11||20600	Sex enim diebus fecit Dominus cælum et terram, et mare, et omnia quæ in eis sunt, et requievit in die septimo : idcirco benedixit Dominus diei sabbati, et sanctificavit eum.
02O||20||12||20610	Honora patrem tuum et matrem tuam, ut sis longævus super terram, quam Dominus Deus tuus dabit tibi.
02O||20||13||20620	Non occides.
02O||20||14||20630	Non mœchaberis.
02O||20||15||20640	Non furtum facies.
02O||20||16||20650	Non loqueris contra proximum tuum falsum testimonium.
02O||20||17||20660	Non concupisces domum proximi tui, nec desiderabis uxorem ejus, non servum, non ancillam, non bovem, non asinum, nec omnia quæ illius sunt.
02O||20||18||20670	Cunctus autem populus videbat voces et lampades, et sonitum buccinæ, montemque fumantem : et perterriti ac pavore concussi, steterunt procul,
02O||20||19||20680	dicentes Moysi : Loquere tu nobis, et audiemus : non loquatur nobis Dominus, ne forte moriamur.
02O||20||20||20690	Et ait Moyses ad populum : Nolite timere : ut enim probaret vos venit Deus, et ut terror illius esset in vobis, et non peccaretis.
02O||20||21||20700	Stetitque populus de longe. Moyses autem accessit ad caliginem in qua erat Deus.
02O||20||22||20710	Dixit præterea Dominus ad Moysen : Hæc dices filiis Israël : Vos vidistis quod de cælo locutus sim vobis.
02O||20||23||20720	Non facietis deos argenteos, nec deos aureos facietis vobis.
02O||20||24||20730	Altare de terra facietis mihi, et offeretis super eo holocausta et pacifica vestra, oves vestras et boves in omni loco in quo memoria fuerit nominis mei : veniam ad te, et benedicam tibi.
02O||20||25||20740	Quod si altare lapideum feceris mihi, non ædificabis illud de sectis lapidibus : si enim levaveris cultrum super eo, polluetur.
02O||20||26||20750	Non ascendes per gradus ad altare meum, ne reveletur turpitudo tua.
02O||21||1||20760	Hæc sunt judicia quæ propones eis.
02O||21||2||20770	Si emeris servum hebræum, sex annis serviet tibi : in septimo egredietur liber gratis.
02O||21||3||20780	Cum quali veste intraverit, cum tali exeat : si habens uxorem, et uxor egredietur simul.
02O||21||4||20790	Sin autem dominus dederit illi uxorem, et pepererit filios et filias : mulier et liberi ejus erunt domini sui, ipse vero exibit cum vestitu suo.
02O||21||5||20800	Quod si dixerit servus : Diligo dominum meum et uxorem ac liberos ; non egrediar liber :
02O||21||6||20810	offeret eum dominus diis, et applicabitur ad ostium et postes, perforabitque aurem ejus subula : et erit ei servus in sæculum.
02O||21||7||20820	Si quis vendiderit filiam suam in famulam, non egredietur sicut ancillæ exire consueverunt.
02O||21||8||20830	Si displicuerit oculis domini sui cui tradita fuerat, dimittet eam : populo autem alieno vendendi non habebit potestatem, si spreverit eam.
02O||21||9||20840	Sin autem filio suo desponderit eam, juxta morem filiarum faciet illi.
02O||21||10||20850	Quod si alteram ei acceperit, providebit puellæ nuptias, et vestimenta, et pretium pudicitiæ non negabit.
02O||21||11||20860	Si tria ista non fecerit, egredietur gratis absque pecunia.
02O||21||12||20870	Qui percusserit hominem volens occidere, morte moriatur.
02O||21||13||20880	Qui autem non est insidiatus, sed Deus illum tradidit in manus ejus, constituam tibi locum in quem fugere debeat.
02O||21||14||20890	Si quis per industriam occiderit proximum suum, et per insidias : ab altari meo evelles eum, ut moriatur.
02O||21||15||20900	Qui percusserit patrem suum aut matrem, morte moriatur.
02O||21||16||20910	Qui furatus fuerit hominem, et vendiderit eum, convictus noxæ, morte moriatur.
02O||21||17||20920	Qui maledixerit patri suo, vel matri, morte moriatur.
02O||21||18||20930	Si rixati fuerint viri, et percusserit alter proximum suum lapide vel pugno, et ille mortuus non fuerit, sed jacuerit in lectulo :
02O||21||19||20940	si surrexerit, et ambulaverit foris super baculum suum, innocens erit qui percusserit, ita tamen ut operas ejus et impensas in medicos restituat.
02O||21||20||20950	Qui percusserit servum suum, vel ancillam virga, et mortui fuerint in manibus ejus, criminis reus erit.
02O||21||21||20960	Sin autem uno die vel duobus supervixerit, non subjacebit pœnæ, quia pecunia illius est.
02O||21||22||20970	Si rixati fuerint viri, et percusserit quis mulierem prægnantem, et abortivum quidem fecerit, sed ipsa vixerit : subjacebit damno quantum maritus mulieris expetierit, et arbitri judicaverint.
02O||21||23||20980	Sin autem mors ejus fuerit subsecuta, reddet animam pro anima,
02O||21||24||20990	oculum pro oculo, dentem pro dente, manum pro manu, pedem pro pede,
02O||21||25||21000	adustionem pro adustione, vulnus pro vulnere, livorem pro livore.
02O||21||26||21010	Si percusserit quispiam oculum servi sui aut ancillæ, et luscos eos fecerit, dimittet eos liberos pro oculo quem eruit.
02O||21||27||21020	Dentem quoque si excusserit servo vel ancillæ suæ, similiter dimittet eos liberos.
02O||21||28||21030	Si bos cornu percusserit virum aut mulierem, et mortui fuerint, lapidibus obruetur : et non comedentur carnes ejus, dominus quoque bovis innocens erit.
02O||21||29||21040	Quod si bos cornupeta fuerit ab heri et nudiustertius, et contestati sunt dominum ejus, nec recluserit eum, occideritque virum aut mulierem : et bos lapidibus obruetur, et dominum ejus occident.
02O||21||30||21050	Quod si pretium fuerit ei impositum, dabit pro anima sua quidquid fuerit postulatus.
02O||21||31||21060	Filium quoque et filiam si cornu percusserit, simili sententiæ subjacebit.
02O||21||32||21070	Si servum ancillamque invaserit, triginta siclos argenti domino dabit, bos vero lapidibus opprimetur.
02O||21||33||21080	Si quis aperuerit cisternam, et foderit, et non operuerit eam, cecideritque bos aut asinus in eam,
02O||21||34||21090	reddet dominus cisternæ pretium jumentorum : quod autem mortuum est, ipsius erit.
02O||21||35||21100	Si bos alienus bovem alterius vulneraverit, et ille mortuus fuerit : vendent bovem vivum, et divident pretium, cadaver autem mortui inter se dispertient.
02O||21||36||21110	Sin autem sciebat quod bos cornupeta esset ab heri et nudiustertius, et non custodivit eum dominus suus : reddet bovem pro bove, et cadaver integrum accipiet.
02O||22||1||21120	Si quis furatus fuerit bovem aut ovem, et occiderit vel vendiderit : quinque boves pro uno bove restituet, et quatuor oves pro una ove.
02O||22||2||21130	Si effringens fur domum sive suffodiens fuerit inventus, et accepto vulnere mortuus fuerit, percussor non erit reus sanguinis.
02O||22||3||21140	Quod si orto sole hoc fecerit, homicidium perpetravit, et ipse morietur. Si non habuerit quod pro furto reddat, ipse venundabitur.
02O||22||4||21150	Si inventum fuerit apud eum quod furatus est, vivens : sive bos, sive asinus, sive ovis, duplum restituet.
02O||22||5||21160	Si læserit quispiam agrum vel vineam, et dimiserit jumentum suum ut depascatur aliena : quidquid optimum habuerit in agro suo, vel in vinea, pro damni æstimatione restituet.
02O||22||6||21170	Si egressus ignis invenerit spinas, et comprehenderit acervos frugum, sive stantes segetes in agris, reddet damnum qui ignem succenderit.
02O||22||7||21180	Si quis commendaverit amico pecuniam aut vas in custodiam, et ab eo, qui susceperat, furto ablata fuerint : si invenitur fur, duplum reddet :
02O||22||8||21190	si latet fur, dominus domus applicabitur ad deos, et jurabit quod non extenderit manum in rem proximi sui,
02O||22||9||21200	ad perpetrandam fraudem, tam in bove quam in asino, et ove ac vestimento, et quidquid damnum inferre potest : ad deos utriusque causa perveniet, et si illi judicaverit, duplum restituet proximo suo.
02O||22||10||21210	Si quis commendaverit proximo suo asinum, bovem, ovem, et omne jumentum ad custodiam, et mortuum fuerit, aut debilitatum, vel captum ab hostibus, nullusque hoc viderit :
02O||22||11||21220	jusjurandum erit in medio, quod non extenderit manum ad rem proximi sui : suscipietque dominus juramentum, et ille reddere non cogetur.
02O||22||12||21230	Quod si furto ablatum fuerit, restituet damnum domino ;
02O||22||13||21240	si comestum a bestia, deferat ad eum quod occisum est, et non restituet.
02O||22||14||21250	Qui a proximo suo quidquam horum mutuo postulaverit, et debilitatum aut mortuum fuerit domino non præsente, reddere compelletur.
02O||22||15||21260	Quod si impræsentiarum dominus fuerit, non restituet, maxime si conductum venerat pro mercede operis sui.
02O||22||16||21270	Si seduxerit quis virginem necdum desponsatam, dormieritque cum ea : dotabit eam, et habebit eam uxorem.
02O||22||17||21280	Si pater virginis dare noluerit, reddet pecuniam juxta modum dotis, quam virgines accipere consueverunt.
02O||22||18||21290	Maleficos non patieris vivere.
02O||22||19||21300	Qui coierit cum jumento, morte moriatur.
02O||22||20||21310	Qui immolat diis, occidetur, præterquam Domino soli.
02O||22||21||21320	Advenam non contristabis, neque affliges eum : advenæ enim et ipsi fuistis in terra Ægypti.
02O||22||22||21330	Viduæ et pupillo non nocebitis.
02O||22||23||21340	Si læseritis eos, vociferabuntur ad me, et ego audiam clamorem eorum :
02O||22||24||21350	et indignabitur furor meus, percutiamque vos gladio, et erunt uxores vestræ viduæ, et filii vestri pupilli.
02O||22||25||21360	Si pecuniam mutuam dederis populo meo pauperi qui habitat tecum, non urgebis eum quasi exactor, nec usuris opprimes.
02O||22||26||21370	Si pignus a proximo tuo acceperis vestimentum, ante solis occasum reddes ei.
02O||22||27||21380	Ipsum enim est solum, quo operitur, indumentum carnis ejus, nec habet aliud in quo dormiat : si clamaverit ad me, exaudiam eum, quia misericors sum.
02O||22||28||21390	Diis non detrahes, et principi populi tui non maledices.
02O||22||29||21400	Decimas tuas et primitias tuas non tardabis reddere : primogenitum filiorum tuorum dabis mihi.
02O||22||30||21410	De bobus quoque, et ovibus similiter facies : septem diebus sit cum matre sua, die octava reddes illum mihi.
02O||22||31||21420	Viri sancti eritis mihi : carnem, quæ a bestiis fuerit prægustata, non comedetis, sed projicietis canibus.
02O||23||1||21430	Non suscipies vocem mendacii, nec junges manum tuam ut pro impio dicas falsum testimonium.
02O||23||2||21440	Non sequeris turbam ad faciendum malum : nec in judicio, plurimorum acquiesces sententiæ, ut a vero devies.
02O||23||3||21450	Pauperis quoque non misereberis in judicio.
02O||23||4||21460	Si occurreris bovi inimici tui, aut asino erranti, reduc ad eum.
02O||23||5||21470	Si videris asinum odientis te jacere sub onere, non pertransibis, sed sublevabis cum eo.
02O||23||6||21480	Non declinabis in judicium pauperis.
02O||23||7||21490	Mendacium fugies. Insontem et justum non occides : quia aversor impium.
02O||23||8||21500	Nec accipies munera, quæ etiam excæcant prudentes, et subvertunt verba justorum.
02O||23||9||21510	Peregrino molestus non eris. Scitis enim advenarum animas : quia et ipsi peregrini fuistis in terra Ægypti.
02O||23||10||21520	Sex annis seminabis terram tuam, et congregabis fruges ejus :
02O||23||11||21530	anno autem septimo dimittes eam, et requiescere facies, ut comedant pauperes populi tui : et quidquid reliquum fuerit, edant bestiæ agri : ita facies in vinea et in oliveto tuo.
02O||23||12||21540	Sex diebus operaberis : septimo die cessabis, ut requiescat bos et asinus tuus, et refrigeretur filius ancillæ tuæ, et advena.
02O||23||13||21550	Omnia quæ dixi vobis, custodite. Et per nomen externorum deorum non jurabitis, neque audietur ex ore vestro.
02O||23||14||21560	Tribus vicibus per singulos annos mihi festa celebrabitis.
02O||23||15||21570	Solemnitatem azymorum custodies. Septem diebus comedes azyma, sicut præcepi tibi, tempore mensis novorum, quando egressus es de Ægypto : non apparebis in conspectu meo vacuus.
02O||23||16||21580	Et solemnitatem messis primitivorum operis tui, quæcumque seminaveris in agro : solemnitatem quoque in exitu anni, quando congregaveris omnes fruges tuas de agro.
02O||23||17||21590	Ter in anno apparebit omne masculinum tuum coram Domino Deo tuo.
02O||23||18||21600	Non immolabis super fermento sanguinem victimæ meæ, nec remanebit adeps solemnitatis meæ usque mane.
02O||23||19||21610	Primitias frugum terræ tuæ deferes in domum Domini Dei tui. Non coques hædum in lacte matris suæ.
02O||23||20||21620	Ecce ego mittam angelum meum, qui præcedat te, et custodiat in via, et introducat in locum quem paravi.
02O||23||21||21630	Observa eum, et audi vocem ejus, nec contemnendum putes : quia non dimittet cum peccaveris, et est nomen meum in illo.
02O||23||22||21640	Quod si audieris vocem ejus, et feceris omnia quæ loquor, inimicus ero inimicis tuis, et affligam affligentes te.
02O||23||23||21650	Præcedetque te angelus meus, et introducet te ad Amorrhæum, et Hethæum, et Pherezæum, Chananæumque, et Hevæum, et Jebusæum, quos ego conteram.
02O||23||24||21660	Non adorabis deos eorum, nec coles eos : non facies opera eorum, sed destrues eos, et confringes statuas eorum.
02O||23||25||21670	Servietisque Domino Deo vestro, ut benedicam panibus tuis et aquis, et auferam infirmitatem de medio tui.
02O||23||26||21680	Non erit infœcunda, nec sterilis in terra tua : numerum dierum tuorum implebo.
02O||23||27||21690	Terrorem meum mittam in præcursum tuum, et occidam omnem populum, ad quem ingredieris : cunctorumque inimicorum tuorum coram te terga vertam :
02O||23||28||21700	emittens crabrones prius, qui fugabunt Hevæum, et Chananæum, et Hethæum, antequam introëas.
02O||23||29||21710	Non ejiciam eos a facie tua anno uno : ne terra in solitudinem redigatur, et crescant contra te bestiæ.
02O||23||30||21720	Paulatim expellam eos de conspectu tuo, donec augearis, et possideas terram.
02O||23||31||21730	Ponam autem terminos tuos a mari Rubro usque ad mare Palæstinorum, et a deserto usque ad fluvium : tradam in manibus vestris habitatores terræ, et ejiciam eos de conspectu vestro.
02O||23||32||21740	Non inibis cum eis fœdus, nec cum diis eorum.
02O||23||33||21750	Non habitent in terra tua, ne forte peccare te faciant in me, si servieris diis eorum : quod tibi certe erit in scandalum.
02O||24||1||21760	Moysi quoque dixit : Ascende ad Dominum tu, et Aaron, Nadab et Abiu, et septuaginta senes ex Israël, et adorabitis procul.
02O||24||2||21770	Solusque Moyses ascendet ad Dominum, et illi non appropinquabunt : nec populus ascendet cum eo.
02O||24||3||21780	Venit ergo Moyses et narravit plebi omnia verba Domini, atque judicia : responditque omnis populus una voce : Omnia verba Domini, quæ locutus est, faciemus.
02O||24||4||21790	Scripsit autem Moyses universos sermones Domini : et mane consurgens, ædificavit altare ad radices montis, et duodecim titulos per duodecim tribus Israël.
02O||24||5||21800	Misitque juvenes de filiis Israël, et obtulerunt holocausta, immolaveruntque victimas pacificas Domino, vitulos.
02O||24||6||21810	Tulit itaque Moyses dimidiam partem sanguinis, et misit in crateras : partem autem residuam fudit super altare.
02O||24||7||21820	Assumensque volumen fœderis, legit audiente populo : qui dixerunt : Omnia quæ locutus est Dominus, faciemus, et erimus obedientes.
02O||24||8||21830	Ille vero sumptum sanguinem respersit in populum, et ait : Hic est sanguis fœderis quod pepigit Dominus vobiscum super cunctis sermonibus his.
02O||24||9||21840	Ascenderuntque Moyses et Aaron, Nadab et Abiu, et septuaginta de senioribus Israël :
02O||24||10||21850	et viderunt Deum Israël : et sub pedibus ejus quasi opus lapidis sapphirini, et quasi cælum, cum serenum est.
02O||24||11||21860	Nec super eos qui procul recesserant de filiis Israël, misit manum suam, videruntque Deum, et comederunt, ac biberunt.
02O||24||12||21870	Dixit autem Dominus ad Moysen : Ascende ad me in montem, et esto ibi : daboque tibi tabulas lapideas, et legem, ac mandata quæ scripsi : ut doceas eos.
02O||24||13||21880	Surrexerunt Moyses et Josue minister ejus : ascendensque Moyses in montem Dei,
02O||24||14||21890	senioribus ait : Expectate hic donec revertamur ad vos. Habetis Aaron et Hur vobiscum : si quid natum fuerit quæstionis, referetis ad eos.
02O||24||15||21900	Cumque ascendisset Moyses, operuit nubes montem,
02O||24||16||21910	et habitavit gloria Domini super Sinai, tegens illum nube sex diebus : septimo autem die vocavit eum de medio caliginis.
02O||24||17||21920	Erat autem species gloriæ Domini quasi ignis ardens super verticem montis in conspectu filiorum Israël.
02O||24||18||21930	Ingressusque Moyses medium nebulæ, ascendit in montem : et fuit ibi quadraginta diebus, et quadraginta noctibus.
02O||25||1||21940	Locutusque est Dominus ad Moysen, dicens :
02O||25||2||21950	Loquere filiis Israël, ut tollant mihi primitias : ab omni homine qui offeret ultroneus, accipietis eas.
02O||25||3||21960	Hæc sunt autem quæ accipere debeatis : aurum, et argentum, et æs,
02O||25||4||21970	hyacinthum et purpuram, coccumque bis tinctum, et byssum, pilos caprarum,
02O||25||5||21980	et pelles arietum rubricatas, pellesque janthinas, et ligna setim :
02O||25||6||21990	oleum ad luminaria concinnanda : aromata in unguentum, et thymiamata boni odoris :
02O||25||7||22000	lapides onychinos, et gemmas ad ornandum ephod, ac rationale.
02O||25||8||22010	Facientque mihi sanctuarium, et habitabo in medio eorum :
02O||25||9||22020	juxta omnem similitudinem tabernaculi quod ostendam tibi, et omnium vasorum in cultum ejus. Sicque facietis illud :
02O||25||10||22030	arcam de lignis setim compingite, cujus longitudo habeat duos et semis cubitos : latitudo, cubitum et dimidium : altitudo, cubitum similiter ac semissem.
02O||25||11||22040	Et deaurabis eam auro mundissimo intus et foris : faciesque supra, coronam auream per circuitum :
02O||25||12||22050	et quatuor circulos aureos, quos pones per quatuor arcæ angulos : duo circuli sint in latere uno, et duo in altero.
02O||25||13||22060	Facies quoque vectes de lignis setim, et operies eos auro.
02O||25||14||22070	Inducesque per circulos qui sunt in arcæ lateribus, ut portetur in eis :
02O||25||15||22080	qui semper erunt in circulis, nec umquam extrahentur ab eis.
02O||25||16||22090	Ponesque in arca testificationem quam dabo tibi.
02O||25||17||22100	Facies et propitiatorium de auro mundissimo : duos cubitos et dimidium tenebit longitudo ejus, et cubitum ac semissem latitudo.
02O||25||18||22110	Duos quoque cherubim aureos et productiles facies, ex utraque parte oraculi.
02O||25||19||22120	Cherub unus sit in latere uno, et alter in altero.
02O||25||20||22130	Utrumque latus propitiatorii tegant expandentes alas, et operientes oraculum, respiciantque se mutuo versis vultibus in propitiatorium quo operienda est arca,
02O||25||21||22140	in qua pones testimonium quod dabo tibi.
02O||25||22||22150	Inde præcipiam, et loquar ad te supra propitiatorium, ac de medio duorum cherubim, qui erunt super arcam testimonii, cuncta quæ mandabo per te filiis Israël.
02O||25||23||22160	Facies et mensam de lignis setim, habentem duos cubitos longitudinis, et in latitudine cubitum, et in altitudine cubitum et semissem.
02O||25||24||22170	Et inaurabis eam auro purissimo : faciesque illi labium aureum per circuitum,
02O||25||25||22180	et ipsi labio coronam interrasilem altam quatuor digitis : et super illam, alteram coronam aureolam.
02O||25||26||22190	Quatuor quoque circulos aureos præparabis, et pones eis in quatuor angulis ejusdem mensæ per singulos pedes.
02O||25||27||22200	Subter coronam erunt circuli aurei, ut mittantur vectes per eos, et possit mensa portari.
02O||25||28||22210	Ipsos quoque vectes facies de lignis setim, et circumdabis auro ad subvehendam mensam.
02O||25||29||22220	Parabis et acetabula, ac phialas, thuribula, et cyathos, in quibus offerenda sunt libamina, ex auro purissimo.
02O||25||30||22230	Et pones super mensam panes propositionis in conspectu meo semper.
02O||25||31||22240	Facies et candelabrum ductile de auro mundissimo, hastile ejus, et calamos, scyphos, et sphærulas, ac lilia ex ipso procedentia.
02O||25||32||22250	Sex calami egredientur de lateribus, tres ex uno latere, et tres ex altero.
02O||25||33||22260	Tres scyphi quasi in nucis modum per calamos singulos, sphærulaque simul, et lilium : et tres similiter scyphi instar nucis in calamo altero, sphærulaque simul et lilium. Hoc erit opus sex calamorum, qui producendi sunt de hastili :
02O||25||34||22270	in ipso autem candelabro erunt quatuor scyphi in nucis modum, sphærulæque per singulos, et lilia.
02O||25||35||22280	Sphærulæ sub duobus calamis per tria loca, qui simul sex fiunt procedentes de hastili uno.
02O||25||36||22290	Et sphærulæ igitur et calami ex ipso erunt, universa ductilia de auro purissimo.
02O||25||37||22300	Facies et lucernas septem, et pones eas super candelabrum, ut luceant ex adverso.
02O||25||38||22310	Emunctoria quoque, et ubi quæ emuncta sunt extinguantur, fiant de auro purissimo.
02O||25||39||22320	Omne pondus candelabri cum universis vasis suis habebit talentum auri purissimi.
02O||25||40||22330	Inspice, et fac secundum exemplar quod tibi in monte monstratum est.
02O||26||1||22340	Tabernaculum vero ita facies : decem cortinas de bysso retorta, et hyacintho, ac purpura, coccoque bis tincto, variatas opere plumario facies.
02O||26||2||22350	Longitudo cortinæ unius habebit viginti octo cubitos : latitudo, quatuor cubitorum erit. Unius mensuræ fient universa tentoria.
02O||26||3||22360	Quinque cortinæ sibi jungentur mutuo, et aliæ quinque nexu simili cohærebunt.
02O||26||4||22370	Ansulas hyacinthinas in lateribus ac summitatibus facies cortinarum, ut possint invicem copulari.
02O||26||5||22380	Quinquagenas ansulas cortina habebit in utraque parte, ita insertas ut ansa contra ansam veniat, et altera alteri possit aptari.
02O||26||6||22390	Facies et quinquaginta circulos aureos quibus cortinarum vela jungenda sunt, ut unum tabernaculum fiat.
02O||26||7||22400	Facies et saga cilicina undecim, ad operiendum tectum tabernaculi.
02O||26||8||22410	Longitudo sagi unius habebit triginta cubitos, et latitudo, quatuor : æqua erit mensura sagorum omnium.
02O||26||9||22420	E quibus quinque junges seorsum, et sex sibi mutuo copulabis, ita ut sextum sagum in fronte tecti duplices.
02O||26||10||22430	Facies et quinquaginta ansas in ora sagi unius, ut conjungi cum altero queat, et quinquaginta ansas in ora sagi alterius, ut cum altero copuletur.
02O||26||11||22440	Facies et quinquaginta fibulas æneas quibus jungantur ansæ, ut unum ex omnibus operimentum fiat.
02O||26||12||22450	Quod autem superfuerit in sagis quæ parantur tecto, id est unum sagum quod amplius est, ex medietate ejus operies posteriora tabernaculi.
02O||26||13||22460	Et cubitus ex una parte pendebit, et alter ex altera qui plus est in sagorum longitudine, utrumque latus tabernaculi protegens.
02O||26||14||22470	Facies et operimentum aliud tecto de pellibus arietum rubricatis : et super hoc rursum aliud operimentum de janthinis pellibus.
02O||26||15||22480	Facies et tabulas stantes tabernaculi de lignis setim,
02O||26||16||22490	quæ singulæ denos cubitos in longitudine habeant, et in latitudine singulos ac semissem.
02O||26||17||22500	In lateribus tabulæ, duæ incastraturæ fient, quibus tabula alteri tabulæ connectatur : atque in hunc modum cunctæ tabulæ parabuntur.
02O||26||18||22510	Quarum viginti erunt in latere meridiano quod vergit ad austrum.
02O||26||19||22520	Quibus quadraginta bases argenteas fundes, ut binæ bases singulis tabulis per duos angulos subjiciantur.
02O||26||20||22530	In latere quoque secundo tabernaculi quod vergit ad aquilonem, viginti tabulæ erunt,
02O||26||21||22540	quadraginta habentes bases argenteas, binæ bases singulis tabulis supponentur.
02O||26||22||22550	Ad occidentalem vero plagam tabernaculi facies sex tabulas,
02O||26||23||22560	et rursum alias duas quæ in angulis erigantur post tergum tabernaculi.
02O||26||24||22570	Eruntque conjunctæ a deorsum usque sursum, et una omnes compago retinebit. Duabus quoque tabulis quæ in angulis ponendæ sunt, similis junctura servabitur.
02O||26||25||22580	Et erunt simul tabulæ octo, bases earum argenteæ sedecim, duabus basibus per unam tabulam supputatis.
02O||26||26||22590	Facies et vectes de lignis setim quinque ad continendas tabulas in uno latere tabernaculi,
02O||26||27||22600	et quinque alios in altero, et ejusdem numeri ad occidentalem plagam :
02O||26||28||22610	qui mittentur per medias tabulas a summo usque ad summum.
02O||26||29||22620	Ipsas quoque tabulas deaurabis, et fundes in eis annulos aureos per quos vectes tabulata contineant : quos operies laminis aureis.
02O||26||30||22630	Et eriges tabernaculum juxta exemplar quod tibi in monte monstratum est.
02O||26||31||22640	Facies et velum de hyacintho, et purpura, coccoque bis tincto, et bysso retorta, opere plumario et pulchra varietate contextum :
02O||26||32||22650	quod appendes ante quatuor columnas de lignis setim, quæ ipsæ quidem deauratæ erunt, et habebunt capita aurea, sed bases argenteas.
02O||26||33||22660	Inseretur autem velum per circulos, intra quod pones arcam testimonii, quo et sanctuarium, et sanctuarii sanctuaria dividentur.
02O||26||34||22670	Pones et propitiatorium super arcam testimonii in Sancto sanctorum,
02O||26||35||22680	mensamque extra velum, et contra mensam candelabrum in latere tabernaculi meridiano : mensa enim stabit in parte aquilonis.
02O||26||36||22690	Facies et tentorium in introitu tabernaculi de hyacintho, et purpura, coccoque bis tincto, et bysso retorta, opere plumarii.
02O||26||37||22700	Et quinque columnas deaurabis lignorum setim, ante quas ducetur tentorium : quarum erunt capita aurea, et bases æneæ.
02O||27||1||22710	Facies et altare de lignis setim, quod habebit quinque cubitus in longitudine, et totidem in latitudine, id est, quadrum, et tres cubitos in altitudine.
02O||27||2||22720	Cornua autem per quatuor angulos ex ipso erunt : et operies illud ære.
02O||27||3||22730	Faciesque in usus ejus lebetes ad suscipiendos cineres, et forcipes atque fuscinulas, et ignium receptacula ; omnia vasa ex ære fabricabis.
02O||27||4||22740	Craticulamque in modum retis æneam : per cujus quatuor angulos erunt quatuor annuli ænei.
02O||27||5||22750	Quos pones subter arulam altaris : eritque craticula usque ad altaris medium.
02O||27||6||22760	Facies et vectes altaris de lignis setim duos, quos operies laminis æneis :
02O||27||7||22770	et induces per circulos, eruntque ex utroque latere altaris ad portandum.
02O||27||8||22780	Non solidum, sed inane et cavum intrinsecus facies illud, sicut tibi in monte monstratum est.
02O||27||9||22790	Facies et atrium tabernaculi, in cujus australi plaga contra meridiem erunt tentoria de bysso retorta : centum cubitos unum latus tenebit in longitudine.
02O||27||10||22800	Et columnas viginti cum basibus totidem æneis, quæ capita cum cælaturis suis habebunt argentea.
02O||27||11||22810	Similiter et in latere aquilonis per longum erunt tentoria centum cubitorum, columnæ viginti, et bases æneæ ejusdem numeri, et capita earum cum cælaturis suis argentea.
02O||27||12||22820	In latitudine vero atrii, quod respicit ad occidentem, erunt tentoria per quinquaginta cubitos, et columnæ decem, basesque totidem.
02O||27||13||22830	In ea quoque atrii latitudine, quæ respicit ad orientem, quinquaginta cubiti erunt.
02O||27||14||22840	In quibus quindecim cubitorum tentoria lateri uno deputabuntur, columnæque tres et bases totidem :
02O||27||15||22850	et in latere altero erunt tentoria cubitos obtinentia quindecim, columnæ tres, et bases totidem.
02O||27||16||22860	In introitu vero atrii fiet tentorium cubitorum viginti ex hyacintho et purpura, coccoque bis tincto, et bysso retorta, opere plumarii : columnas habebit quatuor, cum basibus totidem.
02O||27||17||22870	Omnes columnæ atrii per circuitum vestitæ erunt argenteis laminis, capitibus argenteis, et basibus æneis.
02O||27||18||22880	In longitudine occupabit atrium cubitos centum, in latitudine quinquaginta, altitudo quinque cubitorum erit : fietque de bysso retorta, et habebit bases æneas.
02O||27||19||22890	Cuncta vasa tabernaculi in omnes usus et cæremonias, tam paxillos ejus quam atrii, ex ære facies.
02O||27||20||22900	Præcipe filiis Israël ut afferant tibi oleum de arboribus olivarum purissimum, piloque contusum, ut ardeat lucerna semper
02O||27||21||22910	in tabernaculo testimonii, extra velum quod oppansum est testimonio. Et collocabunt eam Aaron et filii ejus, ut usque mane luceat coram Domino. Perpetuus erit cultus per successiones eorum a filiis Israël.
02O||28||1||22920	Applica quoque ad te Aaron fratrem tuum cum filiis suis de medio filiorum Israël, ut sacerdotio fungantur mihi : Aaron, Nadab, et Abiu, Eleazar, et Ithamar.
02O||28||2||22930	Faciesque vestem sanctam Aaron fratri tuo in gloriam et decorem.
02O||28||3||22940	Et loqueris cunctis sapientibus corde quos replevi spiritu prudentiæ, ut faciant vestes Aaron, in quibus sanctificatus ministret mihi.
02O||28||4||22950	Hæc autem erunt vestimenta quæ faciet : rationale et superhumerale, tunicam et lineam strictam, cidarim et balteum. Facient vestimenta sancta fratri tuo Aaron et filiis ejus, ut sacerdotio fungantur mihi.
02O||28||5||22960	Accipientque aurum, et hyacinthum, et purpuram, coccumque bis tinctum, et byssum.
02O||28||6||22970	Facient autem superhumerale de auro et hyacintho et purpura, coccoque bis tincto, et bysso retorta, opere polymito.
02O||28||7||22980	Duas oras junctas habebit in utroque latere summitatum, ut in unum redeant.
02O||28||8||22990	Ipsa quoque textura et cuncta operis varietas erit ex auro et hyacintho, et purpura, coccoque bis tincto, et bysso retorta.
02O||28||9||23000	Sumesque duos lapides onychinos, et sculpes in eis nomina filiorum Israël :
02O||28||10||23010	sex nomina in lapide uno, et sex reliqua in altero, juxta ordinem nativitatis eorum.
02O||28||11||23020	Opere sculptoris et cælatura gemmarii, sculpes eos nominibus filiorum Israël, inclusos auro atque circumdatos :
02O||28||12||23030	et pones in utroque latere superhumeralis, memoriale filiis Israël. Portabitque Aaron nomina eorum coram Domino super utrumque humerum, ob recordationem.
02O||28||13||23040	Facies et uncinos ex auro,
02O||28||14||23050	et duas catenulas ex auro purissimo sibi invicem cohærentes, quas inseres uncinis.
02O||28||15||23060	Rationale quoque judicii facies opere polymito juxta texturam superhumeralis, ex auro, hyacintho, et purpura, coccoque bis tincto, et bysso retorta.
02O||28||16||23070	Quadrangulum erit et duplex : mensuram palmi habebit tam in longitudine quam in latitudine.
02O||28||17||23080	Ponesque in eo quatuor ordines lapidum : in primo versu erit lapis sardius, et topazius, et smaragdus :
02O||28||18||23090	in secundo carbunculus, sapphirus, et jaspis :
02O||28||19||23100	in tertio ligurius, achates, et amethystus :
02O||28||20||23110	in quarto chrysolithus, onychinus, et beryllus. Inclusi auro erunt per ordines suos.
02O||28||21||23120	Habebuntque nomina filiorum Israël : duodecim nominibus cælabuntur, singuli lapides nominibus singulorum per duodecim tribus.
02O||28||22||23130	Facies in rationali catenas sibi invicem cohærentes ex auro purissimo,
02O||28||23||23140	et duos annulos aureos, quos pones in utraque rationalis summitate :
02O||28||24||23150	catenasque aureas junges annulis, qui sunt in marginibus ejus,
02O||28||25||23160	et ipsarum catenarum extrema duobus copulabis uncinis in utroque latere superhumeralis quod rationale respicit.
02O||28||26||23170	Facies et duos annulos aureos, quos pones in summitatibus rationalis, in oris, quæ e regione sunt superhumeralis, et posteriora ejus aspiciunt.
02O||28||27||23180	Necnon et alios duos annulos aureos, qui ponendi sunt in utroque latere superhumeralis deorsum, quod respicit contra faciem juncturæ inferioris, ut aptari possit cum superhumerali,
02O||28||28||23190	et stringatur rationale annulis suis cum annulis superhumeralis vitta hyacinthina, ut maneat junctura fabrefacta, et a se invicem rationale et superhumerale nequeant separari.
02O||28||29||23200	Portabitque Aaron nomina filiorum Israël in rationali judicii super pectus suum, quando ingredietur Sanctuarium, memoriale coram Domino in æternum.
02O||28||30||23210	Pones autem in rationali judicii Doctrinam et Veritatem, quæ erunt in pectore Aaron, quando ingredietur coram Domino : et gestabit judicium filiorum Israël in pectore suo, in conspectu Domini semper.
02O||28||31||23220	Facies et tunicam superhumeralis totam hyacinthinam,
02O||28||32||23230	in cujus medio supra erit capitium, et ora per gyrum ejus textilis, sicut fieri solet in extremis vestium partibus, ne facile rumpatur.
02O||28||33||23240	Deorsum vero, ad pedes ejusdem tunicæ, per circuitum, quasi mala punica facies, ex hyacintho, et purpura, et cocco bis tincto, mistis in medio tintinnabulis,
02O||28||34||23250	ita ut tintinnabulum sit aureum et malum punicum : rursumque tintinnabulum aliud aureum et malum punicum.
02O||28||35||23260	Et vestietur ea Aaron in officio ministerii, ut audiatur sonitus quando ingreditur et egreditur sanctuarium in conspectu Domini, et non moriatur.
02O||28||36||23270	Facies et laminam de auro purissimo, in qua sculpes opere cælatoris, Sanctum Domino.
02O||28||37||23280	Ligabisque eam vitta hyacinthina, et erit super tiaram,
02O||28||38||23290	imminens fronti pontificis. Portabitque Aaron iniquitates eorum, quæ obtulerunt et sanctificaverunt filii Israël, in cunctis muneribus et donariis suis. Erit autem lamina semper in fronte ejus, ut placatus sit eis Dominus.
02O||28||39||23300	Stringesque tunicam bysso, et tiaram byssinam facies, et balteum opere plumarii.
02O||28||40||23310	Porro filiis Aaron tunicas lineas parabis et balteos ac tiaras in gloriam et decorem :
02O||28||41||23320	vestiesque his omnibus Aaron fratrem tuum et filios ejus cum eo. Et cunctorum consecrabis manus, sanctificabisque illos, ut sacerdotio fungantur mihi.
02O||28||42||23330	Facies et feminalia linea, ut operiant carnem turpitudinis suæ, a renibus usque ad femora :
02O||28||43||23340	et utentur eis Aaron et filii ejus quando ingredientur tabernaculum testimonii, vel quando appropinquant ad altare ut ministrent in sanctuario, ne iniquitatis rei moriantur. Legitimum sempiternum erit Aaron, et semini ejus post eum.
02O||29||1||23350	Sed et hoc facies, ut mihi in sacerdotio consecrentur. Tolle vitulum de armento, et arietes duos immaculatos,
02O||29||2||23360	panesque azymos, et crustulam absque fermento, quæ conspersa sit oleo, lagana quoque azyma oleo lita : de simila triticea cuncta facies.
02O||29||3||23370	Et posita in canistro offeres : vitulum autem et duos arietes.
02O||29||4||23380	Et Aaron ac filios ejus applicabis ad ostium tabernaculi testimonii. Cumque laveris patrem cum filiis suis aqua,
02O||29||5||23390	indues Aaron vestimentis suis, id est, linea et tunica, et superhumerali et rationali, quod constringes balteo.
02O||29||6||23400	Et pones tiaram in capite ejus, et laminam sanctam super tiaram,
02O||29||7||23410	et oleum unctionis fundes super caput ejus : atque hoc ritu consecrabitur.
02O||29||8||23420	Filios quoque illius applicabis, et indues tunicis lineis, cingesque balteo,
02O||29||9||23430	Aaron scilicet et liberos ejus, et impones eis mitras : eruntque sacerdotes mihi religione perpetua. Postquam initiaveris manus eorum,
02O||29||10||23440	applicabis et vitulum coram tabernaculo testimonii. Imponentque Aaron et filii ejus manus super caput illius,
02O||29||11||23450	et mactabis eum in conspectu Domini, juxta ostium tabernaculi testimonii.
02O||29||12||23460	Sumptumque de sanguine vituli, pones supercornua altaris digito tuo, reliquum autem sanguinem fundes juxta basim ejus.
02O||29||13||23470	Sumes et adipem totum qui operit intestina, et reticulum jecoris, ac duos renes, et adipem qui super eos est, et offeres incensum super altare :
02O||29||14||23480	carnes vero vituli et corium et fimum combures foris extra castra, eo quod pro peccato sit.
02O||29||15||23490	Unum quoque arietem sumes, super cujus caput ponent Aaron et filii ejus manus.
02O||29||16||23500	Quem cum mactaveris, tolles de sanguine ejus, et fundes circa altare.
02O||29||17||23510	Ipsum autem arietem secabis in frustra : lotaque intestina ejus ac pedes, pones super concissas carnes, et super caput illius.
02O||29||18||23520	Et offeres totum arietem in incensum super altare : oblatio est Domino, odor suavissimus victimæ Domini.
02O||29||19||23530	Tolles quoque arietem alterum, super cujus caput Aaron et filii ejus ponent manus.
02O||29||20||23540	Quem cum immolaveris, sumes de sanguine ejus, et pones super extremum auriculæ dextræ Aaron et filiorum ejus, et super pollices manus eorum ac pedis dextri, fundesque sanguinem super altare per circuitum.
02O||29||21||23550	Cumque tuleris de sanguine qui est super altare, et de oleo unctionis, asperges Aaron et vestes ejus, filios et vestimenta eorum. Consecratisque ipsis et vestibus,
02O||29||22||23560	tolles adipem de ariete, et caudam et arvinam, quæ operit vitalia, ac reticulum jecoris, et duos tenes, atque adipem, qui super eos est, armumque dextrum, eo quod sit aries consecrationis :
02O||29||23||23570	tortamque panis unius, crustulam conspersam oleo, laganum de canistro azymorum, quod positum est in conspectu Domini :
02O||29||24||23580	ponesque omnia super manus Aaron et filiorum ejus, et sanctificabis eos elevans coram Domino.
02O||29||25||23590	Suscipiesque universa de manibus eorum : et incendes super altare in holocaustum, odorem suavissimum in conspectu Domini, quia oblatio ejus est.
02O||29||26||23600	Sumes quoque pectusculum de ariete, quo initiatus est Aaron, sanctificabisque illud elevatum coram Domino, et cedet in partem tuam.
02O||29||27||23610	Sanctificabisque et pectusculum consecratum, et armum quem de ariete separasti,
02O||29||28||23620	quo initiatus est Aaron et filii ejus, cedentque in partem Aaron et filiorum ejus jure perpetuo a filiis Israël : quia primitiva sunt et initia de victimis eorum pacificis quæ offerunt Domino.
02O||29||29||23630	Vestem autem sanctam, qua utetur Aaron, habebunt filii ejus post eum, ut ungantur in ea, et consecrantur manus eorum.
02O||29||30||23640	Septem diebus utetur illa qui pontifex pro eo fuerit constitutus de filiis ejus, et qui ingredietur tabernaculum testimonii ut ministret in sanctuario.
02O||29||31||23650	Arietem autem consecrationis tolles, et coques carnes ejus in loco sancto :
02O||29||32||23660	quibus vescetur Aaron et filii ejus. Panes quoque, qui sunt in canistro, in vestibulo tabernaculi testimonii comedent,
02O||29||33||23670	ut sit placabile sacrificium, et sanctificentur offerentium manus. Alienigena non vescetur ex eis, quia sancti sunt.
02O||29||34||23680	Quod si remanserit de carnibus consecratis, sive de panibus usque mane, combures reliquias igni : non comedentur, quia sanctificata sunt.
02O||29||35||23690	Omnia, quæ præcepi tibi, facies super Aaron et filiis ejus. Septem diebus consecrabis manus eorum :
02O||29||36||23700	et vitulum pro peccato offeres per singulos dies ad expiandum. Mundabisque altare cum immolaveris expiationis hostiam, et unges illud in sanctificationem.
02O||29||37||23710	Septem diebus expiabis altare, et sanctificabis, et erit Sanctum sanctorum : omnis, qui tetigerit illud, sanctificabitur.
02O||29||38||23720	Hoc est quod facies in altari : agnos anniculos duos per singulos dies jugiter,
02O||29||39||23730	unum agnum mane, et alterum vespere,
02O||29||40||23740	decimam partem similæ conspersæ oleo tuso, quod habeat mensuram quartam partem hin, et vinum ad libandum ejusdem mensuræ in agno uno.
02O||29||41||23750	Alterum vero agnum offeres ad vesperam juxta ritum matutinæ oblationis, et juxta ea quæ diximus, in odorem suavitatis :
02O||29||42||23760	sacrificium est Domino, oblatione perpetua in generationes vestras, ad ostium tabernaculi testimonii coram Domino, ubi constituam ut loquar ad te.
02O||29||43||23770	Ibique præcipiam filiis Israël, et sanctificabitur altare in gloria mea.
02O||29||44||23780	Sanctificabo et tabernaculum testimonii cum altari, et Aaron cum filiis suis, ut sacerdotio fungantur mihi.
02O||29||45||23790	Et habitabo in medio filiorum Israël, eroque eis Deus,
02O||29||46||23800	et scient quia ego Dominus Deus eorum, qui eduxi eos de terra Ægypti, ut manerem inter illos, ego Dominus Deus ipsorum.
02O||30||1||23810	Facies quoque altare ad adolendum thymiama, de lignis setim,
02O||30||2||23820	habens cubitum longitudinis, et alterum latitudinis, id est, quadrangulum, et duos cubitos in altitudine. Cornua ex ipso procedent.
02O||30||3||23830	Vestiesque illud auro purissimo, tam craticulam ejus, quam parietes per circuitum, et cornua. Faciesque ei coronam aureolam per gyrum,
02O||30||4||23840	et duos annulos aureos sub corona per singula latera, ut mittantur in eos vectes, et altare portetur.
02O||30||5||23850	Ipsos quoque vectes facies de lignis setim, et inaurabis.
02O||30||6||23860	Ponesque altare contra velum, quod ante arcum pendet testimonii coram propitiatorio quo tegitur testimonium, ubi loquar tibi.
02O||30||7||23870	Et adolebit incensum super eo Aaron, suave fragrans, mane. Quando componet lucernas, incendet illud :
02O||30||8||23880	et quando collocabit eas ad vesperum, uret thymiama sempiternum coram Domino in generationes vestras.
02O||30||9||23890	Non offeretis super eo thymiama compositionis alterius, nec oblationem, et victimam, nec libabitis libamina.
02O||30||10||23900	Et deprecabitur Aaron super cornua ejus semel per annum, in sanguine quod oblatum est pro peccato, et placabit super eo in generationibus vestris. Sanctum sanctorum erit Domino.
02O||30||11||23910	Locutusque est Dominus ad Moysen, dicens :
02O||30||12||23920	Quando tuleris summam filiorum Israël juxta numerum, dabunt singuli pretium pro animabus suis Domino, et non erit plaga in eis, cum fuerint recensiti.
02O||30||13||23930	Hoc autem dabit omnis qui transit ad nomen, dimidium sicli juxta mensuram templi (siclus viginti obolos habet) ; media pars sicli offeretur Domino.
02O||30||14||23940	Qui habetur in numero, a viginti annis et supra, dabit pretium.
02O||30||15||23950	Dives non addet ad medium sicli, et pauper nihil minuet.
02O||30||16||23960	Susceptamque pecuniam, quæ collata est a filiis Israël, trades in usus tabernaculi testimonii, ut sit monimentum eorum coram Domino, et propitietur animabus eorum.
02O||30||17||23970	Locutusque est Dominus ad Moysen, dicens :
02O||30||18||23980	Facies et labrum æneum cum basi sua ad lavandum : ponesque illud inter tabernaculum testimonii et altare. Et missa aqua,
02O||30||19||23990	lavabunt in ea Aaron et filii ejus manus suas ac pedes,
02O||30||20||24000	quando ingressuri sunt tabernaculum testimonii, et quando accessuri sunt ad altare, ut offerant in eo thymiama Domino,
02O||30||21||24010	ne forte moriantur ; legitimum sempiternum erit ipsi, et semini ejus per successiones.
02O||30||22||24020	Locutusque est Dominus ad Moysen,
02O||30||23||24030	dicens : Sume tibi aromata, primæ myrrhæ et electæ quingentos siclos, et cinnamomi medium, id est, ducentos quinquaginta siclos, calami similiter ducentos quinquaginta,
02O||30||24||24040	casiæ autem quingentos siclos, in pondere sanctuarii, olei de olivetis mensuram hin :
02O||30||25||24050	faciesque unctionis oleum sanctum, unguentum compositum opere unguentarii,
02O||30||26||24060	et unges ex eo tabernaculum testimonii, et arcam testamenti,
02O||30||27||24070	mensamque cum vasis suis, et candelabrum, et utensilia ejus, altaria thymiamatis,
02O||30||28||24080	et holocausti, et universam supellectilem quæ ad cultum eorum pertinet.
02O||30||29||24090	Sanctificabisque omnia, et erunt Sancta sanctorum ; qui tetigerit ea, sanctificabitur.
02O||30||30||24100	Aaron et filios ejus unges, sanctificabisque eos, ut sacerdotio fungantur mihi.
02O||30||31||24110	Filiis quoque Israël dices : Hoc oleum unctionis sanctum erit mihi in generationes vestras.
02O||30||32||24120	Caro hominis non ungetur ex eo, et juxta compositionem ejus non facietis aliud, quia sanctificatum est, et sanctum erit vobis.
02O||30||33||24130	Homo quicumque tale composuerit, et dederit ex eo alieno, exterminabitur de populo suo.
02O||30||34||24140	Dixitque Dominus ad Moysen : Sume tibi aromata, stacten et onycha, galbanum boni odoris, et thus lucidissimum ; æqualis ponderis erunt omnia :
02O||30||35||24150	faciesque thymiama compositum opere unguentarii, mistum diligenter, et purum, et sanctificatione dignissimum.
02O||30||36||24160	Cumque in tenuissimum pulverem universa contuderis, pones ex eo coram tabernaculo testimonii, in quo loco apparebo tibi. Sanctum sanctorum erit vobis thymiama.
02O||30||37||24170	Talem compositionem non facietis in usus vestros, quia sanctum est Domino.
02O||30||38||24180	Homo quicumque fecerit simile, ut odore illius perfruatur, peribit de populis suis.
02O||31||1||24190	Locutusque est Dominus ad Moysen, dicens :
02O||31||2||24200	Ecce, vocavi ex nomine Beseleel filium Uri filii Hur de tribu Juda,
02O||31||3||24210	et implevi spiritu Dei, sapientia, et intelligentia et scientia in omni opere,
02O||31||4||24220	ad excogitandum quidquid fabrefieri potest ex auro, et argento, et ære,
02O||31||5||24230	marmore, et gemmis, et diversitate lignorum.
02O||31||6||24240	Dedique ei socium Ooliab filium Achisamech de tribu Dan. Et in corde omnis eruditi posui sapientiam : ut faciant cuncta quæ præcepi tibi,
02O||31||7||24250	tabernaculum fœderis, et arcam testimonii, et propitiatorium, quod super eam est, et cuncta vasa tabernaculi,
02O||31||8||24260	mensamque et vasa ejus, candelabrum purissimum cum vasis suis, et altaris thymiamatis,
02O||31||9||24270	et holocausti, et omnia vasa eorum, labrum cum basi sua,
02O||31||10||24280	vestes sanctas in ministerio Aaron sacerdoti, et filiis ejus, ut fungantur officio suo in sacris :
02O||31||11||24290	oleum unctionis, et thymiama aromatum in sanctuario, omnia quæ præcepi tibi, facient.
02O||31||12||24300	Et locutus est Dominus ad Moysen, dicens :
02O||31||13||24310	Loquere filiis Israël, et dices ad eos : Videte ut sabbatum meum custodiatis : quia signum est inter me et vos in generationibus vestris : ut sciatis quia ego Dominus, qui sanctifico vos.
02O||31||14||24320	Custodite sabbatum meum, sanctum est enim vobis : qui polluerit illud, morte morietur ; qui fecerit in eo opus, peribit anima illius de medio populi sui.
02O||31||15||24330	Sex diebus facietis opus : in die septimo sabbatum est, requies sancta Domino ; omnis qui fecerit opus in hac die, morietur.
02O||31||16||24340	Custodiant filii Israël sabbatum, et celebrent illud in generationibus suis. Pactum est sempiternum
02O||31||17||24350	inter me et filios Israël, signumque perpetuum ; sex enim diebus fecit Dominus cælum et terram, et in septimo ab opere cessavit.
02O||31||18||24360	Deditque Dominus Moysi, completis hujuscemodi sermonibus in monte Sinai, duas tabulas testimonii lapideas, scriptas digito Dei.
02O||32||1||24370	Videns autem populus quod moram faceret descendendi de monte Moyses, congregatus adversus Aaron, dixit : Surge, fac nobis deos, qui nos præcedant : Moysi enim huic viro, qui nos eduxit de terra Ægypti, ignoramus quid acciderit.
02O||32||2||24380	Dixitque ad eos Aaron : Tollite inaures aureas de uxorum, filiorumque et filiarum vestrarum auribus, et afferte ad me.
02O||32||3||24390	Fecitque populus quæ jusserat, deferens inaures ad Aaron.
02O||32||4||24400	Quas cum ille accepisset, formavit opere fusorio, et fecit ex eis vitulum conflatilem : dixeruntque : Hi sunt dii tui Israël, qui te eduxerunt de terra Ægypti.
02O||32||5||24410	Quod cum vidisset Aaron, ædificavit altare coram eo, et præconis voce clamavit dicens : Cras solemnitas Domini est.
02O||32||6||24420	Surgentesque mane, obtulerunt holocausta, et hostias pacificas, et sedit populus manducare, et bibere, et surrexerunt ludere.
02O||32||7||24430	Locutus est autem Dominus ad Moysen, dicens : Vade, descende : peccavit populus tuus, quem eduxisti de terra Ægypti.
02O||32||8||24440	Recesserunt cito de via, quam ostendisti eis : feceruntque sibi vitulum conflatilem, et adoraverunt, atque immolantes ei hostias, dixerunt : Isti sunt dii tui Israël, qui te eduxerunt de terra Ægypti.
02O||32||9||24450	Rursumque ait Dominus ad Moysen : Cerno quod populus iste duræ cervicis sit :
02O||32||10||24460	dimitte me, ut irascatur furor meus contra eos, et deleam eos, faciamque te in gentem magnam.
02O||32||11||24470	Moyses autem orabat Dominum Deum suum, dicens : Cur, Domine, irascitur furor tuus contra populum tuum, quem eduxisti de terra Ægypti, in fortitudine magna, et in manu robusta ?
02O||32||12||24480	Ne quæso dicant Ægyptii : Callide eduxit eos, ut interficeret in montibus, et deleret e terra : quiescat ira tua, et esto placabilis super nequitia populi tui.
02O||32||13||24490	Recordare Abraham, Isaac, et Israël servorum tuorum, quibus jurasti per temetipsum, dicens : Multiplicabo semen vestrum sicut stellas cæli ; et universam terram hanc, de qua locutus sum, dabo semini vestro, et possidebitis eam semper.
02O||32||14||24500	Placatusque est Dominus ne faceret malum quod locutus fuerat adversus populum suum.
02O||32||15||24510	Et reversus est Moyses de monte, portans duas tabulas testimonii in manu sua, scriptas ex utraque parte,
02O||32||16||24520	et factas opere Dei : scriptura quoque Dei erat sculpta in tabulis.
02O||32||17||24530	Audiens autem Josue tumultum populi vociferantis, dixit ad Moysen : Ululatus pugnæ auditur in castris.
02O||32||18||24540	Qui respondit : Non est clamor adhortantium ad pugnam, neque vociferatio compellentium ad fugam : sed vocem cantantium ego audio.
02O||32||19||24550	Cumque appropinquasset ad castra, vidit vitulum, et choros : iratusque valde, projecit de manu tabulas, et confregit eas ad radicem montis :
02O||32||20||24560	arripiensque vitulum quem fecerant, combussit, et contrivit usque ad pulverem, quem sparsit in aquam, et dedit ex eo potum filiis Israël.
02O||32||21||24570	Dixitque ad Aaron : Quid tibi fecit hic populus, ut induceres super eum peccatum maximum ?
02O||32||22||24580	Cui ille respondit : Ne indignetur dominus meus : tu enim nosti populum istum, quod pronus sit ad malum :
02O||32||23||24590	dixerunt mihi : Fac nobis deos, qui nos præcedant : huic enim Moysi, qui nos eduxit de terra Ægypti, nescimus quid acciderit.
02O||32||24||24600	Quibus ego dixi : Quis vestrum habet aurum ? Tulerunt, et dederunt mihi : et projeci illud in ignem, egressusque est hic vitulus.
02O||32||25||24610	Videns ergo Moyses populum quod esset nudatus (spoliaverat enim eum Aaron propter ignominiam sordis, et inter hostes nudum constituerat),
02O||32||26||24620	et stans in porta castrorum, ait : Si quis est Domini, jungatur mihi. Congregatique sunt ad eum omnes filii Levi :
02O||32||27||24630	quibus ait : Hæc dicit Dominus Deus Israël : Ponat vir gladium super femur suum : ite, et redite de porta usque ad portam per medium castrorum, et occidat unusquisque fratrem, et amicum, et proximum suum.
02O||32||28||24640	Feceruntque filii juxta sermonem Moysi, cecideruntque in die illa quasi viginti tria millia hominum.
02O||32||29||24650	Et ait Moyses : Consecrastis manus vestras hodie Domino, unusquisque in filio, et in fratre suo, ut detur vobis benedictio.
02O||32||30||24660	Facto autem altero die, locutus est Moyses ad populum : Peccastis peccatum maximum : ascendam ad Dominum, si quomodo quivero eum deprecari pro scelere vestro.
02O||32||31||24670	Reversusque ad Dominum, ait : Obsecro, peccavit populus iste peccatum maximum, feceruntque sibi deos aureos : aut dimitte eis hanc noxam,
02O||32||32||24680	aut si non facis, dele me de libro tuo quem scripsisti.
02O||32||33||24690	Cui respondit Dominus : Qui peccaverit mihi, delebo eum de libro meo :
02O||32||34||24700	tu autem vade, et duc populum istum quo locutus sum tibi : angelus meus præcedet te. Ego autem in die ultionis visitabo et hoc peccatum eorum.
02O||32||35||24710	Percussit ergo Dominus populum pro reatu vituli, quem fecerat Aaron.
02O||33||1||24720	Locutusque est Dominus ad Moysen, dicens : Vade, ascende de loco isto tu, et populus tuus quem eduxisti de terra Ægypti, in terram quam juravi Abraham, Isaac et Jacob, dicens : Semini tuo dabo eam :
02O||33||2||24730	mittam præcursorem tui angelum, ut ejiciam Chananæum, et Amorrhæum, et Hethæum, et Pherezæum, et Hevæum, et Jebusæum,
02O||33||3||24740	et intres in terram fluentem lacte et melle. Non enim ascendam tecum, quia populus duræ cervicis es : ne forte disperdam te in via.
02O||33||4||24750	Audiensque populus sermonem hunc pessimum, luxit : et nullus ex more indutus est cultu suo.
02O||33||5||24760	Dixitque Dominus ad Moysen : Loquere filiis Israël : Populus duræ cervicis es : semel ascendam in medio tui, et delebo te. Jam nunc depone ornatum tuum, ut sciam quid faciam tibi.
02O||33||6||24770	Deposuerunt ergo filii Israël ornatum suum a monte Horeb.
02O||33||7||24780	Moyses quoque tollens tabernaculum, tetendit extra castra procul, vocavitque nomen ejus, Tabernaculum fœderis. Et omnis populus, qui habebat aliquam quæstionem, egrediebatur ad tabernaculum fœderis, extra castra.
02O||33||8||24790	Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui, aspiciebantque tergum Moysi, donec ingrederetur tentorium.
02O||33||9||24800	Ingresso autem illo tabernaculum fœderis, descendebat columna nubis, et stabat ad ostium, loquebaturque cum Moyse,
02O||33||10||24810	cernentibus universis quod columna nubis staret ad ostium tabernaculi. Stabantque ipsi, et adorabant per fores tabernaculorum suorum.
02O||33||11||24820	Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister ejus Josue filius Nun, puer, non recedebat de tabernaculo.
02O||33||12||24830	Dixit autem Moyses ad Dominum : Præcipis ut educam populum istum : et non indicas mihi quem missurus es mecum, præsertim cum dixeris : Novi te ex nomine, et invenisti gratiam coram me.
02O||33||13||24840	Si ergo inveni gratiam in conspectu tuo, ostende mihi faciem tuam, ut sciam te, et inveniam gratiam ante oculos tuos : respice populum tuum gentem hanc.
02O||33||14||24850	Dixitque Dominus : Facies mea præcedet te, et requiem dabo tibi.
02O||33||15||24860	Et ait Moyses : Si non tu ipse præcedas, ne educas nos de loco isto.
02O||33||16||24870	In quo enim scire poterimus ego et populus tuus invenisse nos gratiam in conspectu tuo, nisi ambulaveris nobiscum, ut glorificemur ab omnibus populis qui habitant super terram ?
02O||33||17||24880	Dixit autem Dominus ad Moysen : Et verbum istud, quod locutus es, faciam : invenisti enim gratiam coram me, et teipsum novi ex nomine.
02O||33||18||24890	Qui ait : Ostende mihi gloriam tuam.
02O||33||19||24900	Respondit : Ego ostendam omne bonum tibi, et vocabo in nomine Domini coram te : et miserebor cui voluero, et clemens ero in quem mihi placuerit.
02O||33||20||24910	Rursumque ait : Non poteris videre faciem meam : non enim videbit me homo et vivet.
02O||33||21||24920	Et iterum : Ecce, inquit, est locus apud me, et stabis supra petram.
02O||33||22||24930	Cumque transibit gloria mea, ponam te in foramine petræ, et protegam dextera mea, donec transeam :
02O||33||23||24940	tollamque manum meam, et videbis posteriora mea : faciem autem meam videre non poteris.
02O||34||1||24950	Ac deinceps : Præcide, ait, tibi duas tabulas lapideas instar priorum, et scribam super eas verba, quæ habuerunt tabulæ quas fregisti.
02O||34||2||24960	Esto paratus mane, ut ascendas statim in montem Sinai, stabisque mecum super verticem montis.
02O||34||3||24970	Nullus ascendat tecum, nec videatur quispiam per totum montem : boves quoque et oves non pascantur e contra.
02O||34||4||24980	Excidit ergo duas tabulas lapideas, quales antea fuerant : et de nocte consurgens ascendit in montem Sinai, sicut præceperat ei Dominus, portans secum tabulas.
02O||34||5||24990	Cumque descendisset Dominus per nubem, stetit Moyses cum eo, invocans nomen Domini.
02O||34||6||25000	Quo transeunte coram eo, ait : Dominator Domine Deus, misericors et clemens, patiens et multæ miserationis, ac verax,
02O||34||7||25010	qui custodis misericordiam in millia ; qui aufers iniquitatem, et scelera, atque peccata, nullusque apud te per se innocens est ; qui reddis iniquitatem patrum filiis, ac nepotibus in tertiam et quartam progeniem.
02O||34||8||25020	Festinusque Moyses, curvatus est pronus in terram, et adorans
02O||34||9||25030	ait : Si inveni gratiam in conspectu tuo, Domine, obsecro ut gradiaris nobiscum (populus enim duræ cervicis est) et auferas iniquitates nostras atque peccata, nosque possideas.
02O||34||10||25040	Respondit Dominus : Ego inibo pactum videntibus cunctis : signa faciam quæ numquam visa sunt super terram, nec in ullis gentibus, ut cernat populus iste, in cujus es medio, opus Domini terribile quod facturus sum.
02O||34||11||25050	Observa cuncta quæ hodie mando tibi : ego ipse ejiciam ante faciem tuam Amorrhæum, et Chananæum, et Hethæum, Pherezæum quoque, et Hevæum, et Jebusæum.
02O||34||12||25060	Cave ne umquam cum habitatoribus terræ illius jungas amicitias, quæ sint tibi in ruinam :
02O||34||13||25070	sed aras eorum destrue, confringe statuas, lucosque succide :
02O||34||14||25080	noli adorare deum alienum. Dominus zelotes nomen ejus ; Deus est æmulator.
02O||34||15||25090	Ne ineas pactum cum hominibus illarum regionum : ne, cum fornicati fuerint cum diis suis, et adoraverint simulcra eorum, vocet te quispiam ut comedas de immolatis.
02O||34||16||25100	Nec uxorem de filiabus eorum accipies filiis tuis : ne, postquam ipsæ fuerint fornicatæ, fornicari faciant et filios tuos in deos suos.
02O||34||17||25110	Deos conflatiles non facies tibi.
02O||34||18||25120	Solemnitatem azymorum custodies. Septem diebus vesceris azymis, sicut præcepi tibi, in tempore mensis novorum : mense enim verni temporis egressus es de Ægypto.
02O||34||19||25130	Omne quod aperit vulvam generis maculini, meum erit. De cunctis animantibus, tam de bobus, quam de ovibus, meum erit.
02O||34||20||25140	Primogenitum asini redimes ove : sin autem nec pretium pro eo dederis, occidetur. Primogenitum filiorum tuorum redimes : nec apparebis in conspectu meo vacuus.
02O||34||21||25150	Sex diebus operaberis ; die septimo cessabis arare et metere.
02O||34||22||25160	Solemnitatem hebdomadarum facies tibi in primitiis frugum messis tuæ triticeæ, et solemnitatem, quando redeunte anni tempore cuncta conduntur.
02O||34||23||25170	Tribus temporibus anni apparebit omne masculinum tuum in conspectu omnipotentis Domini Dei Israël.
02O||34||24||25180	Cum enim tulero gentes a facie tua, et dilatavero terminos tuos, nullus insidiabitur terræ tuæ, ascendente te, et apparente in conspectu Domini Dei tui ter in anno.
02O||34||25||25190	Non immolabis super fermento sanguinem hostiæ meæ : neque residebit mane de victima solemnitatis Phase.
02O||34||26||25200	Primitias frugum terræ tuæ offeres in domo Domini Dei tui. Non coques hædum in lacte matris suæ.
02O||34||27||25210	Dixitque Dominus ad Moysen : Scribe tibi verba hæc, quibus et tecum et cum Israël pepigi fœdus.
02O||34||28||25220	Fuit ergo ibi cum Domino quadraginta dies et quadraginta noctes : panem non comedit, et aquam non bibit, et scripsit in tabulis verba fœderis decem.
02O||34||29||25230	Cumque descenderet Moyses de monte Sinai, tenebat duas tabulas testimonii, et ignorabat quod cornuta esset facies sua ex consortio sermonis Domini.
02O||34||30||25240	Videntes autem Aaron et filii Israël cornutam Moysi faciem, timuerunt prope accedere.
02O||34||31||25250	Vocatique ab eo, reversi sunt tam Aaron, quam principes synagogæ. Et postquam locutus est ad eos,
02O||34||32||25260	venerunt ad eum etiam omnes filii Israël : quibus præcepit cuncta quæ audierat a Domino in monte Sinai.
02O||34||33||25270	Impletisque sermonibus, posuit velamen super faciem suam.
02O||34||34||25280	Quod ingressus ad Dominum, et loquens cum eo, auferebat donec exiret, et tunc loquebatur ad filios Israël omnia quæ sibi fuerant imperata.
02O||34||35||25290	Qui videbant faciem egredientis Moysi esse cornutam, sed operiebat ille rursus faciem suam, siquando loquebatur ad eos.
02O||35||1||25300	Igitur congregata omni turba filiorum Israël, dixit ad eos : Hæc sunt quæ jussit Dominus fieri.
02O||35||2||25310	Sex diebus facietis opus : septimus dies erit vobis sanctus, sabbatum, et requies Domini : qui fecerit opus in eo, occidetur.
02O||35||3||25320	Non succendetis ignem in omnibus habitaculis vestris per diem sabbati.
02O||35||4||25330	Et ait Moyses ad omnem catervam filiorum Israël : Iste est sermo quem præcepit Dominus, dicens :
02O||35||5||25340	Separate apud vos primitias Domino. Omnis voluntarius et prono animo offerat eas Domino : aurum et argentum, et æs,
02O||35||6||25350	hyacinthum et purpuram, coccumque bis tinctum, et byssum, pilos caprarum,
02O||35||7||25360	pellesque arietum rubricatas, et janthinas, ligna setim,
02O||35||8||25370	et oleum ad luminaria concinnanda, et ut conficiatur unguentum, et thymiama suavissimum,
02O||35||9||25380	lapides onychinos, et gemmas ad ornatum superhumeralis et rationalis.
02O||35||10||25390	Quisque vestrum sapiens est, veniat, et faciat quod Dominus imperavit :
02O||35||11||25400	tabernaculum scilicet, et tectum ejus, atque operimentum, annulos, et tabulata cum vectibus, paxillos, et bases :
02O||35||12||25410	arcam et vectes, propitiatorium, et velum, quod ante illud oppanditur :
02O||35||13||25420	mensam cum vectibus et vasis, et propositionis panibus :
02O||35||14||25430	candelabrum ad luminaria sustentanda, vasa illius et lucernas, et oleum ad nutrimenta ignium :
02O||35||15||25440	altare thymiamatis, et vectes, et oleum unctionis et thymiama ex aromatibus : tentorium ad ostium tabernaculi :
02O||35||16||25450	altare holocausti, et craticulam ejus æneam cum vectibus et vasis suis : labrum et basim ejus :
02O||35||17||25460	cortinas atrii cum columnis et basibus, tentorium in foribus vestibuli,
02O||35||18||25470	paxillos tabernaculi et atrii cum funiculis suis :
02O||35||19||25480	vestimenta, quorum usus est in ministerio sanctuarii, vestes Aaron pontificis ac filiorum ejus, ut sacerdotio fungantur mihi.
02O||35||20||25490	Egressaque omnis multitudo filiorum Israël de conspectu Moysi,
02O||35||21||25500	obtulerunt mente promptissima atque devota primitias Domino, ad faciendum opus tabernaculi testimonii. Quidquid ad cultum et ad vestes sanctas necessarium erat,
02O||35||22||25510	viri cum mulieribus præbuerunt, armillas et inaures, annulos et dextralia : omne vas aureum in donaria Domini separatum est.
02O||35||23||25520	Si quis habebat hyacinthum, et purpuram, coccumque bis tinctum, byssum et pilos caprarum, pelles arietum rubricatas, et janthinas,
02O||35||24||25530	argenti, ærisque metalla, obtulerunt Domino, lignaque setim in varios usus.
02O||35||25||25540	Sed et mulieres doctæ, quæ neverant, dederunt hyacinthum, purpuram, et vermiculum, ac byssum,
02O||35||26||25550	et pilos caprarum, sponte propria cuncta tribuentes.
02O||35||27||25560	Principes vero obtulerunt lapides onychinos, et gemmas ad superhumerale et rationale,
02O||35||28||25570	aromataque et oleum ad luminaria concinnanda, et ad præparandum unguentum, ac thymiama odoris suavissimi componendum.
02O||35||29||25580	Omnes viri et mulieres mente devota obtulerunt donaria, ut fierent opera, quæ jusserat Dominus per manum Moysi. Cuncti filii Israël voluntaria Domino dedicaverunt.
02O||35||30||25590	Dixitque Moyses ad filios Israël : Ecce, vocavit Dominus ex nomine Beseleel filium Uri, filii Hur de tribu Juda,
02O||35||31||25600	implevitque eum spiritu Dei, sapientia et intelligentia, et scientia et omni doctrina,
02O||35||32||25610	ad excogitandum, et faciendum opus in auro, et argento, et ære,
02O||35||33||25620	sculpendisque lapidibus, et opere carpentario, quidquid fabre adinveniri potest,
02O||35||34||25630	dedit in corde ejus : Ooliab quoque filium Achisamech de tribu Dan :
02O||35||35||25640	ambos erudivit sapientia, ut faciant opera abietarii, polymitarii, ac plumarii, de hyacintho ac purpura, coccoque bis tincto, et bysso, et texant omnia, ac nova quæque reperiant.
02O||36||1||25650	Fecit ergo Beseleel, et Ooliab, et omnis vir sapiens, quibus dedit Dominus sapientiam et intellectum, ut scirent fabre operari quæ in usus sanctuarii necessaria sunt, et quæ præcepit Dominus.
02O||36||2||25660	Cumque vocasset eos Moyses et omnem eruditum virum, cui dederat Dominus sapientiam, et qui sponte sua obtulerant se ad faciendum opus,
02O||36||3||25670	tradidit eis universa donaria filiorum Israël. Qui cum instarent operi, quotidie mane vota populus offerebat.
02O||36||4||25680	Unde artifices venire compulsi,
02O||36||5||25690	dixerunt Moysi : Plus offert populus quam necessarium est.
02O||36||6||25700	Jussit ergo Moyses præconis voce cantari : Nec vir, nec mulier quidquam offerat ultra in opere sanctuarii. Sicque cessatum est a muneribus offerendis,
02O||36||7||25710	eo quod oblata sufficerent et superabundarent.
02O||36||8||25720	Feceruntque omnes corde sapientes ad explendum opus tabernaculi, cortinas decem de bysso retorta, et hyacintho, et purpura, coccoque bis tincto, opere vario, et arte polymita :
02O||36||9||25730	quarum una habebat in longitudine viginti octo cubitos, et in latitudine quatuor ; una mensura erat omnium cortinarum.
02O||36||10||25740	Conjunxitque cortinas quinque, alteram alteri, et alias quinque sibi invicem copulavit.
02O||36||11||25750	Fecit et ansas hyacinthinas in ora cortinæ unius ex utroque latere, et in ora cortinæ alterius similiter,
02O||36||12||25760	ut contra se invicem venirent ansæ, et mutuo jungerentur.
02O||36||13||25770	Unde et quinquaginta fudit circulos aureos, qui morderent cortinarum ansas, et fieret unum tabernaculum.
02O||36||14||25780	Fecit et saga undecim de pilis caprarum ad operiendum tectum tabernaculi :
02O||36||15||25790	unum sagum in longitudine habebat cubitos triginta, et in latitudine cubitos quatuor : unius mensuræ erant omnia saga :
02O||36||16||25800	quorum quinque junxit seorsum, et sex alia separatim.
02O||36||17||25810	Fecitque ansas quinquaginta in ora sagi unius, et quinquaginta in ora sagi alterius, ut sibi invicem jungerentur.
02O||36||18||25820	Et fibulas æneas quinquaginta, quibus necteretur tectum, ut unum pallium ex omnibus sagis fieret.
02O||36||19||25830	Fecit et opertorium tabernaculi de pellibus arietum rubricatis : aliudque desuper velamentum de pellibus janthinis.
02O||36||20||25840	Fecit et tabulas tabernaculi de lignis setim stantes.
02O||36||21||25850	Decem cubitorum erat longitudo tabulæ unius : et unum ac semis cubitum latitudo retinebat.
02O||36||22||25860	Binæ incastraturæ erant per singulas tabulas, ut altera alteri jungeretur. Sic fecit in omnibus tabernaculi tabulis.
02O||36||23||25870	E quibus viginti ad plagam meridianam erant contra austrum,
02O||36||24||25880	cum quadraginta basibus argenteis. Duæ bases sub una tabula ponebantur ex utraque parte angulorum, ubi incastraturæ laterum in angulis terminantur.
02O||36||25||25890	Ad plagam quoque tabernaculi, quæ respicit ad aquilonem, fecit viginti tabulas,
02O||36||26||25900	cum quadraginta basibus argenteis, duas bases per singulas tabulas.
02O||36||27||25910	Contra occidentem vero, id est, ad eam partem tabernaculi quæ mare respicit, fecit sex tabulas,
02O||36||28||25920	et duas alias per singulos angulos tabernaculi retro :
02O||36||29||25930	quæ junctæ erant a deorsum usque sursum, et in unam compaginem pariter ferebantur. Ita fecit ex utraque parte per angulos :
02O||36||30||25940	ut octo essent simul tabulæ, et haberent bases argenteas sedecim, binas scilicet bases sub singulis tabulis.
02O||36||31||25950	Fecit et vectes de lignis setim, quinque ad continendas tabulas unius lateris tabernaculi,
02O||36||32||25960	et quinque alios ad alterius lateris coaptandas tabulas : et extra hos, quinque alios vectes ad occidentalem plagam tabernaculi contra mare.
02O||36||33||25970	Fecit quoque vectem alium, qui per medias tabulas ab angulo usque ad angulum perveniret.
02O||36||34||25980	Ipsa autem tabulata deauravit, fusis basibus earum argenteis. Et circulos eorum fecit aureos, per quos vectes induci possent : quos et ipsos laminis aureis operuit.
02O||36||35||25990	Fecit et velum de hyacintho, et purpura, vermiculo, ac bysso retorta, opere polymitario, varium atque distinctum :
02O||36||36||26000	et quatuor columnas de lignis setim, quas cum capitibus deauravit, fusis basibus earum argenteis.
02O||36||37||26010	Fecit et tentorium in introitu tabernaculi ex hyacintho, purpura, vermiculo, byssoque retorta, opere plumarii :
02O||36||38||26020	et columnas quinque cum capitibus suis, quas operuit auro, basesque earum fudit æneas.
02O||37||1||26030	Fecit autem Beseleel et arcam de lignis setim, habentem duos semis cubitos in longitudine, et cubitum ac semissem in latitudine, altitudo quoque unius cubiti fuit et dimidii : vestivitque eam auro purissimo intus ac foris.
02O||37||2||26040	Et fecit illi coronam auream per gyrum,
02O||37||3||26050	conflans quatuor annulos aureos per quatuor angulos ejus : duos annulos in latere uno, et duos in altero.
02O||37||4||26060	Vectes quoque fecit de lignis setim, quos vestivit auro,
02O||37||5||26070	et quos misit in annulos, qui erant in lateribus arcæ ad portandum eam.
02O||37||6||26080	Fecit et propitiatorium, id est, oraculum, de auro mundissimo, duorum cubitorum et dimidii in longitudine, et cubiti ac semis in latitudine.
02O||37||7||26090	Duos etiam cherubim ex auro ductili, quos posuit ex utraque parte propitiatorii :
02O||37||8||26100	cherub unum in summitate unius partis, et cherub alterum in summitate partis alterius : duos cherubim in singulis summitatibus propitiatorii,
02O||37||9||26110	extendentes alas, et tegentes propitiatorium, seque mutuo et illud respicientes.
02O||37||10||26120	Fecit et mensam de lignis setim in longitudine duorum cubitorum, et in latitudine unius cubiti, quæ habebat in altitudine cubitum ac semissem.
02O||37||11||26130	Circumdeditque eam auro mundissimo, et fecit illi labium aureum per gyrum,
02O||37||12||26140	ipsique labio coronam auream interrasilem quatuor digitorum, et super eamdem, alteram coronam auream.
02O||37||13||26150	Fudit et quatuor circulos aureos, quos posuit in quatuor angulis per singulos pedes mensæ
02O||37||14||26160	contra coronam : misitque in eos vectes, ut possit mensa portari.
02O||37||15||26170	Ipsos quoque vectes fecit de lignis setim, et circumdedit eos auro.
02O||37||16||26180	Et vasa ad diversos usus mensæ, acetabula, phialas, et cyathos, et thuribula, ex auro puro, in quibus offerenda sunt libamina.
02O||37||17||26190	Fecit et candelabrum ductile de auro mundissimo, de cujus vecte calami, scyphi, sphærulæque, ac lilia procedebant :
02O||37||18||26200	sex in utroque latere, tres calami ex parte una, et tres ex altera :
02O||37||19||26210	tres scyphi in nucis modum per calamos singulos, sphærulæque simul et lilia : et tres scyphi instar nucis in calamo altero, sphærulæque simul et lilia. Æquum erat opus sex calamorum, qui procedebant de stipite candelabri.
02O||37||20||26220	In ipso autem vecte erant quatuor scyphi in nucis modum, sphærulæque per singulos simul et lilia :
02O||37||21||26230	et sphærulæ sub duobus calamis per loca tria, qui simul sex fiunt calami procedentes de vecte uno.
02O||37||22||26240	Et sphærulæ igitur, et calami ex ipso erant, universa ductilia ex auro purissimo.
02O||37||23||26250	Fecit et lucernas septem cum emunctoriis suis, et vasa ubi ea, quæ emuncta sunt, extinguantur, de auro mundissimo.
02O||37||24||26260	Talentum auri appendebat candelabrum cum omnibus vasis suis.
02O||37||25||26270	Fecit et altare thymiamatis de lignis setim, per quadrum singulos habens cubitos, et in altitudine duos : e cujus angulis procedebant cornua.
02O||37||26||26280	Vestivitque illud auro purissimo cum craticula ac parietibus et cornibus.
02O||37||27||26290	Fecitque ei coronam aureolam per gyrum, et duos annulos aureos sub corona per singula latera, ut mittantur in eos vectes, et possit altare portari.
02O||37||28||26300	Ipsos autem vectes fecit de lignis setim, et operuit laminis aureis.
02O||37||29||26310	Composuit et oleum ad sanctificationis unguentum, et thymiama de aromatibus mundissimis opere pigmentarii.
02O||38||1||26320	Fecit et altare holocausti de lignis setim, quinque cubitorum per quadrum, et trium in altitudine :
02O||38||2||26330	cujus cornua de angulis procedebant, operuitque illum laminis æneis.
02O||38||3||26340	Et in usus ejus paravit ex ære vasa diversa, lebetes, forcipes, fuscinulas, uncinos, et ignium receptacula.
02O||38||4||26350	Craticulamque ejus in modum retis fecit æneam, et subter eam in altaris medio arulam,
02O||38||5||26360	fusis quatuor annulis per totidem retiaculi summitates, ad immittendos vectes ad portandum :
02O||38||6||26370	quos et ipsos fecit de lignis setim, et operuit laminis æneis :
02O||38||7||26380	induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis, et intus vacuum.
02O||38||8||26390	Fecit et labrum æneum cum basi sua de speculis mulierum, quæ excubabant in ostio tabernaculi.
02O||38||9||26400	Fecit et atrium, in cujus australi plaga erant tentoria de bysso retorta, cubitorum centum,
02O||38||10||26410	columnæ æneæ viginti cum basibus suis, capita columnarum, et tota operis cælatura, argentea.
02O||38||11||26420	Æque ad septentrionalem plagam tentoria columnæ, basesque et capita columarum ejusdem mensuræ, et operis ac metalli, erant.
02O||38||12||26430	In ea vero plaga, quæ ad occidentem respicit, fuerunt tentoria cubitorum quinquaginta, columnæ decem cum basibus suis æneæ, et capita columnarum, et tota operis cælatura, argentea.
02O||38||13||26440	Porro contra orientem quinquaginta cubitorum paravit tentoria :
02O||38||14||26450	e quibus, quindecim cubitos columnarum trium, cum basibus suis, unum tenebat latus :
02O||38||15||26460	et in parte altera (quia inter utraque introitum tabernaculi fecit) quindecim æque cubitorum erant tentoria, columnæque tres, et bases totidem.
02O||38||16||26470	Cuncta atrii tentoria byssus retorta texuerat.
02O||38||17||26480	Bases columnarum fuere æneæ, capita autem earum cum cunctis cælaturis suis argentea : sed et ipsas columnas atrii vestivit argento.
02O||38||18||26490	Et in introitu ejus opere plumario fecit tentorium ex hyacintho, purpura, vermiculo, ac bysso retorta, quod habebat viginti cubitos in longitudine, altitudo vero quinque cubitorum erat juxta mensuram, quam cuncta atrii tentoria habebant.
02O||38||19||26500	Columnæ autem in ingressu fuere quatuor cum basibus æneis, capitaque earum et cælaturæ argenteæ.
02O||38||20||26510	Paxillos quoque tabernaculi et atrii per gyrum fecit æneos.
02O||38||21||26520	Hæc sunt instrumena tabernaculi testimonii, quæ enumerata sunt juxta præceptum Moysi in cæremoniis Levitarum per manum Ithamar filii Aaron sacerdotis :
02O||38||22||26530	quæ Beseleel filius Uri filii Hur de tribu Juda, Domino per Moysen jubente, compleverat,
02O||38||23||26540	juncto sibi socio Ooliab filio Achisamech de tribu Dan : qui et ipse artifex lignorum egregius fuit, et polymitarius atque plumarius ex hyacintho, purpura, vermiculo et bysso.
02O||38||24||26550	Omne aurum quod expensum est in opere sanctuarii, et quod oblatum est in donariis, viginti novem talentorum fuit, et septingentorum triginta siclorum ad mensuram sanctuarii.
02O||38||25||26560	Oblatum est autem ab his qui transierunt ad numerum a viginti annis et supra, de sexcentis tribus millibus et quingentis quinquaginta armatorum.
02O||38||26||26570	Fuerunt præterea centum talenta argenti e quibus conflatæ sunt bases sanctuarii, et introitus, ubi velum pendet.
02O||38||27||26580	Centum bases factæ sunt de talentis centum, singulis talentis per bases singulas supputatis.
02O||38||28||26590	De mille autem septingentis et septuaginta quinque, fecit capita columnarum, quas et ipsas vestivit argento.
02O||38||29||26600	Æris quoque oblata sunt talenta septuaginta duo millia, et quadringenti supra sicli,
02O||38||30||26610	ex quibus fusæ sunt bases in introitu tabernaculi testimonii, et altare æneum cum craticula sua, omniaque vasa quæ ad usum ejus pertinent,
02O||38||31||26620	et bases atrii tam in circuitu quam in ingressu ejus, et paxilli tabernaculi atque atrii per gyrum.
02O||39||1||26630	De hyacintho vero et purpura, vermiculo ac bysso, fecit vestes, quibus indueretur Aaron quando ministrabat in sanctis, sicut præcepit Dominus Moysi.
02O||39||2||26640	Fecit igitur superhumerale de auro, hyacintho, et purpura, coccoque bis tincto, et bysso retorta,
02O||39||3||26650	opere polymitario : inciditque bracteas aureas, et extenuavit in fila, ut possent torqueri cum priorum colorum subtegmine,
02O||39||4||26660	duasque oras sibi invicem copulatas in utroque latere summitatum,
02O||39||5||26670	et balteum ex eisdem coloribus, sicut præceperat Dominus Moysi.
02O||39||6||26680	Paravit et duos lapides onychinos, astrictos et inclusos auro, et sculptos arte gemmaria nominibus filiorum Israël :
02O||39||7||26690	posuitque eos in lateribus superhumeralis in monimentum filiorum Israël, sicut præceperat Dominus Moysi.
02O||39||8||26700	Fecit et rationale opere polymito juxta opus superhumeralis, ex auro, hyacintho, purpura, coccoque bis tincto, et bysso retorta :
02O||39||9||26710	quadrangulum, duplex, mensuræ palmi.
02O||39||10||26720	Et posuit in eo gemmarum ordines quatuor. In primo versu erat sardius, topazius, smaragdus.
02O||39||11||26730	In secundo, carbunculus, sapphirus, et jaspis.
02O||39||12||26740	In tertio, ligurius, achates, et amethystus.
02O||39||13||26750	In quarto, chrysolithus, onychinus, et beryllus, circumdati et inclusi auro per ordines suos.
02O||39||14||26760	Ipsique lapides duodecim sculpti erant nominibus duodecim tribuum Israël, singuli per nomina singulorum.
02O||39||15||26770	Fecerunt in rationali et catenulas sibi invicem cohærentes, de auro purissimo :
02O||39||16||26780	et duos uncinos, totidemque annulos aureos. Porro annulos posuerunt in utroque latere rationalis,
02O||39||17||26790	e quibus penderent duæ catenæ aureæ, quas inseruerunt uncinis, qui in superhumeralis angulis eminebant.
02O||39||18||26800	Hæc et ante et retro ita conveniebant sibi, ut superhumerale et rationale mutuo necterentur,
02O||39||19||26810	stricta ad balteum et annulis fortius copulata, quos jungebat vitta hyacinthina, ne laxa fluerent, et a se invicem moverentur, sicut præcepit Dominus Moysi.
02O||39||20||26820	Feceruntque quoque tunicam superhumeralis totam hyacinthinam,
02O||39||21||26830	et capitium in superiori parte contra medium, oramque per gyrum capitii textilem :
02O||39||22||26840	deorsum autem ad pedes mala punica ex hyacintho, purpura, vermiculo, ac bysso retorta :
02O||39||23||26850	et tintinnabula de auro purissimo, quæ posuerunt inter malogranata, in extrema parte tunicæ per gyrum :
02O||39||24||26860	tintinnabulum autem aureum, et malum punicum, quibus ornatus incedebat pontifex quando ministerio fungebatur, sicut præceperat Dominus Moysi.
02O||39||25||26870	Fecerunt et tunicas byssinas opere textili Aaron et filiis ejus :
02O||39||26||26880	et mitras cum coronulis suis ex bysso :
02O||39||27||26890	feminalia quoque linea, byssina :
02O||39||28||26900	cingulum vero de bysso retorta, hyacintho, purpura, ac vermiculo bis tincto, arte plumaria, sicut præceperat Dominus Moysi.
02O||39||29||26910	Fecerunt et laminam sacræ venerationis de auro purissimo, scripseruntque in ea opere gemmario, Sanctum Domini :
02O||39||30||26920	et strinxerunt eam cum mitra vitta hyacinthina, sicut præceperat Dominus Moysi.
02O||39||31||26930	Perfectum est igitur omne opus tabernaculi et tecti testimonii : feceruntque filii Israël cuncta quæ præceperat Dominus Moysi.
02O||39||32||26940	Et obtulerunt tabernaculum et tectum et universam supellectilem, annulos, tabulas, vectes, columnas ac bases,
02O||39||33||26950	opertorium de pellibus arietum rubricatis, et aliud operimentum de janthinis pellibus,
02O||39||34||26960	velum ; arcam, vectes, propitiatorium,
02O||39||35||26970	mensam cum vasis suis et propositionis panibus ;
02O||39||36||26980	candelabrum, lucernas, et utensilia earum cum oleo ;
02O||39||37||26990	altare aureum, et unguentum, et thymiama ex aromatibus,
02O||39||38||27000	et tentorium in introitu tabernaculi ;
02O||39||39||27010	altare æneum, retiaculum, vectes, et vasa ejus omnia ; labrum cum basi sua ; tentoria atrii, et columnas cum basibus suis ;
02O||39||40||27020	tentorium in introitu atrii, funiculosque illius et paxillos. Nihil ex vasis defuit, quæ in ministerium tabernaculi, et in tectum fœderis jussa sunt fieri.
02O||39||41||27030	Vestes quoque, quibus sacerdotes utuntur in sanctuario, Aaron scilicet et filii ejus,
02O||39||42||27040	obtulerunt filii Israël, sicut præceperat Dominus.
02O||39||43||27050	Quæ postquam Moyses cuncta vidit completa, benedixit eis.
02O||40||1||27060	Locutusque est Dominus ad Moysen, dicens :
02O||40||2||27070	Mense primo, prima die mensis, eriges tabernaculum testimonii,
02O||40||3||27080	et pones in eo arcam, dimittesque ante illam velum :
02O||40||4||27090	et illata mensa, pones super eam quæ rite præcepta sunt. Candelabrum stabit cum lucernis suis,
02O||40||5||27100	et altare aureum, in quo adoletur incensum, coram arca testimonii. Tentorium in introitu tabernaculi pones,
02O||40||6||27110	et ante illud altare holocausti :
02O||40||7||27120	labrum inter altare et tabernaculum, quod implebis aqua.
02O||40||8||27130	Circumdabisque atrium tentoriis, et ingressum ejus.
02O||40||9||27140	Et assumpto unctionis oleo unges tabernaculum cum vasis suis, ut sanctificentur :
02O||40||10||27150	altare holocausti et omnia vasa ejus,
02O||40||11||27160	labrum cum basi sua : omnia unctionis oleo consecrabis, ut sint Sancta sanctorum.
02O||40||12||27170	Applicabisque Aaron et filios ejus ad fores tabernaculi testimonii, et lotos aqua
02O||40||13||27180	indues sanctis vestibus, ut ministrent mihi, et unctio eorum in sacerdotium sempiternum proficiat.
02O||40||14||27190	Fecitque Moyses omnia quæ præceperat Dominus.
02O||40||15||27200	Igitur mense primo anni secundi, prima die mensis, collocatum est tabernaculum.
02O||40||16||27210	Erexitque Moyses illud, et posuit tabulas ac bases et vectes, statuitque columnas,
02O||40||17||27220	et expandit tectum super tabernaculum, imposito desuper operimento, sicut Dominus imperaverat.
02O||40||18||27230	Posuit et testimonium in arca, subditis infra vectibus, et oraculum desuper.
02O||40||19||27240	Cumque intulisset arcam in tabernaculum, appendit ante eam velum ut expleret Domini jussionem.
02O||40||20||27250	Posuit et mensam in tabernaculo testimonii ad plagam septentrionalem extra velum,
02O||40||21||27260	ordinatis coram propositionis panibus, sicut præceperat Dominus Moysi.
02O||40||22||27270	Posuit et candelabrum in tabernaculo testimonii e regione mensæ in parte australi,
02O||40||23||27280	locatis per ordinem lucernis, juxta præceptum Domini.
02O||40||24||27290	Posuit et altare aureum sub tecto testimonii contra velum,
02O||40||25||27300	et adolevit super eo incensum aromatum, sicut jusserat Dominus Moysi.
02O||40||26||27310	Posuit et tentorium in introitu tabernaculi testimonii,
02O||40||27||27320	et altare holocausti in vestibulo testimonii, offerens in eo holocaustum, et sacrificia, ut Dominus imperaverat.
02O||40||28||27330	Labrum quoque statuit inter tabernaculum testimonii et altare, implens illud aqua.
02O||40||29||27340	Laveruntque Moyses et Aaron ac filii ejus manus suas et pedes,
02O||40||30||27350	cum ingrederentur tectum fœderis, et accederent ad altare, sicut præceperat Dominus Moysi.
02O||40||31||27360	Erexit et atrium per gyrum tabernaculi et altaris, ducto in introitu ejus tentorio. Postquam omnia perfecta sunt,
02O||40||32||27370	operuit nubes tabernaculum testimonii, et gloria Domini implevit illud.
02O||40||33||27380	Nec poterat Moyses ingredi tectum fœderis, nube operiente omnia, et majestate Domini coruscante, quia cuncta nubes operuerat.
02O||40||34||27390	Siquando nubes tabernaculum deserebat, proficiscebantur filii Israël per turmas suas :
02O||40||35||27400	si pendebat desuper, manebant in eodem loco.
02O||40||36||27410	Nubes quippe Domini incubabat per diem tabernaculo, et ignis in nocte, videntibus cunctis populis Israël per cunctas mansiones suas.
03O||1||1||27420	Vocavit autem Moysen, et locutus est ei Dominus de tabernaculo testimonii, dicens :
03O||1||2||27430	Loquere filiis Israël, et dices ad eos : Homo, qui obtulerit ex vobis hostiam Domino de pecoribus, id est, de bobus et ovibus offerens victimas,
03O||1||3||27440	si holocaustum fuerit ejus oblatio, ac de armento : masculum immaculatum offeret ad ostium tabernaculi testimonii, ad placandum sibi Dominum :
03O||1||4||27450	ponetque manum super caput hostiæ, et acceptabilis erit, atque in expiationem ejus proficiens.
03O||1||5||27460	Immolabitque vitulum coram Domino, et offerent filii Aaron sacerdotes sanguinem ejus, fundentes per altaris circuitum, quod est ante ostium tabernaculi :
03O||1||6||27470	detractaque pelle hostiæ, artus in frusta concident.
03O||1||7||27480	Et subjicient in altari ignem, strue lignorum ante composita :
03O||1||8||27490	et membra quæ sunt cæsa, desuper ordinantes, caput videlicet, et cuncta quæ adhærent jecori,
03O||1||9||27500	intestinis et pedibus lotis aqua : adolebitque ea sacerdos super altare in holocaustum et suavem odorem Domino.
03O||1||10||27510	Quod si de pecoribus oblatio est, de ovibus sive de capris holocaustum, masculum absque macula offeret :
03O||1||11||27520	immolabitque ad latus altaris, quod respicit ad aquilonem, coram Domino : sanguinem vero illius fundent super altare filii Aaron per circuitum :
03O||1||12||27530	dividentque membra, caput, et omnia quæ adhærent jecori, et ponent super ligna, quibus subjiciendus est ignis :
03O||1||13||27540	intestina vero et pedes lavabunt aqua. Et oblata omnia adolebit sacerdos super altare in holocaustum et odorem suavissimum Domino.
03O||1||14||27550	Si autem de avibus, holocausti oblatio fuerit Domino, de turturibus, aut pullis columbæ,
03O||1||15||27560	offeret eam sacerdos ad altare : et retorto ad collum capite, ac rupto vulneris loco, decurrere faciet sanguinem super crepidinem altaris :
03O||1||16||27570	vesiculam vero gutturis, et plumas projiciet prope altare ad orientalem plagam, in loco in quo cineres effundi solent,
03O||1||17||27580	confringetque ascellas ejus, et non secabit, neque ferro dividet eam, et adolebit super altare, lignis igne supposito. Holocaustum est et oblatio suavissimi odoris Domino.
03O||2||1||27590	Anima cum obtulerit oblationem sacrificii Domino, simila erit ejus oblatio ; fundetque super eam oleum, et ponet thus,
03O||2||2||27600	ac deferet ad filios Aaron sacerdotes : quorum unus tollet pugillum plenum similæ et olei, ac totum thus, et ponet memoriale super altare in odorem suavissimum Domino.
03O||2||3||27610	Quod autem reliquum fuerit de sacrificio, erit Aaron et filiorum ejus, Sanctum sanctorum de oblationibus Domini.
03O||2||4||27620	Cum autem obtuleris sacrificium coctum in clibano : de simila, panes scilicet absque fermento, conspersos oleo, et lagana azyma oleo lita.
03O||2||5||27630	Si oblatio tua fuerit de sartagine, similæ conspersæ oleo et absque fermento,
03O||2||6||27640	divides eam minutatim, et fundes super eam oleum.
03O||2||7||27650	Sin autem de craticula fuerit sacrificium, æque simila oleo conspergetur :
03O||2||8||27660	quam offerens Domino, trades manibus sacerdotis.
03O||2||9||27670	Qui cum obtulerit eam, tollet memoriale de sacrificio, et adolebit super altare in odorem suavitatis Domino :
03O||2||10||27680	quidquid autem reliquum est, erit Aaron, et filiorum ejus, Sanctum sanctorum de oblationibus Domini.
03O||2||11||27690	Omnis oblatio quæ offeretur Domino, absque fermento fiet, nec quidquam fermenti ac mellis adolebitur in sacrificio Domino.
03O||2||12||27700	Primitias tantum eorum offeretis ac munera : super altare vero non imponentur in odorem suavitatis.
03O||2||13||27710	Quidquid obtuleris sacrificii, sale condies, nec auferes sal fœderis Dei tui de sacrificio tuo : in omni oblatione tua offeres sal.
03O||2||14||27720	Si autem obtuleris munus primarum frugum tuarum Domino de spicis adhuc virentibus, torrebis igni, et confringes in morem farris, et sic offeres primitias tuas Domino,
03O||2||15||27730	fundens supra oleum, et thus imponens, quia oblatio Domini est :
03O||2||16||27740	de qua adolebit sacerdos in memoriam muneris partem farris fracti, et olei, ac totum thus.
03O||3||1||27750	Quod si hostia pacificorum fuerit ejus oblatio, et de bobus voluerit offerre, marem sive feminam, immaculata offeret coram Domino.
03O||3||2||27760	Ponetque manum super caput victimæ suæ, quæ immolabitur in introitu tabernaculi testimonii, fundentque filii Aaron sacerdotes sanguinem per altaris circuitum.
03O||3||3||27770	Et offerent de hostia pacificorum in oblationem Domino, adipem qui operit vitalia, et quidquid pinguedinis est intrinsecus :
03O||3||4||27780	duos renes cum adipe quo teguntur ilia, et reticulum jecoris cum renunculis.
03O||3||5||27790	Adolebuntque ea super altare in holocaustum, lignis igne supposito, in oblationem suavissimi odoris Domino.
03O||3||6||27800	Si vero de ovibus fuerit ejus oblatio et pacificorum hostia, sive masculum obtulerit, sive feminam, immaculata erunt.
03O||3||7||27810	Si agnum obtulerit coram Domino,
03O||3||8||27820	ponet manum suam super caput victimæ suæ : quæ immolabitur in vestibulo tabernaculi testimonii : fundentque filii Aaron sanguinem ejus per circuitum altaris.
03O||3||9||27830	Et offerent de pacificorum hostia sacrificium Domino : adipem et caudam totam
03O||3||10||27840	cum renibus, et pinguedinem quæ operit ventrem atque universa vitalia, et utrumque renunculum cum adipe qui est juxta ilia, reticulumque jecoris cum renunculis.
03O||3||11||27850	Et adolebit ea sacerdos super altare in pabulum ignis et oblationis Domini.
03O||3||12||27860	Si capra fuerit ejus oblatio, et obtulerit eam Domino,
03O||3||13||27870	ponet manum suam super caput ejus : immolabitque eam in introitu tabernaculi testimonii, et fundent filii Aaron sanguinem ejus per altaris circuitum.
03O||3||14||27880	Tollentque ex ea in pastum ignis dominici, adipem qui operit ventrem, et qui tegit universa vitalia :
03O||3||15||27890	duos renunculos cum reticulo, quod est super eos juxta ilia, et arvinam jecoris cum renunculis :
03O||3||16||27900	adolebitque ea super altare sacerdos in alimoniam ignis, et suavissimi odoris. Omnis adeps, Domini erit
03O||3||17||27910	jure perpetuo in generationibus, et cunctis habitaculis vestris : nec sanguinem nec adipem omnino comedetis.
03O||4||1||27920	Locutusque est Dominus ad Moysen, dicens :
03O||4||2||27930	Loquere filiis Israël : Anima, quæ peccaverit per ignorantiam, et de universis mandatis Domini, quæ præcepit ut non fierent, quippiam fecerit :
03O||4||3||27940	si sacerdos, qui unctus est, peccaverit, delinquere faciens populum, offeret pro peccato suo vitulum immaculatum Domino :
03O||4||4||27950	et adducet illum ad ostium tabernaculi testimonii coram Domino, ponetque manum super caput ejus, et immolabit eum Domino.
03O||4||5||27960	Hauriet quoque de sanguine vituli, inferens illum in tabernaculum testimonii.
03O||4||6||27970	Cumque intinxerit digitum in sanguine, asperget eo septies coram Domino contra velum sanctuarii.
03O||4||7||27980	Ponetque de eodem sanguine super cornua altaris thymiamatis gratissimi Domino, quod est in tabernaculo testimonii : omnem autem reliquum sanguinem fundet in basim altaris holocausti in introitu tabernaculi.
03O||4||8||27990	Et adipem vituli auferet pro peccato, tam eum qui vitalia operit quam omnia quæ intrinsecus sunt :
03O||4||9||28000	duos renunculos et reticulum quod est super eos juxta ilia, et adipem jecoris cum renunculis,
03O||4||10||28010	sicut aufertur de vitulo hostiæ pacificorum : et adolebit ea super altare holocausti.
03O||4||11||28020	Pellem vero et omnes carnes, cum capite et pedibus et intestinis et fimo,
03O||4||12||28030	et reliquo corpore, efferet extra castra in locum mundum, ubi cineres effundi solent : incendetque ea super lignorum struem, quæ in loco effusorum cinerum cremabuntur.
03O||4||13||28040	Quod si omnis turba Israël ignoraverit, et per imperitiam fecerit quod contra mandatum Domini est,
03O||4||14||28050	et postea intellexerit peccatum suum, offeret pro peccato suo vitulum, adducetque eum ad ostium tabernaculi.
03O||4||15||28060	Et ponent seniores populi manus super caput ejus coram Domino. Immolatoque vitulo in conspectu Domini,
03O||4||16||28070	inferet sacerdos, qui unctus est, de sanguine ejus in tabernaculum testimonii,
03O||4||17||28080	tincto digito aspergens septies contra velum.
03O||4||18||28090	Ponetque de eodem sanguine in cornibus altaris, quod est coram Domino in tabernaculo testimonii : reliquum autem sanguinem fundet juxta basim altaris holocaustorum, quod est in ostio tabernaculi testimonii.
03O||4||19||28100	Omnemque ejus adipem tollet, et adolebit super altare :
03O||4||20||28110	sic faciens et de hoc vitulo quomodo fecit et prius : et rogante pro eis sacerdote, propitius erit eis Dominus.
03O||4||21||28120	Ipsum autem vitulum efferet extra castra, atque comburet sicut et priorem vitulum : quia est pro peccato multitudinis.
03O||4||22||28130	Si peccaverit princeps, et fecerit unum e pluribus per ignorantiam, quod Domini lege prohibetur :
03O||4||23||28140	et postea intellexerit peccatum suum, offeret hostiam Domino, hircum de capris immaculatum.
03O||4||24||28150	Ponetque manum suam super caput ejus : cumque immolaverit eum loco ubi solet mactari holocaustum coram Domino, quia pro peccato est,
03O||4||25||28160	tinget sacerdos digitum in sanguine hostiæ pro peccato, tangens cornua altaris holocausti, et reliquum fundens ad basim ejus.
03O||4||26||28170	Adipem vero adolebit supra, sicut in victimis pacificorum fieri solet : rogabitque pro eo sacerdos, et pro peccato ejus, et dimittetur ei.
03O||4||27||28180	Quod si peccaverit anima per ignorantiam, de populo terræ, ut faciat quidquam de his, quæ Domini lege prohibentur, atque delinquat,
03O||4||28||28190	et cognoverit peccatum suum, offeret capram immaculatam.
03O||4||29||28200	Ponetque manum super caput hostiæ quæ pro peccato est, et immolabit eam in loco holocausti.
03O||4||30||28210	Tolletque sacerdos de sanguine in digito suo : et tangens cornua altaris holocausti, reliquum fundet ad basim ejus.
03O||4||31||28220	Omnem autem adipem auferens, sicut auferri solet de victimis pacificorum, adolebit super altare in odorem suavitatis Domino : rogabitque pro eo, et dimittetur ei.
03O||4||32||28230	Sin autem de pecoribus obtulerit victimam pro peccato, ovem scilicet immaculatam :
03O||4||33||28240	ponet manum super caput ejus, et immolabit eam in loco ubi solent cædi holocaustorum hostiæ.
03O||4||34||28250	Sumetque sacerdos de sanguine ejus digito suo, et tangens cornua altaris holocausti, reliquum fundet ad basim ejus.
03O||4||35||28260	Omnem quoque adipem auferens, sicut auferri solet adeps arietis, qui immolatur pro pacificis, cremabit super altare in incensum Domini : rogabitque pro eo, et pro peccato ejus, et dimittetur ei.
03O||5||1||28270	Si peccaverit anima, et audierit vocem jurantis, testisque fuerit quod aut ipse vidit, aut conscius est : nisi indicaverit, portabit iniquitatem suam.
03O||5||2||28280	Anima quæ tetigerit aliquid immundum, sive quod occisum a bestia est, aut per se mortuum, aut quodlibet aliud reptile : et oblita fuerit immunditiæ suæ, rea est, et deliquit :
03O||5||3||28290	et si tetigerit quidquam de immunditia hominis juxta omnem impuritatem, qua pollui solet, oblitaque cognoverit postea, subjacebit delicto.
03O||5||4||28300	Anima, quæ juraverit, et protulerit labiis suis, ut vel male quid faceret, vel bene, et idipsum juramento et sermone firmaverit, oblitaque postea intellexerit delictum suum,
03O||5||5||28310	agat pœnitentiam pro peccato,
03O||5||6||28320	et offerat de gregibus agnam sive capram, orabitque pro ea sacerdos et pro peccato ejus.
03O||5||7||28330	Sin autem non potuerit offerre pecus, offerat duos turtures, vel duos pullos columbarum Domino, unum pro peccato, et alterum in holocaustum,
03O||5||8||28340	dabitque eos sacerdoti : qui primum offerens pro peccato, retorquebit caput ejus ad pennulas, ita ut collo hæreat, et non penitus abrumpatur.
03O||5||9||28350	Et asperget de sanguine ejus parietem altaris ; quidquid autem reliquum fuerit, faciet distillare ad fundamentum ejus, quia pro peccato est.
03O||5||10||28360	Alterum vero adolebit in holocaustum, ut fieri solet : rogabitque pro eo sacerdos et pro peccato ejus, et dimittetur ei.
03O||5||11||28370	Quod si non quiverit manus ejus duos offerre turtures, aut duos pullos columbarum, offeret pro peccato suo similæ partem ephi decimam : non mittet in eam oleum, nec thuris aliquid imponet, quia pro peccato est.
03O||5||12||28380	Tradetque eam sacerdoti : qui plenum ex ea pugillum hauriens, cremabit super altare in monimentum ejus qui obtulerit,
03O||5||13||28390	rogans pro illo et expians : reliquam vero partem ipse habebit in munere.
03O||5||14||28400	Locutusque est Dominus ad Moysen, dicens :
03O||5||15||28410	Anima si prævaricans cæremonias, per errorem, in his quæ Domino sunt sanctificata, peccaverit, offeret pro delicto suo arietem immaculatum de gregibus, qui emi potest duobus siclis, juxta pondus sanctuarii :
03O||5||16||28420	ipsumque quod intulit damni restituet, et quintam partem ponet supra, tradens sacerdoti, qui rogabit pro eo offerens arietem, et dimittetur ei.
03O||5||17||28430	Anima si peccaverit per ignorantiam, feceritque unum ex his quæ Domini lege prohibentur, et peccati rea intellexerit iniquitatem suam,
03O||5||18||28440	offeret arietem immaculatum de gregibus sacerdoti, juxta mensuram æstimationemque peccati : qui orabit pro eo, quia nesciens fecerit : et dimittetur ei,
03O||5||19||28450	quia per errorem deliquit in Dominum.
03O||6||1||28460	Locutus est Dominus ad Moysen, dicens :
03O||6||2||28470	Anima quæ peccaverit, et contempto Domino, negaverit proximo suo depositum quod fidei ejus creditum fuerat, vel vi aliquid extorserit, aut calumniam fecerit,
03O||6||3||28480	sive rem perditam invenerit, et inficians insuper pejeraverit, et quodlibet aliud ex pluribus fecerit, in quibus solent peccare homines,
03O||6||4||28490	convicta delicti,
03O||6||5||28500	reddet omnia, quæ per fraudem voluit obtinere, integra, et quintam insuper partem domino cui damnum intulerat.
03O||6||6||28510	Pro peccato autem suo offeret arietem immaculatum de grege, et dabit eum sacerdoti, juxta æstimationem mensuramque delicti :
03O||6||7||28520	qui rogabit pro eo coram Domino, et dimittetur illi pro singulis quæ faciendo peccavit.
03O||6||8||28530	Locutusque est Dominus ad Moysen, dicens :
03O||6||9||28540	Præcipe Aaron et filiis ejus : Hæc est lex holocausti : cremabitur in altari tota nocte usque mane : ignis ex eodem altari erit.
03O||6||10||28550	Vestietur tunica sacerdos et feminalibus lineis : tolletque cineres, quos vorans ignis exussit, et ponens juxta altare,
03O||6||11||28560	spoliabitur prioribus vestimentis, indutusque aliis, efferret eos extra castra, et in loco mundissimo usque ad favillam consumi faciet.
03O||6||12||28570	Ignis autem in altari semper ardebit, quem nutriet sacerdos subjiciens ligna mane per singulos dies, et imposito holocausto, desuper adolebit adipes pacificorum.
03O||6||13||28580	Ignis est iste perpetuus, qui numquam deficiet in altari.
03O||6||14||28590	Hæc est lex sacrificii et libamentorum, quæ offerent filii Aaron coram Domino, et coram altari.
03O||6||15||28600	Tollet sacerdos pugillum similæ, quæ conspersa est oleo, et totum thus, quod super similam positum est : adolebitque illud in altari in monimentum odoris suavissimi Domino :
03O||6||16||28610	reliquam autem partem similæ comedet Aaron cum filiis suis, absque fermento : et comedet in loco sancto atrii tabernaculi.
03O||6||17||28620	Ideo autem non fermentabitur, quia pars ejus in Domini offertur incensum. Sanctum sanctorum erit, sicut pro peccato atque delicto.
03O||6||18||28630	Mares tantum stirpis Aaron comedent illud. Legitimum ac sempiternum erit in generationibus vestris de sacrificiis Domini : omnis qui tetigerit illa, sanctificabitur.
03O||6||19||28640	Locutusque est Dominus ad Moysen, dicens :
03O||6||20||28650	Hæc est oblatio Aaron, et filiorum ejus, quam offerre debent Domino in die unctionis suæ. Decimam partem ephi offerent similæ in sacrificio sempiterno, medium ejus mane, et medium ejus vespere :
03O||6||21||28660	quæ in sartagine oleo conspersa frigetur. Offeret autem eam calidam in odorem suavissimum Domino
03O||6||22||28670	sacerdos, qui jure patri successerit, et tota cremabitur in altari.
03O||6||23||28680	Omne enim sacrificium sacerdotum igne consumetur, nec quisquam comedet ex eo.
03O||6||24||28690	Locutus est autem Dominus ad Moysen, dicens :
03O||6||25||28700	Loquere Aaron et filiis ejus : Ista est lex hostiæ pro peccato : in loco ubi offertur holocaustum, immolabitur coram Domino. Sanctum sanctorum est.
03O||6||26||28710	Sacerdos, qui offert, comedet eam in loco sancto, in atrio tabernaculi.
03O||6||27||28720	Quidquid tetigerit carnes ejus, sanctificabitur. Si de sanguine illius vestis fuerit aspersa, lavabitur in loco sancto.
03O||6||28||28730	Vas autem fictile, in quo cocta est, confringetur ; quod si vas æneum fuerit, defricabitur, et lavabitur aqua.
03O||6||29||28740	Omnis masculus de genere sacerdotali vescetur de carnibus ejus, quia Sanctum sanctorum est.
03O||6||30||28750	Hostia enim quæ cæditur pro peccato, cujus sanguis infertur in tabernaculum testimonii ad expiandum in sanctuario, non comedetur, sed comburetur igni.
03O||7||1||28760	Hæc quoque lex hostiæ pro delicto, Sancta sanctorum est :
03O||7||2||28770	idcirco ubi immolabitur holocaustum, mactabitur et victima pro delicto : sanguis ejus per gyrum altaris fundetur.
03O||7||3||28780	Offerent ex ea caudam et adipem qui operit vitalia :
03O||7||4||28790	duos renunculos, et pinguedinem quæ juxta ilia est, reticulumque jecoris cum renunculis.
03O||7||5||28800	Et adolebit ea sacerdos super altare : incensum est Domini pro delicto.
03O||7||6||28810	Omnis masculus de sacerdotali genere, in loco sancto vescetur his carnibus, quia Sanctum sanctorum est.
03O||7||7||28820	Sicut pro peccato offertur hostia, ita et pro delicto : utriusque hostiæ lex una erit : ad sacerdotem, qui eam obtulerit, pertinebit.
03O||7||8||28830	Sacerdos qui offert holocausti victimam, habebit pellem ejus.
03O||7||9||28840	Et omne sacrificium similæ, quod coquitur in clibano, et quidquid in craticula, vel in sartagine præparatur, ejus erit sacerdotis a quo offertur :
03O||7||10||28850	sive oleo conspersa, sive arida fuerint, cunctis filiis Aaron mensura æqua per singulos dividetur.
03O||7||11||28860	Hæc est lex hostiæ pacificorum quæ offertur Domino.
03O||7||12||28870	Si pro gratiarum actione oblatio fuerit, offerent panes absque fermento conspersos oleo, et lagana azyma uncta oleo, coctamque similam, et collyridas olei admistione conspersas :
03O||7||13||28880	panes quoque fermentatos cum hostia gratiarum, quæ immolatur pro pacificis :
03O||7||14||28890	ex quibus unus pro primitiis offeretur Domino, et erit sacerdotis qui fundet hostiæ sanguinem,
03O||7||15||28900	cujus carnes eadem comedentur die, nec remanebit ex eis quidquam usque mane.
03O||7||16||28910	Si voto, vel sponte quispiam obtulerit hostiam, eadem similiter edetur die : sed et si quid in crastinum remanserit, vesci licitum est :
03O||7||17||28920	quidquid autem tertius invenerit dies, ignis absumet.
03O||7||18||28930	Si quis de carnibus victimæ pacificorum die tertio comederit, irrita fiet oblatio, nec proderit offerenti : quin potius quæcumque anima tali se edulio contaminaverit, prævaricationis rea erit.
03O||7||19||28940	Caro, quæ aliquid tetigerit immundum, non comedetur, sed comburetur igni : qui fuerit mundus, vescetur ex ea.
03O||7||20||28950	Anima polluta quæ ederit de carnibus hostiæ pacificorum, quæ oblata est Domino, peribit de populis suis.
03O||7||21||28960	Et quæ tetigerit immunditiam hominis, vel jumenti, sive omnis rei quæ polluere potest, et comederit de hujuscemodi carnibus, interibit de populis suis.
03O||7||22||28970	Locutusque est Dominus ad Moysen, dicens :
03O||7||23||28980	Loquere filiis Israël : Adipem ovis, et bovis, et capræ non comedetis.
03O||7||24||28990	Adipem cadaveris morticini, et ejus animalis, quod a bestia captum est, habebitis in varios usus.
03O||7||25||29000	Si quis adipem, qui offerri debet in incensum Domini, comederit, peribit de populo suo.
03O||7||26||29010	Sanguinem quoque omnis animalis non sumetis in cibo, tam de avibus quam de pecoribus.
03O||7||27||29020	Omnis anima, quæ ederit sanguinem, peribit de populis suis.
03O||7||28||29030	Locutusque est Dominus ad Moysen, dicens :
03O||7||29||29040	Loquere filiis Israël, dicens : Qui offert victimam pacificorum Domino, offerat simul et sacrificium, id est, libamenta ejus.
03O||7||30||29050	Tenebit manibus adipem hostiæ, et pectusculum : cumque ambo oblata Domino consecraverit, tradet sacerdoti,
03O||7||31||29060	qui adolebit adipem super altare, pectusculum autem erit Aaron et filiorum ejus.
03O||7||32||29070	Armus quoque dexter de pacificorum hostiis cedet in primitias sacerdotis.
03O||7||33||29080	Qui obtulerit sanguinem et adipem filiorum Aaron, ipse habebit et armum dextrum in portione sua.
03O||7||34||29090	Pectusculum enim elevationis, et armum separationis, tuli a filiis Israël de hostiis eorum pacificis, et dedi Aaron sacerdoti, et filiis ejus, lege perpetua, ab omni populo Israël.
03O||7||35||29100	Hæc est unctio Aaron et filiorum ejus in cæremoniis Domini die qua obtulit eos Moyses, ut sacerdotio fungerentur,
03O||7||36||29110	et quæ præcepit eis dari Dominus a filiis Israël religione perpetua in generationibus suis.
03O||7||37||29120	Ista est lex holocausti, et sacrificii pro peccato atque delicto, et pro consecratione et pacificorum victimis,
03O||7||38||29130	quam constituit Dominus Moysi in monte Sinai, quando mandabit filiis Israël ut offerrent oblationes suas Domino in deserto Sinai.
03O||8||1||29140	Locutusque est Dominus ad Moysen, dicens :
03O||8||2||29150	Tolle Aaron cum filiis suis, vestes eorum, et unctionis oleum, vitulum pro peccato, duos arietes, canistrum cum azymis :
03O||8||3||29160	et congregabis omnem cœtum ad ostium tabernaculi.
03O||8||4||29170	Fecit Moyses ut Dominus imperaverat. Congregataque omni turba ante fores tabernaculi,
03O||8||5||29180	ait : Iste est sermo, quem jussit Dominus fieri.
03O||8||6||29190	Statimque obtulit Aaron et filios ejus. Cumque lavisset eos,
03O||8||7||29200	vestivit pontificem subucula linea, accingens eum balteo, et induens eum tunica hyacinthina, et desuper humerale imposuit,
03O||8||8||29210	quod astringens cingulo aptavit rationali, in quo erat Doctrina et Veritas.
03O||8||9||29220	Cidari quoque texit caput : et super eam, contra frontem, posuit laminam auream consecratam in sanctificatione, sicut præceperat ei Dominus.
03O||8||10||29230	Tulit et unctionis oleum, quo linivit tabernaculum cum omni supellectili sua.
03O||8||11||29240	Cumque sanctificans aspersisset altare septem vicibus, unxit illud, et omnia vasa ejus, labrumque cum basi sua sanctificavit oleo.
03O||8||12||29250	Quod fundens super caput Aaron, unxit eum, et consecravit :
03O||8||13||29260	filios quoque ejus oblatos vestivit tunicis lineis, et cinxit balteis, imposuitque mitras, ut jusserat Dominus.
03O||8||14||29270	Obtulit et vitulum pro peccato : cumque super caput ejus posuisset Aaron et filii ejus manus suas,
03O||8||15||29280	immolavit eum, hauriens sanguinem, et tincto digito, tetigit cornua altaris per gyrum : quo expiato et sanctificato, fudit reliquum sanguinem ad fundamenta ejus.
03O||8||16||29290	Adipem vero qui erat super vitalia, et reticulum jecoris, duosque renunculos, cum arvinulis suis, adolevit super altare :
03O||8||17||29300	vitulum cum pelle, et carnibus, et fimo, cremans extra castra, sicut præceperat Dominus.
03O||8||18||29310	Obtulit et arietem in holocaustum : super cujus caput cum imposuissent Aaron et filii ejus manus suas,
03O||8||19||29320	immolavit eum, et fudit sanguinem ejus per circuitum altaris.
03O||8||20||29330	Ipsumque arietem in frusta concidens, caput ejus, et artus, et adipem adolevit igni,
03O||8||21||29340	lotis prius intestinis et pedibus : totumque simul arietem incendit super altare, eo quod esset holocaustum suavissimi odoris Domino, sicut præceperat ei.
03O||8||22||29350	Obtulit et arietem secundum in consecratione sacerdotum, posueruntque super caput ejus Aaron et filii ejus manus suas :
03O||8||23||29360	quem cum immolasset Moyses, sumens de sanguine ejus, tetigit extremum auriculæ dextræ Aaron, et pollicem manus ejus dextræ, similiter et pedis.
03O||8||24||29370	Obtulit et filios Aaron : cumque de sanguine arietis immolati tetigisset extremum auriculæ singulorum dextræ, et pollices manus ac pedis dextri, reliquum fudit super altare per circuitum :
03O||8||25||29380	adipem vero, et caudam, omnemque pinguedinem quæ operit intestina, reticulumque jecoris, et duos renes cum adipibus suis et armo dextro separavit.
03O||8||26||29390	Tollens autem de canistro azymorum, quod erat coram Domino, panem absque fermento, et collyridam conspersam oleo, laganumque, posuit super adipes, et armum dextrum,
03O||8||27||29400	tradens simul omnia Aaron et filiis ejus. Qui postquam levaverunt ea coram Domino,
03O||8||28||29410	rursum suscepta de manibus eorum, adolevit super altare holocausti, eo quod consecrationis esset oblatio, in odorem suavitatis, sacrificii Domino.
03O||8||29||29420	Tulitque pectusculum, elevans illud coram Domino, de ariete consecrationis in partem suam, sicut præceperat ei Dominus.
03O||8||30||29430	Assumensque unguentum, et sanguinem qui erat in altari, aspersit super Aaron et vestimenta ejus, et super filios illius ac vestes eorum.
03O||8||31||29440	Cumque sanctificasset eos in vestitu suo, præcepit eis, dicens : Coquite carnes ante fores tabernaculi, et ibi comedite eas ; panes quoque consecrationis edite, qui positi sunt in canistro, sicut præcepit mihi Dominus, dicens : Aaron et filii ejus comedent eos :
03O||8||32||29450	quidquid autem reliquum fuerit de carne et panibus, ignis absumet.
03O||8||33||29460	De ostio quoque tabernaculi non exibitis septem diebus, usque ad diem quo complebitur tempus consecrationis vestræ ; septem enim diebus finitur consecratio :
03O||8||34||29470	sicut et impræsentiarum factum est, ut ritus sacrificii compleretur.
03O||8||35||29480	Die ac nocte manebitis in tabernaculo observantes custodias Domini, ne moriamini : sic enim mihi præceptum est.
03O||8||36||29490	Feceruntque Aaron et filii ejus cuncta quæ locutus est Dominus per manum Moysi.
03O||9||1||29500	Facto autem octavo die, vocavit Moyses Aaron, et filios ejus, ac majores natu Israël, dixitque ad Aaron :
03O||9||2||29510	Tolle de armento vitulum pro peccato, et arietem in holocaustum, utrumque immaculatum, et offer illos coram Domino.
03O||9||3||29520	Et ad filios Israël loqueris : Tollite hircum pro peccato, et vitulum, atque agnum, anniculos, et sine macula in holocaustum,
03O||9||4||29530	bovem et arietem pro pacificis : et immolate eos coram Domino, in sacrificio singulorum similam conspersam oleo offerentes : hodie enim Dominus apparebit vobis.
03O||9||5||29540	Tulerunt ergo cuncta quæ jusserat Moyses ad ostium tabernaculi : ubi cum omnis multitudo astaret,
03O||9||6||29550	ait Moyses : Iste est sermo, quem præcepit Dominus : facite, et apparebit vobis gloria ejus.
03O||9||7||29560	Et dixit ad Aaron : Accede ad altare, et immola pro peccato tuo : offer holocaustum, et deprecare pro te et pro populo : cumque mactaveris hostiam populi, ora pro eo, sicut præcepit Dominus.
03O||9||8||29570	Statimque Aaron accedens ad altare, immolavit vitulum pro peccato suo :
03O||9||9||29580	cujus sanguinem obtulerunt ei filii sui : in quo tingens digitum, tetigit cornua altaris, et fudit residuum ad basim ejus.
03O||9||10||29590	Adipemque, et renunculos, ac reticulum jecoris, quæ sunt pro peccato, adolevit super altare, sicut præceperat Dominus Moysi :
03O||9||11||29600	carnes vero et pellem ejus extra castra combussit igni.
03O||9||12||29610	Immolavit et holocausti victimam : obtuleruntque ei filii sui sanguinem ejus, quem fudit per altaris circuitum.
03O||9||13||29620	Ipsam etiam hostiam in frusta concisam, cum capite et membris singulis obtulerunt ; quæ omnia super altare cremavit igni,
03O||9||14||29630	lotis aqua prius intestinis et pedibus.
03O||9||15||29640	Et pro peccato populi offerens, mactavit hircum : expiatoque altari,
03O||9||16||29650	fecit holocaustum,
03O||9||17||29660	addens in sacrificio libamenta, quæ pariter offeruntur, et adolens ea super altare, absque cæremoniis holocausti matutini.
03O||9||18||29670	Immolavit et bovem atque arietem, hostias pacificas populi : obtuleruntque ei filii sui sanguinem, quem fudit super altare in circuitum.
03O||9||19||29680	Adipem autem bovis, et caudam arietis, renunculosque cum adipibus suis, et reticulum jecoris,
03O||9||20||29690	posuerunt super pectora : cumque cremati essent adipes super altare,
03O||9||21||29700	pectora eorum, et armos dextros separavit Aaron, elevans coram Domino, sicut præceperat Moyses.
03O||9||22||29710	Et extendens manus ad populum, benedixit ei. Sicque completis hostiis pro peccato, et holocaustis, et pacificis, descendit.
03O||9||23||29720	Ingressi autem Moyses et Aaron in tabernaculum testimonii, et deinceps egressi, benedixerunt populo. Apparuitque gloria Domini omni multitudini :
03O||9||24||29730	et ecce egressus ignis a Domino, devoravit holocaustum, et adipes qui erant super altare. Quod cum vidissent turbæ, laudaverunt Dominum, ruentes in facies suas.
03O||10||1||29740	Arreptisque Nadab et Abiu filii Aaron thuribulis, posuerunt ignem, et incensum desuper, offerentes coram Domino ignem alienum : quod eis præceptum non erat.
03O||10||2||29750	Egressusque ignis a Domino, devoravit eos, et mortui sunt coram Domino.
03O||10||3||29760	Dixitque Moyses ad Aaron : Hoc est quod locutus est Dominus : Sanctificabor in iis qui appropinquant mihi, et in conspectu omnis populi glorificabor. Quod audiens tacuit Aaron.
03O||10||4||29770	Vocatis autem Moyses Misaële et Elisaphan filiis Oziel, patrui Aaron, ait ad eos : Ite, et tollite fratres vestros de conspectu sanctuarii, et asportate extra castra.
03O||10||5||29780	Confestimque pergentes, tulerunt eos sicut jacebant, vestitos lineis tunicis, et ejecerunt foras, ut sibi fuerat imperatum.
03O||10||6||29790	Locutusque est Moyses ad Aaron, et ad Eleazar, et Ithamar, filios ejus : Capita vestra nolite nudare, et vestimenta nolite scindere, ne forte moriamini, et super omnem cœtum oriatur indignatio. Fratres vestri, et omnis domus Israël, plangant incendium quod Dominus suscitavit :
03O||10||7||29800	vos autem non egrediemini fores tabernaculi, alioquin peribitis : oleum quippe sanctæ unctionis est super vos. Qui fecerunt omnia juxta præceptum Moysi.
03O||10||8||29810	Dixit quoque Dominus ad Aaron :
03O||10||9||29820	Vinum, et omne quod inebriare potest, non bibetis tu et filii tui, quando intratis in tabernaculum testimonii, ne moriamini : quia præceptum sempiternum est in generationes vestras :
03O||10||10||29830	et ut habeatis scientiam discernendi inter sanctum et profanum, inter pollutum et mundum ;
03O||10||11||29840	doceatisque filios Israël omnia legitima mea quæ locutus est Dominus ad eos per manum Moysi.
03O||10||12||29850	Locutusque est Moyses ad Aaron, et ad Eleazar, et Ithamar, filios ejus, qui erant residui : Tollite sacrificium, quod remansit de oblatione Domini, et comedite illud absque fermento juxta altare, quia Sanctum sanctorum est.
03O||10||13||29860	Comedetis autem in loco sancto : quod datum est tibi et filiis tuis de oblationibus Domini, sicut præceptum est mihi.
03O||10||14||29870	Pectusculum quoque quod oblatum est, et armum qui separatus est, edetis in loco mundissimo tu et filii tui, et filiæ tuæ tecum : tibi enim ac liberis tuis reposita sunt de hostiis salutaribus filiorum Israël :
03O||10||15||29880	eo quod armum et pectus, et adipes qui cremantur in altari, elevaverunt coram Domino, et pertineant ad te, et ad filios tuos, lege perpetua, sicut præcepit Dominus.
03O||10||16||29890	Inter hæc, hircum, qui oblatus fuerat pro peccato, cum quæreret Moyses, exustum reperit : iratusque contra Eleazar et Ithamar filios Aaron, qui remanserant, ait :
03O||10||17||29900	Cur non comedistis hostiam pro peccato in loco sancto, quæ Sancta sanctorum est, et data vobis ut portetis iniquitatem multitudinis, et rogetis pro ea in conspectu Domini,
03O||10||18||29910	præsertim cum de sanguine illius non sit illatum intra sancta, et comedere debueritis eam in Sanctuario, sicut præceptum est mihi ?
03O||10||19||29920	Respondit Aaron : Oblata est hodie victima pro peccato, et holocaustum coram Domino : mihi autem accidit quod vides ; quomodo potui comedere eam, aut placere Domino in cæremoniis mente lugubri ?
03O||10||20||29930	Quod cum audisset Moyses, recepit satisfactionem.
03O||11||1||29940	Locutusque est Dominus ad Moysen et Aaron, dicens :
03O||11||2||29950	Dicite filiis Israël : Hæc sunt animalia quæ comedere debetis de cunctis animantibus terræ :
03O||11||3||29960	omne quod habet divisam ungulam, et ruminat in pecoribus, comedetis.
03O||11||4||29970	Quidquid autem ruminat quidem, et habet ungulam, sed non dividit eam, sicut camelus et cetera, non comedetis illud, et inter immunda reputabitis.
03O||11||5||29980	Chœrogryllus qui ruminat, ungulamque non dividit, immundus est.
03O||11||6||29990	Lepus quoque : nam et ipse ruminat, sed ungulam non dividit.
03O||11||7||30000	Et sus : qui cum ungulam dividat, non ruminat.
03O||11||8||30010	Horum carnibus non vescemini, nec cadavera contingetis, quia immunda sunt vobis.
03O||11||9||30020	Hæc sunt quæ gignuntur in aquis, et vesci licitum est : omne quod habet pinnulas et squamas, tam in mari quam in fluminibus et stagnis, comedetis.
03O||11||10||30030	Quidquid autem pinnulas et squamas non habet, eorum quæ in aquis moventur et vivunt, abominabile vobis,
03O||11||11||30040	execrandumque erit : carnes eorum non comedetis, et morticina vitabitis.
03O||11||12||30050	Cuncta quæ non habent pinnulas et squamas in aquis, polluta erunt.
03O||11||13||30060	Hæc sunt quæ de avibus comedere non debetis, et vitanda sunt vobis : aquilam, et gryphem, et haliæetum,
03O||11||14||30070	et milvum ac vulturem juxta genus suum,
03O||11||15||30080	et omne corvini generis in similitudinem suam,
03O||11||16||30090	struthionem, et noctuam, et larum, et accipitrem juxta genus suum :
03O||11||17||30100	bubonem, et mergulum, et ibin,
03O||11||18||30110	et cygnum, et onocrotalum, et porphyrionem,
03O||11||19||30120	herodionem, et charadrion juxta genus suum, upupam quoque, et vespertilionem.
03O||11||20||30130	Omne de volucribus quod graditur super quatuor pedes, abominabile erit vobis.
03O||11||21||30140	Quidquid autem ambulat quidem super quatuor pedes, sed habet longiora retro crura, per quæ salit super terram,
03O||11||22||30150	comedere debetis, ut est bruchus in genere suo, et attacus atque ophiomachus, ac locusta, singula juxta genus suum.
03O||11||23||30160	Quidquid autem ex volucribus quatuor tantum habet pedes, execrabile erit vobis :
03O||11||24||30170	et quicumque morticina eorum tetigerit, polluetur, et erit immundus usque ad vesperum :
03O||11||25||30180	et si necesse fuerit ut portet quippiam horum mortuum, lavabit vestimenta sua, et immundus erit usque ad occasum solis.
03O||11||26||30190	Omne animal quod habet quidem ungulam, sed non dividit eam, nec ruminat, immundum erit : et qui tetigerit illud, contaminabitur.
03O||11||27||30200	Quod ambulat super manus ex cunctis animantibus, quæ incedunt quadrupedia, immundum erit : qui tetigerit morticina eorum, polluetur usque ad vesperum.
03O||11||28||30210	Et qui portaverit hujuscemodi cadavera, lavabit vestimenta sua, et immundus erit usque ad vesperum : quia omnia hæc immunda sunt vobis.
03O||11||29||30220	Hæc quoque inter polluta reputabuntur de his quæ moventur in terra, mustela et mus et crocodilus, singula juxta genus suum,
03O||11||30||30230	mygale, et chamæleon, et stellio, et lacerta, et talpa.
03O||11||31||30240	Omnia hæc immunda sunt. Qui tetigerit morticina eorum, immundus erit usque ad vesperum :
03O||11||32||30250	et super quod ceciderit quidquam de morticinis eorum, polluetur, tam vas ligneum et vestimentum, quam pelles et cilicia : et in quocumque fit opus, tingentur aqua, et polluta erunt usque ad vesperum, et sic postea mundabuntur.
03O||11||33||30260	Vas autem fictile, in quod horum quidquam intro cecidit, polluetur, et idcirco frangendum est.
03O||11||34||30270	Omnis cibus, quem comedetis, si fusa fuerit super eum aqua, immundus erit : et omne liquens quod bibitur de universo vase, immundum erit.
03O||11||35||30280	Et quidquid de morticinis hujuscemodi ceciderit super illud, immundum erit : sive clibani, sive chytropodes, destruentur, et immundi erunt.
03O||11||36||30290	Fontes vero et cisternæ, et omnis aquarum congregatio munda erit. Qui morticinum eorum tetigerit, polluetur.
03O||11||37||30300	Si ceciderit super sementem, non polluet eam.
03O||11||38||30310	Si autem quispiam aqua sementem perfuderit, et postea morticinis tacta fuerit, illico polluetur.
03O||11||39||30320	Si mortuum fuerit animal, quod licet vobis comedere, qui cadaver ejus tetigerit, immundus erit usque ad vesperum :
03O||11||40||30330	et qui comederit ex eo quippiam, sive portaverit, lavabit vestimenta sua, et immundus erit usque ad vesperum.
03O||11||41||30340	Omne quod reptat super terram, abominabile erit, nec assumetur in cibum.
03O||11||42||30350	Quidquid super pectus quadrupes graditur, et multos habet pedes, sive per humum trahitur, non comedetis, quia abominabile est.
03O||11||43||30360	Nolite contaminare animas vestras, nec tangatis quidquam eorum, ne immundi sitis.
03O||11||44||30370	Ego enim sum Dominus Deus vester : sancti estote, quia ego sanctus sum. Ne polluatis animas vestras in omni reptili quod movetur super terram.
03O||11||45||30380	Ego enim sum Dominus, qui eduxi vos de terra Ægypti, ut essem vobis in Deum. Sancti eritis, quia ego sanctus sum.
03O||11||46||30390	Ista est lex animantium ac volucrum, et omnis animæ viventis, quæ movetur in aqua, et reptat in terra,
03O||11||47||30400	ut differentias noveritis mundi et immundi, et sciatis quid comedere et quid respuere debeatis.
03O||12||1||30410	Locutusque est Dominus ad Moysen, dicens :
03O||12||2||30420	Loquere filiis Israël, et dices ad eos : Mulier, si suscepto semine pepererit masculum, immunda erit septem diebus juxta dies separationis menstruæ.
03O||12||3||30430	Et die octavo circumcidetur infantulus :
03O||12||4||30440	ipsa vero triginta tribus diebus manebit in sanguine purificationis suæ. Omne sanctum non tanget, nec ingredietur in sanctuarium, donec impleantur dies purificationis suæ.
03O||12||5||30450	Sin autem feminam pepererit, immunda erit duabus hebdomadibus juxta ritum fluxus menstrui, et sexaginta sex diebus manebit in sanguine purificationis suæ.
03O||12||6||30460	Cumque expleti fuerint dies purificationis suæ, pro filio sive pro filia, deferet agnum anniculum in holocaustum, et pullum columbæ sive turturem pro peccato, ad ostium tabernaculi testimonii, et tradet sacerdoti,
03O||12||7||30470	qui offeret illa coram Domino, et orabit pro ea, et sic mundabitur a profluvio sanguinis sui : ista est lex parientis masculum aut feminam.
03O||12||8||30480	Quod si non invenerit manus ejus, nec potuerit offerre agnum, sumet duos turtures vel duos pullos columbarum, unum in holocaustum, et alterum pro peccato : orabitque pro ea sacerdos, et sic mundabitur.
03O||13||1||30490	Locutusque est Dominus ad Moysen, et Aaron, dicens :
03O||13||2||30500	Homo, in cujus cute et carne ortus fuerit diversus color, sive pustula, aut quasi lucens quippiam, id est, plaga lepræ, adducetur ad Aaron sacerdotem, vel ad unum quemlibet filiorum ejus.
03O||13||3||30510	Qui cum viderit lepram in cute, et pilos in album mutatos colorem, ipsamque speciem lepræ humiliorem cute et carne reliqua : plaga lepræ est, et ad arbitrium ejus separabitur.
03O||13||4||30520	Sin autem lucens candor fuerit in cute, nec humilior carne reliqua, et pili coloris pristini, recludet eum sacerdos septem diebus :
03O||13||5||30530	et considerabit die septimo : et si quidem lepra ultra non creverit, nec transierit in cute priores terminos, rursum recludet eum septem diebus aliis.
03O||13||6||30540	Et die septimo contemplabitur : si obscurior fuerit lepra, et non creverit in cute, mundabit eum, quia scabies est : lavabitque homo vestimenta sua, et mundus erit.
03O||13||7||30550	Quod si postquam a sacerdote visus est, et redditus munditiæ, iterum lepra creverit : adducetur ad eum,
03O||13||8||30560	et immunditiæ condemnabitur.
03O||13||9||30570	Plaga lepræ si fuerit in homine, adducetur ad sacerdotem,
03O||13||10||30580	et videbit eum. Cumque color albus in cute fuerit, et capillorum mutaverit aspectum, ipsa quoque caro viva apparuerit :
03O||13||11||30590	lepra vetustissima judicabitur, atque inolita cuti. Contaminabit itaque eum sacerdos, et non recludet, quia perspicuæ immunditiæ est.
03O||13||12||30600	Sin autem effloruerit discurrens lepra in cute, et operuerit omnem cutem a capite usque ad pedes, quidquid sub aspectum oculorum cadit,
03O||13||13||30610	considerabit eum sacerdos, et teneri lepra mundissima judicabit : eo quod omnis in candorem versa sit, et idcirco homo mundus erit.
03O||13||14||30620	Quando vero caro vivens in eo apparuerit,
03O||13||15||30630	tunc sacerdotis judicio polluetur, et inter immundos reputabitur : caro enim viva, si lepra aspergitur, immunda est.
03O||13||16||30640	Quod si rursum versa fuerit in alborem, et totum hominem operuerit,
03O||13||17||30650	considerabit eum sacerdos, et mundum esse decernet.
03O||13||18||30660	Caro autem et cutis in qua ulcus natum est, et sanatum,
03O||13||19||30670	et in loco ulceris cicatrix alba apparuerit, sive subrufa, adducetur homo ad sacerdotem.
03O||13||20||30680	Qui cum viderit locum lepræ humiliorem carne reliqua, et pilos versos in candorem, contaminabit eum : plaga enim lepræ orta est in ulcere.
03O||13||21||30690	Quod si pilus coloris est pristini, et cicatrix subobscura, et vicina carne non est humilior, recludet eum septem diebus :
03O||13||22||30700	et si quidem creverit, adjudicabit eum lepræ ;
03O||13||23||30710	sin autem steterit in loco suo, ulceris est cicatrix, et homo mundus erit.
03O||13||24||30720	Caro autem et cutis, quam ignis exusserit, et sanata albam sive rufam habuerit cicatricem,
03O||13||25||30730	considerabit eam sacerdos : et ecce versa est in alborem, et locus ejus reliqua cute est humilior, contaminabit eum, quia plaga lepræ in cicatrice orta est.
03O||13||26||30740	Quod si pilorum color non fuerit immutatus, nec humilior plaga carne reliqua, et ipsa lepræ species fuerit subobscura, recludet eum septem diebus,
03O||13||27||30750	et die septimo contemplabitur : si creverit in cute lepra, contaminabit eum.
03O||13||28||30760	Sin autem in loco suo candor steterit non satis clarus, plaga combustionis est, et idcirco mundabitur, quia cicatrix est combusturæ.
03O||13||29||30770	Vir, sive mulier, in cujus capite vel barba germinaverit lepra, videbit eos sacerdos.
03O||13||30||30780	Et si quidem humilior fuerit locus carne reliqua, et capillus flavus, solitoque subtilior, contaminabit eos, quia lepra capitis ac barbæ est.
03O||13||31||30790	Sin autem viderit locum maculæ æqualem vicinæ carni, et capillum nigrum : recludet eum septem diebus,
03O||13||32||30800	et die septimo intuebitur. Si non creverit macula, et capillus sui coloris est, et locus plagæ carni reliquæ æqualis :
03O||13||33||30810	radetur homo absque loco maculæ, et includetur septem diebus aliis.
03O||13||34||30820	Si die septimo visa fuerit stetisse plaga in loco suo, nec humilior carne reliqua, mundabit eum : lotisque vestibus suis, mundus erit.
03O||13||35||30830	Sin autem post emundationem rursus creverit macula in cute,
03O||13||36||30840	non quæret amplius utrum capillus in flavum colorem sit immutatus, quia aperte immundus est.
03O||13||37||30850	Porro si steterit macula, et capilli nigri fuerint, noverit hominem sanatum esse, et confidenter eum pronuntiet mundum.
03O||13||38||30860	Vir, sive mulier, in cujus cute candor apparuerit,
03O||13||39||30870	intuebitur eos sacerdos. Si deprehenderit subobscurum alborem lucere in cute, sciat non esse lepram, sed maculam coloris candidi, et hominem mundum.
03O||13||40||30880	Vir, de cujus capite capilli fluunt, calvus et mundus est :
03O||13||41||30890	et si a fronte ceciderint pili, recalvaster et mundus est.
03O||13||42||30900	Sin autem in calvitio sive in recalvatione albus vel rufus color fuerit exortus,
03O||13||43||30910	et hoc sacerdos viderit, condemnabit eum haud dubiæ lepræ, quæ orta est in calvitio.
03O||13||44||30920	Quicumque ergo maculatus fuerit lepra, et separatus est ad arbitrium sacerdotis,
03O||13||45||30930	habebit vestimenta dissuta, caput nudum, os veste contectum, contaminatum ac sordidum se clamabit.
03O||13||46||30940	Omni tempore quo leprosus est et immundus, solus habitabit extra castra.
03O||13||47||30950	Vestis lanea sive linea, quæ lepram habuerit,
03O||13||48||30960	in stamine atque subtegmine, aut certe pellis, vel quidquid ex pelle confectum est,
03O||13||49||30970	si alba vel rufa macula fuerit infecta, lepra reputabitur, ostendeturque sacerdoti :
03O||13||50||30980	qui consideratam recludet septem diebus :
03O||13||51||30990	et die septimo rursus aspiciens, si deprehenderit crevisse, lepra perseverans est : pollutum judicabit vestimentum, et omne in quo fuerit inventa :
03O||13||52||31000	et idcirco comburetur flammis.
03O||13||53||31010	Quod si eam viderit non crevisse,
03O||13||54||31020	præcipiet, et lavabunt id in quo lepra est, recludetque illud septem diebus aliis.
03O||13||55||31030	Et cum viderit faciem quidem pristinam non reversam, nec tamen crevisse lepram, immundum judicabit, et igne comburet, eo quod infusa sit in superficie vestimenti, vel per totum, lepra.
03O||13||56||31040	Sin autem obscurior fuerit locus lepræ, postquam vestis est lota, abrumpet eum, et a solido dividet.
03O||13||57||31050	Quod si ultra apparuerit in his locis, quæ prius immaculata erant, lepra volatilis et vaga, debet igne comburi.
03O||13||58||31060	Si cessaverit, lavabit aqua ea, quæ pura sunt, secundo, et munda erunt.
03O||13||59||31070	Ista est lex lepræ vestimenti lanei et linei, staminis, atque subtegminis, omnisque supellectilis pelliceæ, quomodo mundari debeat, vel contaminari.
03O||14||1||31080	Locutusque est Dominus ad Moysen, dicens :
03O||14||2||31090	Hic est ritus leprosi, quando mundandus est. Adducetur ad sacerdotem :
03O||14||3||31100	qui egressus de castris, cum invenerit lepram esse mundatam,
03O||14||4||31110	præcipiet ei, qui purificatur, ut offerat duos passeres vivos pro se, quibus vesci licitum est, et lignum cedrinum, vermiculumque et hyssopum.
03O||14||5||31120	Et unum ex passeribus immolari jubebit in vase fictili super aquas viventes :
03O||14||6||31130	alium autem vivum cum ligno cedrino, et cocco et hyssopo, tinget in sanguine passeris immolati,
03O||14||7||31140	quo asperget illum, qui mundandus est, septies, ut jure purgetur : et dimittet passerem vivum, ut in agrum avolet.
03O||14||8||31150	Cumque laverit homo vestimenta sua, radet omnes pilos corporis, et lavabitur aqua : purificatusque ingredietur castra, ita dumtaxat ut maneat extra tabernaculum suum septem diebus,
03O||14||9||31160	et die septimo radet capillos capitis, barbamque et supercilia, ac totius corporis pilos. Et lotis rursum vestibus et corpore,
03O||14||10||31170	die octavo assumet duos agnos immaculatos, et ovem anniculam absque macula, et tres decimas similæ in sacrificium, quæ conspersa sit oleo, et seorsum olei sextarium.
03O||14||11||31180	Cumque sacerdos purificans hominem, statuerit eum, et hæc omnia coram Domino in ostio tabernaculi testimonii,
03O||14||12||31190	tollet agnum et offeret eum pro delicto, oleique sextarium : et oblatis ante Dominum omnibus,
03O||14||13||31200	immolabit agnum, ubi solet immolari hostia pro peccato, et holocaustum, id est, in loco sancto. Sicut enim pro peccato, ita et pro delicto ad sacerdotem pertinet hostia : Sancta sanctorum est.
03O||14||14||31210	Assumensque sacerdos de sanguine hostiæ, quæ immolata est pro delicto, ponet super extremum auriculæ dextræ ejus qui mundatur, et super pollices manus dextræ et pedis :
03O||14||15||31220	et de olei sextario mittet in manum suam sinistram,
03O||14||16||31230	tingetque digitum dextrum in eo, et asperget coram Domino septies.
03O||14||17||31240	Quod autem reliquum est olei in læva manu, fundet super extremum auriculæ dextræ ejus qui mundatur, et super pollices manus ac pedis dextri, et super sanguinem qui effusus est pro delicto,
03O||14||18||31250	et super caput ejus.
03O||14||19||31260	Rogabitque pro eo coram Domino, et faciet sacrificium pro peccato : tunc immolabit holocaustum,
03O||14||20||31270	et ponet illud in altari cum libamentis suis, et homo rite mundabitur.
03O||14||21||31280	Quod si pauper est, et non potest manus ejus invenire quæ dicta sunt pro delicto, assumet agnum ad oblationem, ut roget pro eo sacerdos, decimamque partem similæ conspersæ oleo in sacrificium, et olei sextarium,
03O||14||22||31290	duosque turtures sive duos pullos columbæ, quorum unus sit pro peccato, et alter in holocaustum :
03O||14||23||31300	offeretque ea die octavo purificationis suæ sacerdoti, ad ostium tabernaculi testimonii coram Domino.
03O||14||24||31310	Qui suscipiens agnum pro delicto et sextarium olei, levabit simul :
03O||14||25||31320	immolatoque agno, de sanguine ejus ponet super extremum auriculæ dextræ illius qui mundatur, et super pollices manus ejus ac pedis dextri :
03O||14||26||31330	olei vero partem mittet in manum suam sinistram,
03O||14||27||31340	in quo tingens digitum dextræ manus asperget septies coram Domino :
03O||14||28||31350	tangetque extremum dextræ auriculæ illius qui mundatur, et pollices manus ac pedis dextri, in loco sanguinis qui effusus est pro delicto :
03O||14||29||31360	reliquam autem partem olei, quæ est in sinistra manu, mittet super caput purificati, ut placet pro eo Dominum :
03O||14||30||31370	et turturem sive pullum columbæ offeret,
03O||14||31||31380	unum pro delicto, et alterum in holocaustum cum libamentis suis.
03O||14||32||31390	Hoc est sacrificium leprosi, qui habere non potest omnia in emundationem sui.
03O||14||33||31400	Locutusque est Dominus ad Moysen et Aaron, dicens :
03O||14||34||31410	Cum ingressi fueritis terram Chanaan, quam ego dabo vobis in possessionem, si fuerit plaga lepræ in ædibus,
03O||14||35||31420	ibit cujus est domus, nuntians sacerdoti, et dicet : Quasi plaga lepræ videtur mihi esse in domo mea.
03O||14||36||31430	At ille præcipiet ut efferant universa de domo, priusquam ingrediatur eam, et videat utrum leprosa sit, ne immunda fiant omnia quæ in domo sunt. Intrabitque postea ut consideret lepram domus :
03O||14||37||31440	et cum viderit in parietibus illius quasi valliculas pallore sive rubore deformes, et humiliores superficie reliqua,
03O||14||38||31450	egredietur ostium domus, et statim claudet illam septem diebus.
03O||14||39||31460	Reversusque die septimo, considerabit eam : si invenerit crevisse lepram,
03O||14||40||31470	jubebit erui lapides in quibus lepra est, et projici eos extra civitatem in locum immundum :
03O||14||41||31480	domum autem ipsam radi intrinsecus per circuitum, et spargi pulverem rasuræ extra urbem in locum immundum,
03O||14||42||31490	lapidesque alios reponi pro his qui ablati fuerint, et luto alio liniri domum.
03O||14||43||31500	Sin autem postquam eruti sunt lapides, et pulvis erasus, et alia terra lita,
03O||14||44||31510	ingressus sacerdos viderit reversam lepram, et parietes respersos maculis, lepra est perseverans, et immunda domus :
03O||14||45||31520	quam statim destruent, et lapides ejus ac ligna, atque universum pulverem projicient extra oppidum in locum immundum.
03O||14||46||31530	Qui intraverit domum quando clausa est, immundus erit usque ad vesperum :
03O||14||47||31540	et qui dormierit in ea, et comederit quippiam, lavabit vestimenta sua.
03O||14||48||31550	Quod si introiens sacerdos viderit lepram non crevisse in domo, postquam denuo lita fuerit, purificabit eam reddita sanitate :
03O||14||49||31560	et in purificationem ejus sumet duos passeres, lignumque cedrinum, et vermiculum atque hyssopum :
03O||14||50||31570	et immolato uno passere in vase fictili super aquas vivas,
03O||14||51||31580	tollet lignum cedrinum, et hyssopum, et coccum, et passerem vivum, et tinget omnia in sanguine passeris immolati, atque in aquis viventibus, et asperget domum septies,
03O||14||52||31590	purificabitque eam tam in sanguine passeris quam in aquis viventibus, et in passere vivo, lignoque cedrino et hyssopo atque vermiculo.
03O||14||53||31600	Cumque dimiserit passerem avolare in agrum libere, orabit pro domo, et jure mundabitur.
03O||14||54||31610	Ista est lex omnis lepræ et percussuræ,
03O||14||55||31620	lepræ vestium et domorum,
03O||14||56||31630	cicatricis et erumpentium papularum, lucentis maculæ, et in varias species, coloribus immutatis,
03O||14||57||31640	ut possit sciri quo tempore mundum quid, vel immundum sit.
03O||15||1||31650	Locutusque est Dominus ad Moysen et Aaron, dicens :
03O||15||2||31660	Loquimini filiis Israël, et dicite eis : Vir, qui patitur fluxum seminis, immundus erit.
03O||15||3||31670	Et tunc judicabitur huic vitio subjacere, cum per singula momenta adhæserit carni ejus, atque concreverit fœdus humor.
03O||15||4||31680	Omne stratum, in quo dormierit, immundum erit, et ubicumque sederit.
03O||15||5||31690	Si quis hominum tetigerit lectum ejus, lavabit vestimenta sua, et ipse lotus aqua, immundus erit usque ad vesperum.
03O||15||6||31700	Si sederit ubi ille sederat, et ipse lavabit vestimenta sua : et lotus aqua, immundus erit usque ad vesperum.
03O||15||7||31710	Qui tetigerit carnem ejus, lavabit vestimenta sua : et ipse lotus aqua, immundus erit usque ad vesperum.
03O||15||8||31720	Si salivam hujuscemodi homo jecerit super eum qui mundus est, lavabit vestimenta sua : et lotus aqua, immundus erit usque ad vesperum.
03O||15||9||31730	Sagma, super quo sederit, immundum erit :
03O||15||10||31740	et quidquid sub eo fuerit, qui fluxum seminis patitur, pollutum erit usque ad vesperum. Qui portaverit horum aliquid, lavabit vestimenta sua : et ipse lotus aqua, immundus erit usque ad vesperum.
03O||15||11||31750	Omnis, quem tetigerit qui talis est, non lotis ante manibus, lavabit vestimenta sua, et lotus aqua, immundus erit usque ad vesperum.
03O||15||12||31760	Vas fictile quod tetigerit confringetur : vas autem ligneum lavabitur aqua.
03O||15||13||31770	Si sanatus fuerit qui hujuscemodi sustinet passionem, numerabit septem dies post emundationem sui, et lotis vestibus et toto corpore in aquis viventibus, erit mundus.
03O||15||14||31780	Die autem octavo sumet duos turtures, aut duos pullos columbæ, et veniet in conspectum Domini ad ostium tabernaculi testimonii, dabitque eos sacerdoti :
03O||15||15||31790	qui faciet unum pro peccato et alterum in holocaustum : rogabitque pro eo coram Domino, ut emundetur a fluxi seminis sui.
03O||15||16||31800	Vir de quo egreditur semen coitus, lavabit aqua omne corpus suum : et immundus erit usque ad vesperum.
03O||15||17||31810	Vestem et pellem, quam habuerit, lavabit aqua, et immunda erit usque ad vesperum.
03O||15||18||31820	Mulier, cum qua coierit, lavabitur aqua, et immunda erit usque ad vesperum.
03O||15||19||31830	Mulier, quæ redeunte mense patitur fluxum sanguinis, septem diebus separabitur.
03O||15||20||31840	Omnis qui tetigerit eam, immundus erit usque ad vesperum :
03O||15||21||31850	et in quo dormierit vel sederit diebus separationis suæ, polluetur.
03O||15||22||31860	Qui tetigerit lectum ejus, lavabit vestimenta sua : et ipse lotus aqua, immundus erit usque ad vesperum.
03O||15||23||31870	Omne vas, super quo illa sederit, quisquis attigerit, lavabit vestimenta sua : et ipse lotus aqua, pollutus erit usque ad vesperum.
03O||15||24||31880	Si coierit cum ea vir tempore sanguinis menstrualis, immundus erit septem diebus : et omne stratum, in quo dormierit, polluetur.
03O||15||25||31890	Mulier, quæ patitur multis diebus fluxum sanguinis non in tempore menstruali, vel quæ post menstruum sanguinem fluere non cessat, quamdiu subjacet huic passioni, immunda erit quasi sit in tempore menstruo.
03O||15||26||31900	Omne stratum, in quo dormierit, et vas in quo sederit, pollutum erit.
03O||15||27||31910	Quicumque tetigerit ea, lavabit vestimenta sua : et ipse lotus aqua, immundus erit usque ad vesperam.
03O||15||28||31920	Si steterit sanguis, et fluere cessaverit, numerabit septem dies purificationis suæ :
03O||15||29||31930	et die octavo offeret pro se sacerdoti duos turtures, aut duos pullos columbarum, ad ostium tabernaculi testimonii :
03O||15||30||31940	qui unum faciet pro peccato, et alterum in holocaustum, rogabitque pro ea coram Domino, et pro fluxu immunditiæ ejus.
03O||15||31||31950	Docebitis ergo filios Israël ut caveant immunditiam, et non moriantur in sordibus suis, cum polluerint tabernaculum meum quod est inter eos.
03O||15||32||31960	Ista est lex ejus, qui patitur fluxum seminis, et qui polluitur coitu,
03O||15||33||31970	et quæ menstruis temporibus separatur, vel quæ jugi fluit sanguine, et hominis qui dormierit cum ea.
03O||16||1||31980	Locutusque est Dominus ad Moysen post mortem duorum filiorum Aaron, quando offerentes ignem alienum interfecti sunt :
03O||16||2||31990	et præcepit ei, dicens : Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio quo tegitur arca, ut non moriatur (quia in nube apparebo super oraculum),
03O||16||3||32000	nisi hæc ante fecerit : vitulum pro peccato offeret, et arietem in holocaustum.
03O||16||4||32010	Tunica linea vestietur, feminalibus lineis verenda celabit : accingetur zona linea, cidarim lineam imponet capiti : hæc enim vestimenta sunt sancta : quibus cunctis, cum lotus fuerit, induetur.
03O||16||5||32020	Suscipietque ab universa multitudine filiorum Israël duos hircos pro peccato, et unum arietem in holocaustum.
03O||16||6||32030	Cumque obtulerit vitulum, et oraverit pro se et pro domo sua,
03O||16||7||32040	duos hircos stare faciet coram Domino in ostio tabernaculi testimonii :
03O||16||8||32050	mittensque super utrumque sortem, unam Domino, alteram capro emissario :
03O||16||9||32060	cujus exierit sors Domino, offeret illum pro peccato :
03O||16||10||32070	cujus autem in caprum emissarium, statuet eum vivum coram Domino, ut fundat preces super eo, et emittat eum in solitudinem.
03O||16||11||32080	His rite celebratis, offeret vitulum, et rogans pro se, et pro domo sua, immolabit eum :
03O||16||12||32090	assumptoque thuribulo, quod de prunis altaris impleverit, et hauriens manu compositum thymiama in incensum, ultra velum intrabit in sancta :
03O||16||13||32100	ut, positis super ignem aromatibus, nebula eorum et vapor operiat oraculum quod est supra testimonium, et non moriatur.
03O||16||14||32110	Tollet quoque de sanguine vituli, et asperget digito septies contra propitiatorium ad orientem.
03O||16||15||32120	Cumque mactaverit hircum pro peccato populi, inferet sanguinem ejus intra velum, sicut præceptum est de sanguine vituli, ut aspergat e regione oraculi,
03O||16||16||32130	et expiet sanctuarium ab immunditiis filiorum Israël, et a prævaricationibus eorum, cunctisque peccatis. Juxta hunc ritum faciet tabernaculo testimonii, quod fixum est inter eos, in medio sordium habitationis eorum.
03O||16||17||32140	Nullus hominum sit in tabernaculo, quando pontifex sanctuarium ingreditur, ut roget pro se, et pro domo sua, et pro universo cœtu Israël, donec egrediatur.
03O||16||18||32150	Cum autem exierit ad altare quod coram Domino est, oret pro se, et sumptum sanguinem vituli atque hirci fundat super cornua ejus per gyrum :
03O||16||19||32160	aspergensque digito septies, expiet, et sanctificet illud ab immunditiis filiorum Israël.
03O||16||20||32170	Postquam emundaverit sanctuarium, et tabernaculum, et altare, tunc offerat hircum viventem :
03O||16||21||32180	et posita utraque manu super caput ejus, confiteatur omnes iniquitates filiorum Israël, et universa delicta atque peccata eorum : quæ imprecans capiti ejus, emittet illum per hominem paratum, in desertum.
03O||16||22||32190	Cumque portaverit hircus omnes iniquitates eorum in terram solitariam, et dimissus fuerit in deserto,
03O||16||23||32200	revertetur Aaron in tabernaculum testimonii, et depositis vestibus, quibus prius indutus erat, cum intraret sanctuarium, relictisque ibi,
03O||16||24||32210	lavabit carnem suam in loco sancto, indueturque vestibus suis. Et postquam egressus obtulerit holocaustum suum, ac plebis, rogabit tam pro se quam pro populo :
03O||16||25||32220	et adipem, qui oblatus est pro peccatis, adolebit super altare.
03O||16||26||32230	Ille vero, qui dimiserit caprum emissarium, lavabit vestimenta sua, et corpus aqua, et sic ingredietur in castra.
03O||16||27||32240	Vitulum autem, et hircum, qui pro peccato fuerant immolati, et quorum sanguis illatus est in sanctuarium, ut expiatio compleretur, asportabunt foras castra, et comburent igni tam pelles quam carnes eorum, ac fimum :
03O||16||28||32250	et quicumque combusserit ea, lavabit vestimenta sua et carnem aqua, et sic ingredietur in castra.
03O||16||29||32260	Eritque vobis hoc legitimum sempiternum : mense septimo, decima die mensis, affligetis animas vestras, nullumque opus facietis, sive indigena, sive advena qui peregrinatur inter vos.
03O||16||30||32270	In hac die expiatio erit vestri, atque mundatio ab omnibus peccatis vestris : coram Domino mundabimini.
03O||16||31||32280	Sabbatum enim requietionis est, et affligetis animas vestras religione perpetua.
03O||16||32||32290	Expiabit autem sacerdos, qui unctus fuerit, et cujus manus initiatæ sunt ut sacerdotio fungatur pro patre suo : indueturque stola linea et vestibus sanctis,
03O||16||33||32300	et expiabit sanctuarium et tabernaculum testimonii atque altare, sacerdotes quoque et universum populum.
03O||16||34||32310	Eritque vobis hoc legitimum sempiternum, ut oretis pro filiis Israël, et pro cunctis peccatis eorum semel in anno. Fecit igitur sicut præceperat Dominus Moysi.
03O||17||1||32320	Et locutus est Dominus ad Moysen, dicens :
03O||17||2||32330	Loquere Aaron et filiis ejus, et cunctis filiis Israël, dicens ad eos : Iste est sermo quem mandavit Dominus, dicens :
03O||17||3||32340	Homo quilibet de domo Israël, si occiderit bovem aut ovem, sive capram, in castris vel extra castra,
03O||17||4||32350	et non obtulerit ad ostium tabernaculi oblationem Domino, sanguinis reus erit : quasi si sanguinem fuderit, sic peribit de medio populi sui.
03O||17||5||32360	Ideo sacerdoti offerre debent filii Israël hostias suas, quas occident in agro, ut sanctificentur Domino ante ostium tabernaculi testimonii, et immolent eas hostias pacificas Domino.
03O||17||6||32370	Fundetque sacerdos sanguinem super altare Domini ad ostium tabernaculi testimonii, et adolebit adipem in odorem suavitatis Domino :
03O||17||7||32380	et nequaquam ultra immolabunt hostias suas dæmonibus, cum quibus fornicati sunt. Legitimum sempiternum erit illis et posteris eorum.
03O||17||8||32390	Et ad ipsos dices : Homo de domo Israël, et de advenis qui peregrinantur apud vos, qui obtulerit holocaustum sive victimam,
03O||17||9||32400	et ad ostium tabernaculi testimonii non adduxerit eam, ut offeratur Domino, interibit de populo suo.
03O||17||10||32410	Homo quilibet de domo Israël et de advenis qui pereginantur inter eos, si comederit sanguinem, obfirmabo faciem meam contra animam illius, et disperdam eam de populo suo,
03O||17||11||32420	quia anima carnis in sanguine est : et ego dedi illum vobis, ut super altare in eo expietis pro animabus vestris, et sanguis pro animæ piaculo sit.
03O||17||12||32430	Idcirco dixi filiis Israël : Omnis anima ex vobis non comedet sanguinem, nec ex advenis qui peregrinantur apud vos.
03O||17||13||32440	Homo quicumque de filiis Israël, et de advenis qui peregrinantur apud vos, si venatione atque aucupio ceperit feram, vel avem, quibus vesci licitum est, fundat sanguinem ejus, et operiat illum terra.
03O||17||14||32450	Anima enim omnis carnis in sanguine est : unde dixi filiis Israël : Sanguinem universæ carnis non comedetis, quia anima carnis in sanguine est : et quicumque comederit illum, interibit.
03O||17||15||32460	Anima, quæ comederit morticinum, vel captum a bestia, tam de indigenis, quam de advenis, lavabit vestimenta sua et semetipsum aqua, et contaminatus erit usque ad vesperum : et hoc ordine mundus fiet.
03O||17||16||32470	Quod si non laverit vestimenta sua et corpus, portabit iniquitatem suam.
03O||18||1||32480	Locutus est Dominus ad Moysen, dicens :
03O||18||2||32490	Loquere filiis Israël, et dices ad eos : Ego Dominus Deus vester :
03O||18||3||32500	juxta consuetudinem terræ Ægypti, in qua habitastis, non facietis : et juxta morem regionis Chanaan, ad quam ego introducturus sum vos, non agetis, nec in legitimis eorum ambulabitis.
03O||18||4||32510	Facietis judicia mea, et præcepta mea servabitis, et ambulabitis in eis. Ego Dominus Deus vester.
03O||18||5||32520	Custodite leges meas atque judicia, quæ faciens homo, vivet in eis. Ego Dominus.
03O||18||6||32530	Omnis homo ad proximam sanguinis sui non accedet, ut revelet turpitudinem ejus. Ego Dominus.
03O||18||7||32540	Turpitudinem patris tui, turpitudinem matris tuæ non discooperies : mater tua est : non revelabis turpitudinem ejus.
03O||18||8||32550	Turpitudinem uxoris patris tui non discooperies : turpitudo enim patris tui est.
03O||18||9||32560	Turpitudinem sororis tuæ ex patre sive ex matre, quæ domi vel foris genita est, non revelabis.
03O||18||10||32570	Turpitudinem filiæ filii tui vel neptis ex filia non revelabis : quia turpitudo tua est.
03O||18||11||32580	Turpitudinem filiæ uxoris patris tui, quam peperit patri tuo, et est soror tua, non revelabis.
03O||18||12||32590	Turpitudinem sororis patris tui non discooperies : quia caro est patris tui.
03O||18||13||32600	Turpitudinem sororis matris tuæ non revelabis, eo quod caro sit matris tuæ.
03O||18||14||32610	Turpitudinem patrui tui non revelabis, nec accedes ad uxorem ejus, quæ tibi affinitate conjungitur.
03O||18||15||32620	Turpitudinem nurus tuæ non revelabis, quia uxor filii tui est : nec discooperies ignominiam ejus.
03O||18||16||32630	Turpitudinem uxoris fratris tui non revelabis : quia turpitudo fratris tui est.
03O||18||17||32640	Turpitudinem uxoris tuæ et filiæ ejus non revelabis. Filiam filii ejus, et filiam filiæ illius non sumes, ut reveles ignominiam ejus : quia caro illius sunt, et talis coitus incestus est.
03O||18||18||32650	Sororem uxoris tuæ in pellicatum illius non accipies, nec revelabis turpitudinem ejus adhuc illa vivente.
03O||18||19||32660	Ad mulierem quæ patitur menstrua non accedes, nec revelabis fœditatem ejus.
03O||18||20||32670	Cum uxore proximi tui non coibis, nec seminis commistione maculaberis.
03O||18||21||32680	De semine tuo non dabis ut consecretur idolo Moloch, nec pollues nomen Dei tui. Ego Dominus.
03O||18||22||32690	Cum masculo non commiscearis coitu femineo, quia abominatio est.
03O||18||23||32700	Cum omni pecore non coibis, nec maculaberis cum eo. Mulier non succumbet jumento, nec miscebitur ei, quia scelus est.
03O||18||24||32710	Nec polluamini in omnibus his quibus contaminatæ sunt universæ gentes, quas ego ejiciam ante conspectum vestrum,
03O||18||25||32720	et quibus polluta est terra : cujus ego scelera visitabo, ut evomat habitatores suos.
03O||18||26||32730	Custodite legitima mea atque judicia, et non faciatis ex omnibus abominationibus istis, tam indigena quam colonus qui peregrinantur apud vos.
03O||18||27||32740	Omnes enim execrationes istas fecerunt accolæ terræ qui fuerunt ante vos, et polluerunt eam.
03O||18||28||32750	Cavete ergo ne et vos similiter evomat, cum paria feceritis, sicut evomuit gentem, quæ fuit ante vos.
03O||18||29||32760	Omnis anima, quæ fecerit de abominationibus his quippiam, peribit de medio populi sui.
03O||18||30||32770	Custodite mandata mea. Nolite facere quæ fecerunt hi qui fuerunt ante vos, et ne polluamini in eis. Ego Dominus Deus vester.
03O||19||1||32780	Locutus est Dominus ad Moysen, dicens :
03O||19||2||32790	Loquere ad omnem cœtum filiorum Israël, et dices ad eos : Sancti estote, quia ego sanctus sum, Dominus Deus vester.
03O||19||3||32800	Unusquisque patrem suum, et matrem suam timeat. Sabbata mea custodite. Ego Dominus Deus vester.
03O||19||4||32810	Nolite converti ad idola, nec deos conflatiles faciatis vobis. Ego Dominus Deus vester.
03O||19||5||32820	Si immolaveritis hostiam pacificorum Domino, ut sit placabilis,
03O||19||6||32830	eo die quo fuerit immolata, comedetis eam, et die altero : quidquid autem residuum fuerit in diem tertium, igne comburetis.
03O||19||7||32840	Si quis post biduum comederit ex ea, profanus erit, et impietatis reus :
03O||19||8||32850	portabitque iniquitatem suam, quia sanctum Domini polluit, et peribit anima illa de populo suo.
03O||19||9||32860	Cumque messueris segetes terræ tuæ, non tondebis usque ad solum superficiem terræ, nec remanentes spicas colliges,
03O||19||10||32870	neque in vinea tua racemos et grana decidentia congregabis : sed pauperibus et peregrinis carpenda dimittes. Ego Dominus Deus vester.
03O||19||11||32880	Non facietis furtum. Non mentiemini, nec decipiet unusquisque proximum suum.
03O||19||12||32890	Non perjurabis in nomine meo, nec pollues nomen Dei tui. Ego Dominus.
03O||19||13||32900	Non facies calumniam proximo tuo nec vi opprimes eum. Non morabitur opus mercenarii tui apud te usque mane.
03O||19||14||32910	Non maledices surdo, nec coram cæco pones offendiculum : sed timebis Dominum Deum tuum, quia ego sum Dominus.
03O||19||15||32920	Non facies quod iniquum est, nec injuste judicabis. Non consideres personam pauperis, nec honores vultum potentis. Juste judica proximo tuo.
03O||19||16||32930	Non eris criminator, nec susurro in populo. Non stabis contra sanguinem proximi tui. Ego Dominus.
03O||19||17||32940	Non oderis fratrem tuum in corde tuo, sed publice argue eum, ne habeas super illo peccatum.
03O||19||18||32950	Non quæras ultionem, nec memor eris injuriæ civium tuorum. Diliges amicum tuum sicut teipsum. Ego Dominus.
03O||19||19||32960	Leges meas custodite. Jumentum tuum non facies coire cum alterius generis animantibus. Agrum tuum non seres diverso semine. Veste, quæ ex duobus texta est, non indueris.
03O||19||20||32970	Homo, si dormierit cum muliere coitu seminis, quæ sit ancilla etiam nubilis, et tamen pretio non redempta, nec libertate donata : vapulabunt ambo, et non morientur, quia non fuit libera.
03O||19||21||32980	Pro delicto autem suo offeret Domino ad ostium tabernaculi testimonii arietem :
03O||19||22||32990	orabitque pro eo sacerdos, et pro peccato ejus coram Domino, et repropitiabitur ei, dimitteturque peccatum.
03O||19||23||33000	Quando ingressi fueritis terram, et plantaveritis in ea ligna pomifera, auferetis præputia eorum : poma, quæ germinant, immunda erunt vobis, nec edetis ex eis.
03O||19||24||33010	Quarto autem anno omnis fructus eorum sanctificabitur, laudabilis Domino.
03O||19||25||33020	Quinto autem anno comedetis fructus, congregantes poma, quæ proferunt. Ego Dominus Deus vester.
03O||19||26||33030	Non comedetis cum sanguine. Non augurabimini, nec observabitis somnia.
03O||19||27||33040	Neque in rotundum attondebitis comam, nec radetis barbam.
03O||19||28||33050	Et super mortuo non incidetis carnem vestram, neque figuras aliquas aut stigmata facietis vobis. Ego Dominus.
03O||19||29||33060	Ne prostituas filiam tuam, ne contaminetur terra et impleatur piaculo.
03O||19||30||33070	Sabbata mea custodite, et sanctuarium meum metuite. Ego Dominus.
03O||19||31||33080	Non declinetis ad magos, nec ab ariolis aliquid sciscitemini, ut polluamini per eos. Ego Dominus Deus vester.
03O||19||32||33090	Coram cano capite consurge, et honora personam senis : et time Dominum Deum tuum. Ego Dominus.
03O||19||33||33100	Si habitaverit advena in terra vestra, et moratus fuerit inter vos, non exprobretis ei :
03O||19||34||33110	sed sit inter vos quasi indigena, et diligetis eum quasi vosmetipsos : fuistis enim et vos advenæ in terra Ægypti. Ego Dominus Deus vester.
03O||19||35||33120	Nolite facere iniquum aliquid in judicio, in regula, in pondere, in mensura.
03O||19||36||33130	Statera justa, et æqua sint pondera, justus modius, æquusque sextarius. Ego Dominus Deus vester, qui eduxi vos de terra Ægypti.
03O||19||37||33140	Custodite omnia præcepta mea, et universa judicia, et facite ea. Ego Dominus.
03O||20||1||33150	Locutusque est Dominus ad Moysen, dicens :
03O||20||2||33160	Hæc loqueris filiis Israël : Homo de filiis Israël, et de advenis qui habitant in Israël, si quis dederit de semine suo idolo Moloch, morte moriatur : populus terræ lapidabit eum.
03O||20||3||33170	Et ego ponam faciem meam contra illum : succidamque eum de medio populi sui, eo quod dederit de semine suo Moloch, et contaminaverit sanctuarium meum, ac polluerit nomen sanctum meum.
03O||20||4||33180	Quod si negligens populus terræ, et quasi parvipendens imperium meum, dimiserit hominem qui dedit de semine suo Moloch, nec voluerit eum occidere :
03O||20||5||33190	ponam faciem meam super hominem illum, et super cognationem ejus, succidamque et ipsum, et omnes qui consensuerunt ei ut fornicarentur cum Moloch, de medio populi sui.
03O||20||6||33200	Anima, quæ declinaverit ad magos et ariolos, et fornicata fuerit cum eis, ponam faciem meam contra eam, et interficiam illam de medio populi sui.
03O||20||7||33210	Sanctificamini et estote sancti, quia ego sum Dominus Deus vester.
03O||20||8||33220	Custodite præcepta mea, et facite ea : ego Dominus qui sanctifico vos.
03O||20||9||33230	Qui maledixerit patri suo, aut matri, morte moriatur : patri matrique maledixit : sanguis ejus sit super eum.
03O||20||10||33240	Si mœchatus quis fuerit cum uxore alterius, et adulterium perpetraverit cum conjuge proximi sui, morte moriantur et mœchus et adultera.
03O||20||11||33250	Qui dormierit cum noverca sua, et revelaverit ignominiam patris sui, morte moriantur ambo : sanguis eorum sit super eos.
03O||20||12||33260	Si quis dormierit cum nuru sua, uterque moriatur, quia scelus operati sunt : sanguis eorum sit super eos.
03O||20||13||33270	Qui dormierit cum masculo coitu femineo, uterque operatus est nefas : morte moriantur : sit sanguis eorum super eos.
03O||20||14||33280	Qui supra uxorem filiam, duxerit matrem ejus, scelus operatus est : vivus ardebit cum eis, nec permanebit tantum nefas in medio vestri.
03O||20||15||33290	Qui cum jumento et pecore coierit, morte moriatur : pecus quoque occidite.
03O||20||16||33300	Mulier, quæ succubuerit cuilibet jumento, simul interficietur cum eo : sanguis eorum sit super eos.
03O||20||17||33310	Qui acceperit sororem suam filiam patris sui, vel filiam matris suæ, et viderit turpitudinem ejus, illaque conspexerit fratris ignominiam, nefariam rem operati sunt : occidentur in conspectu populi sui, eo quod turpitudinem suam mutuo revelaverint, et portabunt iniquitatem suam.
03O||20||18||33320	Qui coierit cum muliere in fluxu menstruo, et revelaverit turpitudinem ejus, ipsaque aperuerit fontem sanguinis sui, interficientur ambo de medio populi sui.
03O||20||19||33330	Turpitudinem materteræ et amitæ tuæ non discooperies : qui hoc fecerit, ignominiam carnis suæ nudavit ; portabunt ambo iniquitatem suam.
03O||20||20||33340	Qui coierit cum uxore patrui vel avunculi sui, et revelaverit ignominiam cognationis suæ, portabunt ambo peccatum suum : absque liberis morientur.
03O||20||21||33350	Qui duxerit uxorem fratris sui, rem facit illicitam : turpitudinem fratris sui revelavit : absque liberis erunt.
03O||20||22||33360	Custodite leges meas, atque judicia, et facite ea : ne et vos evomat terra quam intraturi estis et habitaturi.
03O||20||23||33370	Nolite ambulare in legitimis nationum, quas ego expulsurus sum ante vos. Omnia enim hæc fecerunt, et abominatus sum eas.
03O||20||24||33380	Vobis autem loquor. Possidete terram eorum, quam dabo vobis in hæreditatem, terram fluentem lacte et melle. Ego Dominus Deus vester, qui separavi vos a ceteris populis.
03O||20||25||33390	Separate ergo et vos jumentum mundum ab immundo, et avem mundam ab immunda : ne polluatis animas vestras in pecore, et avibus, et cunctis quæ moventur in terra, et quæ vobis ostendi esse polluta.
03O||20||26||33400	Eritis mihi sancti, quia sanctus sum ego Dominus, et separavi vos a ceteris populis, ut essetis mei.
03O||20||27||33410	Vir, sive mulier, in quibus pythonicus, vel divinationis fuerit spiritus, morte moriantur : lapidibus obruent eos : sanguis eorum sit super illos.
03O||21||1||33420	Dixit quoque Dominus ad Moysen : Loquere ad sacerdotes filios Aaron, et dices ad eos : Ne contaminetur sacerdos in mortibus civium suorum,
03O||21||2||33430	nisi tantum in consanguineis, ac propinquis, id est, super patre et matre, et filio, et filia, fratre quoque,
03O||21||3||33440	et sorore virgine quæ non est nupta viro :
03O||21||4||33450	sed nec in principe populi sui contaminabitur.
03O||21||5||33460	Non radent caput, nec barbam, neque in carnibus suis facient incisuras.
03O||21||6||33470	Sancti erunt Deo suo, et non polluent nomen ejus : incensum enim Domini, et panes Dei sui offerunt, et ideo sancti erunt.
03O||21||7||33480	Scortum et vile prostibulum non ducent uxorem, nec eam quæ repudiata est a marito : quia consecrati sunt Deo suo,
03O||21||8||33490	et panes propositionis offerunt. Sint ergo sancti, quia et ego sanctus sum, Dominus qui sanctifico eos.
03O||21||9||33500	Sacerdotis filia si deprehensa fuerit in stupro, et violaverit nomen patris sui, flammis exuretur.
03O||21||10||33510	Pontifex, id est, sacerdos maximus inter fratres suos, super cujus caput fusum est unctionis oleum, et cujus manus in sacerdotio consecratæ sunt, vestitusque est sanctis vestibus, caput suum non discooperiet, vestimenta non scindet :
03O||21||11||33520	et ad omnem mortuum non ingredietur omnino : super patre quoque suo et matre non contaminabitur.
03O||21||12||33530	Nec egredietur de sanctis, ne polluat sanctuarium Domini, quia oleum sanctæ unctionis Dei sui super eum est. Ego Dominus.
03O||21||13||33540	Virginem ducet uxorem :
03O||21||14||33550	viduam autem et repudiatam, et sordidam, atque meretricem non accipiet, sed puellam de populo suo :
03O||21||15||33560	ne commisceat stirpem generis sui vulgo gentis suæ : quia ego Dominus, qui sanctifico eum.
03O||21||16||33570	Locutusque est Dominus ad Moysen, dicens :
03O||21||17||33580	Loquere ad Aaron : Homo de semine tuo per familias qui habuerit maculam, non offeret panes Deo suo,
03O||21||18||33590	nec accedet ad ministerium ejus : si cæcus fuerit, si claudus, si parvo vel grandi, vel torto naso,
03O||21||19||33600	si fracto pede, si manu,
03O||21||20||33610	si gibbus, si lippus, si albuginem habens in oculo, si jugem scabiem, si impetiginem in corpore, vel herniosus.
03O||21||21||33620	Omnis qui habuerit maculam de semine Aaron sacerdotis, non accedet offerre hostias Domino, nec panes Deo suo :
03O||21||22||33630	vescetur tamen panibus qui offeruntur in sanctuario,
03O||21||23||33640	ita dumtaxat, ut intra velum non ingrediatur, nec accedat ad altare, quia maculam habet, et contaminare non debet sanctuarium meum. Ego Dominus qui sanctifico eos.
03O||21||24||33650	Locutus est ergo Moyses ad Aaron, et ad filios ejus, et ad omnem Israël cuncta quæ fuerant sibi imperata.
03O||22||1||33660	Locutus quoque est Dominus ad Moysen, dicens :
03O||22||2||33670	Loquere ad Aaron et ad filios ejus, ut caveant ab his quæ consecrata sunt filiorum Israël, et non contaminent nomen sanctificatorum mihi, quæ ipsi offerunt. Ego Dominus.
03O||22||3||33680	Dic ad eos, et ad posteros eorum : Omnis homo qui accesserit de stirpe vestra ad ea quæ consecrata sunt, et quæ obtulerunt filii Israël Domino, in quo est immunditia, peribit coram Domino. Ego sum Dominus.
03O||22||4||33690	Homo de semine Aaron, qui fuerit leprosus, aut patiens fluxum seminis, non vescetur de his quæ sanctificata sunt mihi, donec sanetur. Qui tetigerit immundum super mortuo, et ex quo egreditur semen quasi coitus,
03O||22||5||33700	et qui tangit reptile, et quodlibet immundum cujus tactus est sordidus,
03O||22||6||33710	immundus erit usque ad vesperum, et non vescetur his quæ sanctificata sunt : sed cum laverit carnem suam aqua,
03O||22||7||33720	et occubuerit sol, tunc mundatus vescetur de sanctificatis, quia cibus illius est.
03O||22||8||33730	Morticinum et captum a bestia non comedent, nec polluentur in eis. Ego sum Dominus.
03O||22||9||33740	Custodiant præcepta mea, ut non subjaceant peccato, et moriantur in sanctuario, cum polluerint illud. Ego Dominus qui sanctifico eos.
03O||22||10||33750	Omnis alienigena non comedet de sanctificatis ; inquilinus sacerdotis et mercenarius non vescentur ex eis.
03O||22||11||33760	Quem autem sacerdos emerit, et qui vernaculus domus ejus fuerit, his comedent ex eis.
03O||22||12||33770	Si filia sacerdotis cuilibet ex populo nupta fuerit, de his quæ sanctificata sunt, et de primitiis non vescetur.
03O||22||13||33780	Sin autem vidua, vel repudiata, et absque liberis reversa fuerit ad domum patris sui : sicut puella consueverat, aletur cibis patris sui. Omnis alienigena comedendi ex eis non habet potestatem.
03O||22||14||33790	Qui comederit de sanctificatis per ignorantiam, addet quintam partem cum eo quod comedit, et dabit sacerdoti in sanctuarium.
03O||22||15||33800	Nec contaminabunt sanctificata filiorum Israël, quæ offerunt Domino :
03O||22||16||33810	ne forte sustineant iniquitatem delicti sui, cum sanctificata comederint. Ego Dominus qui sanctifico eos.
03O||22||17||33820	Locutusque est Dominus ad Moysen, dicens :
03O||22||18||33830	Loquere ad Aaron et filios ejus, et ad omnes filios Israël, dicesque ad eos : Homo de domo Israël, et de advenis qui habitant apud vos, qui obtulerit oblationem suam, vel vota solvens, vel sponte offerens, quidquid illud obtulerit in holocaustum Domini,
03O||22||19||33840	ut offeratur per vos, masculus immaculatus erit ex bobus, et ovibus, et ex capris :
03O||22||20||33850	si maculam habuerit, non offeretis, neque erit acceptabile.
03O||22||21||33860	Homo qui obtulerit victimam pacificorum Domino, vel vota solvens, vel sponte offerens, tam de bobus quam de ovibus, immaculatum offeret ut acceptabile sit : omnis macula non erit in eo.
03O||22||22||33870	Si cæcum fuerit, si fractum, si cicatricem habens, si papulas, aut scabiem, aut impetiginem : non offeretis ea Domino, nec adolebitis ex eis super altare Domini.
03O||22||23||33880	Bovem et ovem, aure et cauda amputatis, voluntarie offerre potes, votum autem ex eis solvi non potest.
03O||22||24||33890	Omne animal, quod vel contritis, vel tusis, vel sectis ablatisque testiculis est, non offeretis Domino, et in terra vestra hoc omnino ne faciatis.
03O||22||25||33900	De manu alienigenæ non offeretis panes Deo vestro, et quidquid aliud dare voluerit, quia corrupta, et maculata sunt omnia : non suscipietis ea.
03O||22||26||33910	Locutusque est Dominus ad Moysen, dicens :
03O||22||27||33920	Bos, ovis et capra, cum genita fuerint, septem diebus erunt sub ubere matris suæ : die autem octavo, et deinceps, offerri poterunt Domino.
03O||22||28||33930	Sive illa bos, sive ovis, non immolabuntur una die cum fœtibus suis.
03O||22||29||33940	Si immolaveritis hostiam pro gratiarum actione Domino, ut possit esse placabilis,
03O||22||30||33950	eodem die comedetis eam : non remanebit quidquam in mane alterius diei. Ego Dominus.
03O||22||31||33960	Custodite mandata mea, et facite ea. Ego Dominus.
03O||22||32||33970	Ne polluatis nomen meum sanctum, ut sanctificer in medio filiorum Israël. Ego Dominus qui sanctifico vos,
03O||22||33||33980	et eduxi de terra Ægypti, ut essem vobis in Deum. Ego Dominus.
03O||23||1||33990	Locutusque est Dominus ad Moysen, dicens :
03O||23||2||34000	Loquere filiis Israël, et dices ad eos : Hæ sunt feriæ Domini, quas vocabitis sanctas.
03O||23||3||34010	Sex diebus facietis opus : dies septimus, quia sabbati requies est, vocabitur sanctus : omne opus non facietis in eo : sabbatum Domini est in cunctis habitationibus vestris.
03O||23||4||34020	Hæ sunt ergo feriæ Domini sanctæ, quas celebrare debetis temporibus suis.
03O||23||5||34030	Mense primo, quartadecima die mensis ad vesperum, Phase Domini est :
03O||23||6||34040	et quintadecima die mensis hujus, solemnitas azymorum Domini est. Septem diebus azyma comedetis.
03O||23||7||34050	Dies primus erit vobis celeberrimus, sanctusque : omne opus servile non facietis in eo,
03O||23||8||34060	sed offeretis sacrificium in igne Domino septem diebus. Dies autem septimus erit celebrior et sanctior : nullumque servile opus facietis in eo.
03O||23||9||34070	Locutusque est Dominus ad Moysen, dicens :
03O||23||10||34080	Loquere filiis Israël, et dices ad eos : Cum ingressi fueritis terram, quam ego dabo vobis, et messueritis segetem, feretis manipulos spicarum, primitias messis vestræ, ad sacerdotem :
03O||23||11||34090	qui elevabit fasciculum coram Domino, ut acceptabile sit pro vobis, altero die sabbati, et sanctificabit illum.
03O||23||12||34100	Atque in eodem die quo manipulus consecratur, cædetur agnus immaculatus anniculus in holocaustum Domini.
03O||23||13||34110	Et libamenta offerentur cum eo, duæ decimæ similæ conspersæ oleo in incensum Domini, odoremque suavissimum : liba quoque vini, quarta pars hin.
03O||23||14||34120	Panem, et polentam, et pultes non comedetis ex segete, usque ad diem qua offeretis ex ea Deo vestro. Præceptum est sempiternum in generationibus, cunctisque habitaculis vestris.
03O||23||15||34130	Numerabitis ergo ab altero die sabbati, in quo obtulistis manipulum primitiarum, septem hebdomadas plenas,
03O||23||16||34140	usque ad alteram diem expletionis hebdomadæ septimæ, id est, quinquaginta dies : et sic offeretis sacrificium novum Domino
03O||23||17||34150	ex omnibus habitaculis vestris, panes primitiarum duos de duabus decimis similæ fermentatæ, quos coquetis in primitias Domini.
03O||23||18||34160	Offeretisque cum panibus septem agnos immaculatos anniculos, et vitulum de armento unum, et arietes duos, et erunt in holocaustum cum libamentis suis, in odorem suavissimum Domini.
03O||23||19||34170	Facietis et hircum pro peccato, duosque agnos anniculos hostias pacificorum.
03O||23||20||34180	Cumque elevaverit eos sacerdos cum panibus primitiarum coram Domino, cedent in usum ejus.
03O||23||21||34190	Et vocabitis hunc diem celeberrimum, atque sanctissimum : omne opus servile non facietis in eo. Legitimum sempiternum erit in cunctis habitaculis, et generationibus vestris.
03O||23||22||34200	Postquam autem messueritis segetem terræ vestræ, nec secabitis eam usque ad solum, nec remanentes spicas colligetis : sed pauperibus et peregrinis dimittetis eas. Ego sum Dominus Deus vester.
03O||23||23||34210	Locutusque est Dominus ad Moysen, dicens :
03O||23||24||34220	Loquere filiis Israël : Mense septimo, prima die mensis, erit vobis sabbatum, memoriale, clangentibus tubis, et vocabitur sanctum :
03O||23||25||34230	omne opus servile non facietis in eo, et offeretis holocaustum Domino.
03O||23||26||34240	Locutusque est Dominus ad Moysen, dicens :
03O||23||27||34250	Decimo die mensis hujus septimi, dies expiationum erit celeberrimus, et vocabitur sanctus : affligetisque animas vestras in eo, et offeretis holocaustum Domino.
03O||23||28||34260	Omne opus servile non facietis in tempore diei hujus : quia dies propitiationis est, ut propitietur vobis Dominus Deus vester.
03O||23||29||34270	Omnis anima, quæ afflicta non fuerit die hac, peribit de populis suis :
03O||23||30||34280	et quæ operis quippiam fecerit, delebo eam de populo suo.
03O||23||31||34290	Nihil ergo operis facietis in eo : legitimum sempiternum erit vobis in cunctis generationibus, et habitationibus vestris.
03O||23||32||34300	Sabbatum requietionis est, et affligetis animas vestras die nono mensis : a vespera usque ad vesperam celebrabitis sabbata vestra.
03O||23||33||34310	Et locutus est Dominus ad Moysen, dicens :
03O||23||34||34320	Loquere filiis Israël : A quintodecimo die mensis hujus septimi, erunt feriæ tabernaculorum septem diebus Domino.
03O||23||35||34330	Dies primus vocabitur celeberrimus atque sanctissimus : omne opus servile non facietis in eo.
03O||23||36||34340	Et septem diebus offeretis holocausta Domino. Dies quoque octavus erit celeberrimus, atque sanctissimus, et offeretis holocaustum Domino : est enim cœtus atque collectæ : omne opus servile non facietis in eo.
03O||23||37||34350	Hæ sunt feriæ Domini, quas vocabitis celeberrimas atque sanctissimas, offeretisque in eis oblationes Domino, holocausta et libamenta juxta ritum uniuscujusque diei :
03O||23||38||34360	exceptis sabbatis Domini, donisque vestris, et quæ offeretis ex voto, vel quæ sponte tribuetis Domino.
03O||23||39||34370	A quintodecimo ergo die mensis septimi, quando congregaveritis omnes fructus terræ vestræ, celebrabitis ferias Domini septem diebus : die primo et die octavo erit sabbatum, id est, requies.
03O||23||40||34380	Sumetisque vobis die primo fructus arboris pulcherrimæ, spatulasque palmarum, et ramos ligni densarum frondium, et salices de torrente, et lætabimini coram Domino Deo vestro.
03O||23||41||34390	Celebrabitisque solemnitatem ejus septem diebus per annum : legitimum sempiternum erit in generationibus vestris. Mense septimo festa celebrabitis,
03O||23||42||34400	et habitabitis in umbraculis septem diebus : omnis, qui de genere est Israël, manebit in tabernaculis,
03O||23||43||34410	ut discant posteri vestri quod in tabernaculis habitare fecerim filios Israël, cum educerem eos de terra Ægypti. Ego Dominus Deus vester.
03O||23||44||34420	Locutusque est Moyses super solemnitatibus Domini ad filios Israël.
03O||24||1||34430	Et locutus est Dominus ad Moysen, dicens :
03O||24||2||34440	Præcipe filiis Israël, ut afferant tibi oleum de olivis purissimum, ac lucidum, ad concinnandas lucernas jugiter,
03O||24||3||34450	extra velum testimonii in tabernaculo fœderis. Ponetque eas Aaron a vespere usque ad mane coram Domino, cultu rituque perpetuo in generationibus vestris.
03O||24||4||34460	Super candelabrum mundissimum ponentur semper in conspectu Domini.
03O||24||5||34470	Accipies quoque similam, et coques ex ea duodecim panes, qui singuli habebunt duas decimas :
03O||24||6||34480	quorum senos altrinsecus super mensam purissimam coram Domino statues :
03O||24||7||34490	et pones super eos thus lucidissimum, ut sit panis in monimentum oblationis Domini.
03O||24||8||34500	Per singula sabbata mutabuntur coram Domino suscepti a filiis Israël fœdere sempiterno :
03O||24||9||34510	eruntque Aaron et filiorum ejus, ut comedant eos in loco sancto : quia Sanctum sanctorum est de sacrificiis Domini jure perpetuo.
03O||24||10||34520	Ecce autem egressus filius mulieris Israëlitidis, quem peperat de viro ægyptio inter filios Israël, jurgatus est in castris cum viro Israëlita.
03O||24||11||34530	Cumque blasphemasset nomen, et maledixisset ei, adductus est ad Moysen. (Vocabatur autem mater ejus Salumith, filia Dabri de tribu Dan.)
03O||24||12||34540	Miseruntque eum in carcerem, donec nossent quid juberet Dominus.
03O||24||13||34550	Qui locutus est ad Moysen,
03O||24||14||34560	dicens : Educ blasphemum extra castra, et ponant omnes qui audierunt, manus suas super caput ejus, et lapidet eum populus universus.
03O||24||15||34570	Et ad filios Israël loqueris : Homo, qui maledixerit Deo suo, portabit peccatum suum ;
03O||24||16||34580	et qui blasphemaverit nomen Domini, morte moriatur : lapidibus opprimet eum omnis multitudo, sive ille civis, sive peregrinus fuerit. Qui blasphemaverit nomen Domini, morte moriatur.
03O||24||17||34590	Qui percusserit, et occiderit hominem, morte moriatur.
03O||24||18||34600	Qui percusserit animal, reddet vicarium, id est, animam pro anima.
03O||24||19||34610	Qui irrogaverit maculam cuilibet civium suorum, sicut fecit, sic fiet ei :
03O||24||20||34620	fracturam pro fractura, oculum pro oculo, dentem pro dente restituet : qualem inflixerit maculam, talem sustinere cogetur.
03O||24||21||34630	Qui percusserit jumentum, reddet aliud. Qui percusserit hominem, punietur.
03O||24||22||34640	Æquum judicium sit inter vos, sive peregrinus, sive civis peccaverit : quia ego sum Dominus Deus vester.
03O||24||23||34650	Locutusque est Moyses ad filios Israël : et eduxerunt eum, qui blasphemaverat, extra castra, ac lapidibus oppresserunt. Feceruntque filii Israël sicut præceperat Dominus Moysi.
03O||25||1||34660	Locutusque est Dominus ad Moysen in monte Sinai, dicens :
03O||25||2||34670	Loquere filiis Israël, et dices ad eos : Quando ingressi fueritis terram quam ego dabo vobis, sabbatizes sabbatum Domino.
03O||25||3||34680	Sex annis seres agrum tuum, et sex annis putabis vineam tuam, colligesque fructus ejus :
03O||25||4||34690	septimo autem anno sabbatum erit terræ, requietionis Domini : agrum non seres, et vineam non putabis.
03O||25||5||34700	Quæ sponte gignet humus, non metes : et uvas primitiarum tuarum non colliges quasi vindemiam : annus enim requietionis terræ est :
03O||25||6||34710	sed erunt vobis in cibum, tibi et servo tuo, ancillæ et mercenario tuo, et advenæ qui peregrinantur apud te :
03O||25||7||34720	jumentis tuis et pecoribus, omnia quæ nascuntur præbebunt cibum.
03O||25||8||34730	Numerabis quoque tibi septem hebdomadas annorum, id est, septies septem, quæ simul faciunt annos quadraginta novem :
03O||25||9||34740	et clanges buccina mense septimo, decima die mensis, propitiationis tempore, in universa terra vestra.
03O||25||10||34750	Sanctificabisque annum quinquagesimum, et vocabis remissionem cunctis habitatoribus terræ tuæ : ipse est enim jubilæus. Revertetur homo ad possessionem suam, et unusquisque rediet ad familiam pristinam :
03O||25||11||34760	quia jubilæus est, et quinquagesimus annus. Non seretis neque metetis sponte in agro nascentia, et primitias vindemiæ non colligetis,
03O||25||12||34770	ob sanctificationem jubilæi : sed statim oblata comedetis.
03O||25||13||34780	Anno jubilæi, redient omnes ad possessiones suas.
03O||25||14||34790	Quando vendes quippiam civi tuo, vel emes ab eo, ne contristes fratrem tuum, sed juxta numerum annorum jubilæi emes ab eo,
03O||25||15||34800	et juxta supputationem frugum vendet tibi.
03O||25||16||34810	Quanto plures anni remanserint post jubilæum, tanto crescet et pretium : et quanto minus temporis numeraveris, tanto minoris et emptio constabit : tempus enim frugum vendet tibi.
03O||25||17||34820	Nolite affligere contribules vestros, sed timeat unusquisque Deum suum, quia ego Dominus Deus vester.
03O||25||18||34830	Facite præcepta mea, et judicia custodite, et implete ea : ut habitare possitis in terra absque ullo pavore,
03O||25||19||34840	et gignat vobis humus fructus suos, quibus vescamini usque ad saturitatem, nullius impetum formidantes.
03O||25||20||34850	Quod si dixeritis : Quid comedemus anno septimo, si non severimus, neque collegerimus fruges nostras ?
03O||25||21||34860	dabo benedictionem meam vobis anno sexto, et faciet fructus trium annorum :
03O||25||22||34870	seretisque anno octavo, et comedetis veteres fruges usque ad nonum annum : donec nova nascantur, edetis vetera.
03O||25||23||34880	Terra quoque non vendetur in perpetuum, quia mea est, et vos advenæ et coloni mei estis :
03O||25||24||34890	unde cuncta regio possessionis vestræ sub redemptionis conditione vendetur.
03O||25||25||34900	Si attenuatus frater tuus vendiderit possessiunculam suam, et voluerit propinquus ejus, potest redimere quod ille vendiderat.
03O||25||26||34910	Sin autem non habuerit proximum, et ipse pretium ad redimendum potuerit invenire,
03O||25||27||34920	computabuntur fructus ex eo tempore quo vendidit : et quod reliquum est, reddet emptori, sicque recipiet possessionem suam.
03O||25||28||34930	Quod si non invenerit manus ejus ut reddat pretium, habebit emptor quod emerat, usque ad annum jubilæum. In ipso enim omnis venditio redibit ad dominum et ad possessorem pristinum.
03O||25||29||34940	Qui vendiderit domum intra urbis muros, habebit licentiam redimendi, donec unus impleatur annus.
03O||25||30||34950	Si non redemerit, et anni circulus fuerit evolutus, emptor possidebit eam, et posteri ejus in perpetuum, et redimi non poterit, etiam in jubilæo.
03O||25||31||34960	Sin autem in villa domus, quæ muros non habet, agrorum jure vendetur : si ante redempta non fuerit, in jubilæo revertetur ad dominum.
03O||25||32||34970	Ædes Levitarum quæ in urbibus sunt, semper possunt redimi :
03O||25||33||34980	si redemptæ non fuerint, in jubilæo revertentur ad dominos, quia domus urbium Levitarum pro possessionibus sunt inter filios Israël.
03O||25||34||34990	Suburbana autem eorum non veneant, quia possessio sempiterna est.
03O||25||35||35000	Si attenuatus fuerit frater tuus, et infirmus manu, et susceperis eum quasi advenam et peregrinum, et vixerit tecum,
03O||25||36||35010	ne accipias usuras ab eo, nec amplius quam dedisti : time Deum tuum, ut vivere possit frater tuus apud te.
03O||25||37||35020	Pecuniam tuam non dabis ei ad usuram, et frugum superabundantiam non exiges.
03O||25||38||35030	Ego Dominus Deus vester, qui eduxi vos de terra Ægypti, ut darem vobis terram Chanaan, et essem vester Deus.
03O||25||39||35040	Si paupertate compulsus vendiderit se tibi frater tuus, non eum opprimes servitute famulorum,
03O||25||40||35050	sed quasi mercenarius et colonus erit : usque ad annum jubilæum operabitur apud te,
03O||25||41||35060	et postea egredietur cum liberis suis, et revertetur ad cognationem, ad possessionem patrum suorum.
03O||25||42||35070	Mei enim servi sunt, et ego eduxi eos de terra Ægypti : non veneant conditione servorum :
03O||25||43||35080	ne affligas eum per potentiam, sed metuito Deum tuum.
03O||25||44||35090	Servus et ancilla sint vobis de nationibus quæ in circuitu vestro sunt :
03O||25||45||35100	et de advenis qui peregrinantur apud vos, vel qui ex his nati fuerint in terra vestra, hos habebitis famulos :
03O||25||46||35110	et hæreditario jure transmittetis ad posteros, ac possidebitis in æternum : fratres autem vestros filios Israël ne opprimatis per potentiam.
03O||25||47||35120	Si invaluerit apud vos manus advenæ atque peregrini, et attenuatus frater tuus vendiderit se ei, aut cuiquam de stirpe ejus :
03O||25||48||35130	post venditionem potest redimi. Qui voluerit ex fratribus suis, redimet eum,
03O||25||49||35140	et patruus, et patruelis, et consanguineus, et affinis. Sin autem et ipse potuerit, redimet se,
03O||25||50||35150	supputatis dumtaxat annis a tempore venditionis suæ usque ad annum jubilæum : et pecunia, qua venditus fuerat, juxta annorum numerum, et rationem mercenarii supputata.
03O||25||51||35160	Si plures fuerint anni qui remanent usque ad jubilæum, secundum hos reddet et pretium :
03O||25||52||35170	si pauci, ponet rationem cum eo juxta annorum numerum, et reddet emptori quod reliquum est annorum,
03O||25||53||35180	quibus ante servivit mercedibus imputatis : non affliget eum violenter in conspectu tuo.
03O||25||54||35190	Quod si per hæc redimi non potuerit, anno jubilæo egredietur cum liberis suis.
03O||25||55||35200	Mei enim sunt servi filii Israël, quos eduxi de terra Ægypti.
03O||26||1||35210	Ego Dominus Deus vester : non facietis vobis idolum, et sculptile, nec titulos erigetis, nec insignem lapidem ponetis in terra vestra, ut adoretis eum. Ego enim sum Dominus Deus vester.
03O||26||2||35220	Custodite sabbata mea, et pavete ad sanctuarium meum. Ego Dominus.
03O||26||3||35230	Si in præceptis meis ambulaveritis, et mandata mea custodieritis, et feceritis ea, dabo vobis pluvias temporibus suis,
03O||26||4||35240	et terra gignet germen suum, et pomis arbores replebuntur.
03O||26||5||35250	Apprehendet messium tritura vindemiam, et vindemia occupabit sementem : et comedetis panem vestrum in saturitate, et absque pavore habitabitis in terra vestra.
03O||26||6||35260	Dabo pacem in finibus vestris : dormietis, et non erit qui exterreat. Auferam malas bestias, et gladius non transibit terminos vestros.
03O||26||7||35270	Persequemini inimicos vestros, et corruent coram vobis.
03O||26||8||35280	Persequentur quinque de vestris centum alienos, et centum de vobis decem millia : cadent inimici vestri gladio in conspectu vestro.
03O||26||9||35290	Respiciam vos, et crescere faciam : multiplicabimini, et firmabo pactum meum vobiscum.
03O||26||10||35300	Comedetis vetustissima veterum, et vetera novis supervenientibus projicietis.
03O||26||11||35310	Ponam tabernaculum meum in medio vestri, et non abjiciet vos anima mea.
03O||26||12||35320	Ambulabo inter vos, et ero Deus vester, vosque eritis populus meus.
03O||26||13||35330	Ego Dominus Deus vester, qui eduxi vos de terra Ægyptiorum, ne serviretis eis : et qui confregi catenas cervicum vestrarum, ut incederetis erecti.
03O||26||14||35340	Quod si non audieritis me, nec feceritis omnia mandata mea,
03O||26||15||35350	si spreveritis leges meas, et judicia mea contempseritis, ut non faciatis ea quæ a me constituta sunt, et ad irritum perducatis pactum meum :
03O||26||16||35360	ego quoque hæc faciam vobis : visitabo vos velociter in egestate, et ardore, qui conficiat oculos vestros, et consumat animas vestras. Frustra seretis sementem, quæ ab hostibus devorabitur.
03O||26||17||35370	Ponam faciem meam contra vos, et corruetis coram hostibus vestris, et subjiciemini his qui oderunt vos : fugietis, nemine persequente.
03O||26||18||35380	Sin autem nec sic obedieritis mihi, addam correptiones vestras septuplum propter peccata vestra,
03O||26||19||35390	et conteram superbiam duritiæ vestræ. Daboque vobis cælum desuper sicut ferrum, et terram æneam.
03O||26||20||35400	Consumetur incassum labor vester, non proferet terra germen, nec arbores poma præbebunt.
03O||26||21||35410	Si ambulaveritis ex adverso mihi, nec volueritis audire me, addam plagas vestras in septuplum propter peccata vestra :
03O||26||22||35420	immittamque in vos bestias agri, quæ consumant vos, et pecora vestra, et ad paucitatem cuncta redigant, desertæque fiant viæ vestræ.
03O||26||23||35430	Quod si nec sic volueritis recipere disciplinam, sed ambulaveritis ex adverso mihi :
03O||26||24||35440	ego quoque contra vos adversus incedam, et percutiam vos septies propter peccata vestra,
03O||26||25||35450	inducamque super vos gladium ultorem fœderis mei. Cumque confugeritis in urbes, mittam pestilentiam in medio vestri, et trademini in manibus hostium,
03O||26||26||35460	postquam confregero baculum panis vestri : ita ut decem mulieres in uno clibano coquant panes, et reddant eos ad pondus : et comedetis, et non saturabimini.
03O||26||27||35470	Sin autem nec per hæc audieritis me, sed ambulaveritis contra me :
03O||26||28||35480	et ego incedam adversus vos in furore contrario, et corripiam vos septem plagis propter peccata vestra :
03O||26||29||35490	ita ut comedatis carnes filiorum vestrorum et filiarum vestrarum.
03O||26||30||35500	Destruam excelsa vestra, et simulacra confringam. Cadetis inter ruinas idolorum vestrorum, et abominabitur vos anima mea,
03O||26||31||35510	in tantum ut urbes vestras redigam in solitudinem, et deserta faciam sanctuaria vestra, nec recipiam ultra odorem suavissimum.
03O||26||32||35520	Disperdamque terram vestram, et stupebunt super ea inimici vestri, cum habitatores illius fuerint.
03O||26||33||35530	Vos autem dispergam in gentes, et evaginabo post vos gladium, eritque terra vestra deserta, et civitates vestræ dirutæ.
03O||26||34||35540	Tunc placebunt terræ sabbata sua cunctis diebus solitudinis suæ : quando fueritis
03O||26||35||35550	in terra hostili, sabbatizabit, et requiescet in sabbatis solitudinis suæ, eo quod non requieverit in sabbatis vestris quando habitabatis in ea.
03O||26||36||35560	Et qui de vobis remanserint, dabo pavorem in cordibus eorum in regionibus hostium, terrebit eos sonitus folii volantis, et ita fugient quasi gladium : cadent, nullo persequente,
03O||26||37||35570	et corruent singuli super fratres suos, quasi bella fugientes, nemo vestrum inimicis audebit resistere.
03O||26||38||35580	Peribitis inter gentes, et hostilis vos terra consumet.
03O||26||39||35590	Quod si et de iis aliqui remanserint, tabescent in iniquitatibus suis, in terra inimicorum suorum, et propter peccata patrum suorum et sua affligentur :
03O||26||40||35600	donec confiteantur iniquitates suas, et majorum suorum, quibus prævaricati sunt in me, et ambulaverunt ex adverso mihi.
03O||26||41||35610	Ambulabo igitur et ego contra eos, et inducam illos in terram hostilem, donec erubescat incircumcisa mens eorum : tunc orabunt pro impietatibus suis.
03O||26||42||35620	Et recordabor fœderis mei, quod pepigi cum Jacob, et Isaac, et Abraham. Terræ quoque memor ero :
03O||26||43||35630	quæ cum relicta fuerit ab eis, complacebit sibi in sabbatis suis, patiens solitudinem propter illos. Ipsi vero rogabunt pro peccatis suis, eo quod abjecerint judicia mea, et leges meas despexerint.
03O||26||44||35640	Et tamen etiam cum essent in terra hostili, non penitus abjeci eos, neque sic despexi ut consumerentur, et irritum facerent pactum meum cum eis. Ego enim sum Dominus Deus eorum,
03O||26||45||35650	et recordabor fœderis mei pristini, quando eduxi eos de terra Ægypti in conspectu gentium, ut essem Deus eorum. Ego Dominus. Hæc sunt judicia atque præcepta et leges quas dedit Dominus inter se et filios Israël in monte Sinai per manum Moysi.
03O||27||1||35660	Locutusque est Dominus ad Moysen, dicens :
03O||27||2||35670	Loquere filiis Israël, et dices ad eos : Homo qui votum fecerit, et spoponderit Deo animam suam, sub æstimatione dabit pretium.
03O||27||3||35680	Si fuerit masculus a vigesimo anno usque ad sexagesimum annum, dabit quinquaginta siclos argenti ad mensuram sanctuarii :
03O||27||4||35690	si mulier, triginta.
03O||27||5||35700	A quinto autem anno usque ad vigesimum, masculus dabit viginti siclos : femina, decem.
03O||27||6||35710	Ab uno mense usque ad annum quintum, pro masculo dabuntur quinque sicli : pro femina, tres.
03O||27||7||35720	Sexagenarius et ultra masculus dabit quindecim siclos : femina, decem.
03O||27||8||35730	Si pauper fuerit, et æstimationem reddere non valebit, stabit coram sacerdote : et quantum ille æstimaverit, et viderit eum posse reddere, tantum dabit.
03O||27||9||35740	Animal autem, quod immolari potest Domino, si quis voverit, sanctum erit,
03O||27||10||35750	et mutari non poterit, id est, nec melius malo, nec pejus bono : quod si mutaverit, et ipsum quod mutatum est, et illud pro quo mutatum est, consecratum erit Domino.
03O||27||11||35760	Animal immundum, quod immolari Domino non potest, si quis voverit, adducetur ante sacerdotem :
03O||27||12||35770	qui judicans utrum bonum an malum sit, statuet pretium.
03O||27||13||35780	Quod si dare voluerit is qui offert, addet supra æstimationem quintam partem.
03O||27||14||35790	Homo si voverit domum suam, et sanctificaverit Domino, considerabit eam sacerdos utrum bona an mala sit, et juxta pretium, quod ab eo fuerit constitutum, venundabitur :
03O||27||15||35800	sin autem ille qui voverat, voluerit redimere eam, dabit quintam partem æstimationis supra, et habebit domum.
03O||27||16||35810	Quod si agrum possessionis suæ voverit, et consecraverit Domino, juxta mensuram sementis æstimabitur pretium : si triginta modiis hordei seritur terra, quinquaginta siclis venundetur argenti.
03O||27||17||35820	Si statim ab anno incipientis jubilæi voverit agrum, quanto valere potest, tanto æstimabitur.
03O||27||18||35830	Sin autem post aliquantum temporis, supputabit sacerdos pecuniam juxta annorum, qui reliqui sunt, numerum usque ad jubilæum, et detrahetur ex pretio.
03O||27||19||35840	Quod si voluerit redimere agrum ille qui voverat, addet quintam partem æstimatæ pecuniæ, et possidebit eum.
03O||27||20||35850	Sin autem noluerit redimere, sed alteri cuilibet fuerit venundatus, ultra eum qui voverat redimere non poterit.
03O||27||21||35860	Quia cum jubilæi venerit dies, sanctificatus erit Domino, et possessio consecrata ad jus pertinet sacerdotum.
03O||27||22||35870	Si ager emptus est, et non de possessione majorum sanctificatus fuerit Domino,
03O||27||23||35880	supputabit sacerdos juxta annorum numerum usque ad jubilæum, pretium : et dabit ille qui voverat eum, Domino.
03O||27||24||35890	In jubilæo autem revertetur ad priorem dominum, qui vendiderat eum, et habuerat in sorte possessionis suæ.
03O||27||25||35900	Omnis æstimatio siclo sanctuarii ponderabitur. Siclus viginti obolos habet.
03O||27||26||35910	Primogenita, quæ ad Dominum pertinent, nemo sanctificare poterit et vovere : sive bos, sive ovis fuerit, Domini sunt.
03O||27||27||35920	Quod si immundum est animal, redimet qui obtulit, juxta æstimationem tuam, et addet quintam partem pretii : si redimere noluerit, vendetur alteri quantocumque a te fuerit æstimatum.
03O||27||28||35930	Omne quod Domino consecratur, sive homo fuerit, sive animal, sive ager, non vendetur, nec redimi poterit. Quidquid semel fuerit consecratum, Sanctum sanctorum erit Domino :
03O||27||29||35940	et omnis consecratio, quæ offertur ab homine, non redimetur, sed morte morietur.
03O||27||30||35950	Omnes decimæ terræ, sive de frugibus, sive de pomis arborum, Domini sunt, et illi sanctificantur.
03O||27||31||35960	Si quis autem voluerit redimere decimas suas, addet quintam partem earum.
03O||27||32||35970	Omnium decimarum bovis et ovis et capræ, quæ sub pastoris virga transeunt, quidquid decimum venerit, sanctificabitur Domino.
03O||27||33||35980	Non eligetur nec bonum nec malum, nec altero commutabitur, si quis mutaverit : et quod mutatum est, et pro quo mutatum est, sanctificabitur Domino, et non redimetur.
03O||27||34||35990	Hæc sunt præcepta, quæ mandavit Dominus Moysi ad filios Israël in monte Sinai.
04O||1||1||36000	Locutusque est Dominus ad Moysen in deserto Sinai in tabernaculo fœderis, prima die mensis secundi, anno altero egressionis eorum ex Ægypto, dicens :
04O||1||2||36010	Tollite summam universæ congregationis filiorum Israël per cognationes et domos suas, et nomina singulorum, quidquid sexus est masculini
04O||1||3||36020	a vigesimo anno et supra, omnium virorum fortium ex Israël, et numerabitis eos per turmas suas, tu et Aaron.
04O||1||4||36030	Eruntque vobiscum principes tribuum ac domorum in cognationibus suis,
04O||1||5||36040	quorum ista sunt nomina : de Ruben, Elisur, filius Sedeur ;
04O||1||6||36050	de Simeon, Salamiel filius Surisaddai ;
04O||1||7||36060	de Juda, Nahasson filius Aminadab ;
04O||1||8||36070	de Issachar, Nathanaël filius Suar ;
04O||1||9||36080	de Zabulon, Eliab filius Helon ;
04O||1||10||36090	filiorum autem Joseph, de Ephraim, Elisama filius Ammiud ; de Manasse, Gamaliel filius Phadassur ;
04O||1||11||36100	de Benjamin, Abidan filius Gedeonis ;
04O||1||12||36110	de Dan, Ahiezer filius Ammisaddai ;
04O||1||13||36120	de Aser, Phegiel filius Ochran ;
04O||1||14||36130	de Gad, Eliasaph filius Duel ;
04O||1||15||36140	de Nephthali, Ahira filius Enan.
04O||1||16||36150	Hi nobilissimi principes multitudinis per tribus et cognationes suas, et capita exercitus Israël,
04O||1||17||36160	quos tulerunt Moyses et Aaron cum omni vulgi multitudine :
04O||1||18||36170	et congregaverunt primo die mensis secundi, recensentes eos per cognationes, et domos, ac familias, et capita, et nomina singulorum a vigesimo anno et supra,
04O||1||19||36180	sicut præceperat Dominus Moysi. Numeratique sunt in deserto Sinai.
04O||1||20||36190	De Ruben primogenito Israëlis per generationes et familias ac domos suas, et nomina capitum singulorum, omne quod sexus est masculini a vigesimo anno et supra, procedentium ad bellum,
04O||1||21||36200	quadraginta sex millia quingenti.
04O||1||22||36210	De filiis Simeon per generationes et familias ac domos cognationum suarum recensiti sunt per nomina et capita singulorum, omne quod sexus est masculini a vigesimo anno et supra, procedentium ad bellum,
04O||1||23||36220	quinquaginta novem millia trecenti.
04O||1||24||36230	De filiis Gad per generationes et familias ac domos cognationum suarum recensiti sunt per nomina singulorum a viginti annis et supra, omnes qui ad bella procederent,
04O||1||25||36240	quadraginta quinque millia sexcenti quinquaginta.
04O||1||26||36250	De filiis Juda per generationes et familias ac domos cognationum suarum, per nomina singulorum a vigesimo anno et supra, omnes qui poterant ad bella procedere,
04O||1||27||36260	recensiti sunt septuaginta quatuor millia sexcenti.
04O||1||28||36270	De filiis Issachar, per generationes et familias ac domos cognationum suarum, per nomina singulorum a vigesimo anno et supra, omnes qui ad bella procederent,
04O||1||29||36280	recensiti sunt quinquaginta quatuor millia quadringenti.
04O||1||30||36290	De filiis Zabulon per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,
04O||1||31||36300	quinquaginta septem millia quadringenti.
04O||1||32||36310	De filiis Joseph, filiorum Ephraim per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,
04O||1||33||36320	quadraginta millia quingenti.
04O||1||34||36330	Porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra, omnes qui poterant ad bella procedere,
04O||1||35||36340	triginta duo millia ducenti.
04O||1||36||36350	De filiis Benjamin per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,
04O||1||37||36360	triginta quinque millia quadringenti.
04O||1||38||36370	De filiis Dan per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,
04O||1||39||36380	sexaginta duo millia septingenti.
04O||1||40||36390	De filiis Aser per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,
04O||1||41||36400	quadraginta millia et mille quingenti.
04O||1||42||36410	De filiis Nephthali per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,
04O||1||43||36420	quinquaginta tria millia quadringenti.
04O||1||44||36430	Hi sunt, quos numeraverunt Moyses et Aaron, et duodecim principes Israël, singulos per domos cognationum suarum.
04O||1||45||36440	Fueruntque omnis numerus filiorum Israël per domos et familias suas a vigesimo anno et supra, qui poterant ad bella procedere,
04O||1||46||36450	sexcenta tria millia virorum quingenti quinquaginta.
04O||1||47||36460	Levitæ autem in tribu familiarum suarum non sunt numerati cum eis.
04O||1||48||36470	Locutusque est Dominus ad Moysen, dicens :
04O||1||49||36480	Tribum Levi noli numerare, neque pones summam eorum cum filiis Israël :
04O||1||50||36490	sed constitue eos super tabernaculum testimonii et cuncta vasa ejus, et quidquid ad cæremonias pertinet. Ipsi portabunt tabernaculum et omnia utensilia ejus : et erunt in ministerio, ac per gyrum tabernaculi metabuntur.
04O||1||51||36500	Cum proficiscendum fuerit, deponent Levitæ tabernaculum ; cum castrametandum, erigent. Quisquis externorum accesserit, occidetur.
04O||1||52||36510	Metabuntur autem castra filii Israël unusquisque per turmas et cuneos atque exercitum suum.
04O||1||53||36520	Porro Levitæ per gyrum tabernaculi figent tentoria, ne fiat indignatio super multitudinem filiorum Israël, et excubabunt in custodiis tabernaculi testimonii.
04O||1||54||36530	Fecerunt ergo filii Israël juxta omnia quæ præceperat Dominus Moysi.
04O||2||1||36540	Locutusque est Dominus ad Moysen et Aaron, dicens :
04O||2||2||36550	Singuli per turmas, signa, atque vexilla, et domos cognationum suarum, castrametabuntur filii Israël, per gyrum tabernaculi fœderis.
04O||2||3||36560	Ad orientem Judas figet tentoria per turmas exercitus sui : eritque princeps filiorum ejus Nahasson filius Aminadab.
04O||2||4||36570	Et omnis de stirpe ejus summa pugnantium, septuaginta quatuor millia sexcenti.
04O||2||5||36580	Juxta eum castrametati sunt de tribu Issachar, quorum princeps fuit Nathanaël filius Suar.
04O||2||6||36590	Et omnis numerus pugnatorum ejus quinquaginta quatuor millia quadringenti.
04O||2||7||36600	In tribu Zabulon princeps fuit Eliab filius Helon.
04O||2||8||36610	Omnis de stirpe ejus exercitus pugnatorum, quinquaginta septem millia quadringenti.
04O||2||9||36620	Universi qui in castris Judæ enumerati sunt, fuerunt centum octoginta sex millia quadringenti : et per turmas suas primi egredientur.
04O||2||10||36630	In castris filiorum Ruben ad meridianam plagam erit princeps Elisur filius Sedeur.
04O||2||11||36640	Et cunctus exercitus pugnatorum ejus qui numerati sunt, quadraginta sex millia quingenti.
04O||2||12||36650	Juxta eum castrametati sunt de tribu Simeon : quorum princeps fuit Salamiel filius Surisaddai.
04O||2||13||36660	Et cunctus exercitus pugnatorum ejus qui numerati sunt, quinquaginta novem millia trecenti.
04O||2||14||36670	In tribu Gad princeps fuit Eliasaph filius Duel.
04O||2||15||36680	Et cunctus exercitus pugnatorum ejus, qui numerati sunt, quadraginta quinque millia sexcenti quinquaginta.
04O||2||16||36690	Omnes qui recensiti sunt in castris Ruben, centum quinquaginta millia et mille quadringenti quinquaginta per turmas suas : in secundo loco proficiscentur.
04O||2||17||36700	Levabitur autem tabernaculum testimonii per officia Levitarum, et turmas eorum : quomodo erigetur, ita et deponetur. Singuli per loca et ordines suos proficiscentur.
04O||2||18||36710	Ad occidentalem plagam erunt castra filiorum Ephraim, quorum princeps fuit Elisama filius Ammiud.
04O||2||19||36720	Cunctus exercitus pugnatorum ejus, qui numerati sunt, quadraginta millia quingenti.
04O||2||20||36730	Et cum eis tribus filiorum Manasse, quorum princeps fuit Gamaliel filius Phadassur.
04O||2||21||36740	Cunctusque exercitus pugnatorum ejus, qui numerati sunt, triginta duo millia ducenti.
04O||2||22||36750	In tribu filiorum Benjamin princeps fuit Abidan filius Gedeonis.
04O||2||23||36760	Et cunctus exercitus pugnatorum ejus, qui recensiti sunt, triginta quinque millia quadringenti.
04O||2||24||36770	Omnes qui numerati sunt in castris Ephraim, centum octo millia centum per turmas suas : tertii proficiscentur.
04O||2||25||36780	Ad aquilonis partem castrametati sunt filii Dan : quorum princeps fuit Ahiezer filius Ammisaddai.
04O||2||26||36790	Cunctus exercitus pugnatorum ejus, qui numerati sunt, sexaginta duo millia septingenti.
04O||2||27||36800	Juxta eum fixere tentoria de tribu Aser : quorum princeps fuit Phegiel filius Ochran.
04O||2||28||36810	Cunctus exercitus pugnatorum ejus, qui numerati sunt, quadraginta millia et mille quingenti.
04O||2||29||36820	De tribu filiorum Nephthali princeps fuit Ahira filius Enan.
04O||2||30||36830	Cunctus exercitus pugnatorum ejus, quinquaginta tria millia quadringenti.
04O||2||31||36840	Omnes qui numerati sunt in castris Dan, fuerunt centum quinquaginta septem millia sexcenti : et novissimi proficiscentur.
04O||2||32||36850	Hic numerus filiorum Israël, per domos cognationum suarum et turmas divisi exercitus, sexcenta tria millia quingenti quinquaginta.
04O||2||33||36860	Levitæ autem non sunt numerati inter filios Israël : sic enim præceperat Dominus Moysi.
04O||2||34||36870	Feceruntque filii Israël juxta omnia quæ mandaverat Dominus. Castrametati sunt per turmas suas, et profecti per familias ac domos patrum suorum.
04O||3||1||36880	Hæ sunt generationes Aaron et Moysi in die qua locutus est Dominus ad Moysen in monte Sinai.
04O||3||2||36890	Et hæc nomina filiorum Aaron : primogenitus ejus Nadab, deinde Abiu, et Eleazar, et Ithamar.
04O||3||3||36900	Hæc nomina filiorum Aaron sacerdotum qui uncti sunt, et quorum repletæ et consecratæ manus ut sacerdotio fungerentur.
04O||3||4||36910	Mortui sunt enim Nadab et Abiu cum offerrent ignem alienum in conspectu Domini in deserto Sinai, absque liberis : functique sunt sacerdotio Eleazar et Ithamar coram Aaron patre suo.
04O||3||5||36920	Locutusque est Dominus ad Moysen, dicens :
04O||3||6||36930	Applica tribum Levi, et fac stare in conspectu Aaron sacerdotis ut ministrent ei, et excubent,
04O||3||7||36940	et observent quidquid ad cultum pertinet multitudinis coram tabernaculo testimonii,
04O||3||8||36950	et custodiant vasa tabernaculi, servientes in ministerio ejus.
04O||3||9||36960	Dabisque dono Levitas
04O||3||10||36970	Aaron et filiis ejus, quibus traditi sunt a filiis Israël. Aaron autem et filios ejus constitues super cultum sacerdotii. Externus, qui ad ministrandum accesserit, morietur.
04O||3||11||36980	Locutusque est Dominus ad Moysen, dicens :
04O||3||12||36990	Ego tuli Levitas a filiis Israël pro omni primogenito, qui aperit vulvam in filiis Israël, eruntque Levitæ mei.
04O||3||13||37000	Meum est enim omne primogenitum : ex quo percussi primogenitos in terra Ægypti, sanctificavi mihi quidquid primum nascitur in Israël : ab homine usque ad pecus, mei sunt. Ego Dominus.
04O||3||14||37010	Locutusque est Dominus ad Moysen in deserto Sinai, dicens :
04O||3||15||37020	Numera filios Levi per domos patrum suorum et familias, omnem masculum ab uno mense et supra.
04O||3||16||37030	Numeravit Moyses, ut præceperat Dominus,
04O||3||17||37040	et inventi sunt filii Levi per nomina sua, Gerson et Caath et Merari.
04O||3||18||37050	Filii Gerson : Lebni et Semei.
04O||3||19||37060	Filii Caath : Amram et Jesaar, Hebron et Oziel.
04O||3||20||37070	Filii Merari : Moholi et Musi.
04O||3||21||37080	De Gerson fuere familiæ duæ, Lebnitica, et Semeitica :
04O||3||22||37090	quarum numeratus est populus sexus masculini ab uno mense et supra, septem millia quingenti.
04O||3||23||37100	Hi post tabernaculum metabuntur ad occidentem,
04O||3||24||37110	sub principe Eliasaph filio Laël.
04O||3||25||37120	Et habebunt excubias in tabernaculo fœderis,
04O||3||26||37130	ipsum tabernaculum et operimentum ejus, tentorium quod trahitur ante fores tecti fœderis, et cortinas atrii : tentorium quoque quod appenditur in introitu atrii tabernaculi, et quidquid ad ritum altaris pertinet, funes tabernaculi et omnia utensilia ejus.
04O||3||27||37140	Cognatio Caath habebit populos Amramitas et Jesaaritas et Hebronitas et Ozielitas. Hæ sunt familiæ Caathitarum recensitæ per nomina sua.
04O||3||28||37150	Omnes generis masculini ab uno mense et supra, octo millia sexcenti habebunt excubias sanctuarii,
04O||3||29||37160	et castrametabuntur ad meridianam plagam.
04O||3||30||37170	Princepsque eorum erit Elisaphan filius Oziel :
04O||3||31||37180	et custodient arcam, mensamque et candelabrum, altaria et vasa sanctuarii, in quibus ministratur, et velum, cunctamque hujuscemodi supellectilem.
04O||3||32||37190	Princeps autem principum Levitarum Eleazar filius Aaron sacerdotis, erit super excubitores custodiæ sanctuarii.
04O||3||33||37200	At vero de Merari erunt populi Moholitæ et Musitæ recensiti per nomina sua :
04O||3||34||37210	omnes generis masculini ab uno mense et supra, sex millia ducenti.
04O||3||35||37220	Princeps eorum Suriel filius Abihaiel : in plaga septentrionali castrametabuntur.
04O||3||36||37230	Erunt sub custodia eorum tabulæ tabernaculi et vectes, et columnæ ac bases earum, et omnia quæ ad cultum hujuscemodi pertinent :
04O||3||37||37240	columnæque atrii per circuitum cum basibus suis, et paxilli cum funibus.
04O||3||38||37250	Castrametabuntur ante tabernaculum fœderis, id est, ad orientalem plagam, Moyses et Aaron cum filiis suis, habentes custodiam sanctuarii in medio filiorum Israël. Quisquis alienus accesserit, morietur.
04O||3||39||37260	Omnes Levitæ, quos numeraverunt Moyses et Aaron juxta præceptum Domini per familias suas in genere masculino a mense uno et supra, fuerunt viginti duo millia.
04O||3||40||37270	Et ait Dominus ad Moysen : Numera primogenitos sexus masculini de filiis Israël ab uno mense et supra, et habebis summam eorum.
04O||3||41||37280	Tollesque Levitas mihi pro omni primogenito filiorum Israël : ego sum Dominus : et pecora eorum pro universis primogenitis pecorum filiorum Israël.
04O||3||42||37290	Recensuit Moyses, sicut præceperat Dominus, primogenitos filiorum Israël :
04O||3||43||37300	et fuerunt masculi per nomina sua, a mense uno et supra, viginti duo millia ducenti septuaginta tres.
04O||3||44||37310	Locutusque est Dominus ad Moysen, dicens :
04O||3||45||37320	Tolle Levitas pro primogenitis filiorum Israël, et pecora Levitarum pro pecoribus eorum, eruntque Levitæ mei. Ego sum Dominus.
04O||3||46||37330	In pretio autem ducentorum septuaginta trium, qui excedunt numerum Levitarum de primogenitis filiorum Israël,
04O||3||47||37340	accipies quinque siclos per singula capita ad mensuram sanctuarii (siclus habet viginti obolos) :
04O||3||48||37350	dabisque pecuniam Aaron et filiis ejus pretium eorum qui supra sunt.
04O||3||49||37360	Tulit igitur Moyses pecuniam eorum, qui fuerant amplius, et quos redemerant a Levitis,
04O||3||50||37370	pro primogenitis filiorum Israël, mille trecentorum sexaginta quinque siclorum juxta pondus sanctuarii :
04O||3||51||37380	et dedit eam Aaron et filiis ejus juxta verbum quod præceperat sibi Dominus.
04O||4||1||37390	Locutusque est Dominus ad Moysen et Aaron, dicens :
04O||4||2||37400	Tolle summam filiorum Caath de medio Levitarum per domos et familias suas,
04O||4||3||37410	a trigesimo anno et supra, usque ad quinquagesimum annum, omnium qui ingrediuntur ut stent et ministrent in tabernaculo fœderis.
04O||4||4||37420	Hic est cultus filiorum Caath : tabernaculum fœderis, et Sanctum sanctorum
04O||4||5||37430	ingredientur Aaron et filii ejus, quando movenda sunt castra, et deponent velum quod pendet ante fores, involventque eo arcam testimonii,
04O||4||6||37440	et operient rursum velamine janthinarum pellium, extendentque desuper pallium totum hyacinthinum, et inducent vectes.
04O||4||7||37450	Mensam quoque propositionis involvent hyacinthino pallio, et ponent cum ea thuribula et mortariola, cyathos et crateras ad liba fundenda : panes semper in ea erunt :
04O||4||8||37460	extendentque desuper pallium coccineum, quod rursum operient velamento janthinarum pellium, et inducent vectes.
04O||4||9||37470	Sument et pallium hyacinthinum, quo operient candelabrum cum lucernis et forcipibus suis et emunctoriis et cunctis vasis olei, quæ ad cocinnandas lucernas necessaria sunt :
04O||4||10||37480	et super omnia ponent operimentum janthinarum pellium, et inducent vectes.
04O||4||11||37490	Necnon et altare aureum involvent hyacinthino vestimento, et extendent desuper operimentum janthinarum pellium, inducentque vectes.
04O||4||12||37500	Omnia vasa, quibus ministratur in sanctuario, involvent hyacinthino pallio, et extendent desuper operimentum janthinarum pellium, inducentque vectes.
04O||4||13||37510	Sed et altare mundabunt cinere, et involvent illud purpureo vestimento,
04O||4||14||37520	ponentque cum eo omnia vasa, quibus in ministerio ejus utuntur, id est, ignium receptacula, fuscinulas ac tridentes, uncinos et batilla. Cuncta vasa altaris operient simul velamine janthinarum pellium, et inducent vectes.
04O||4||15||37530	Cumque involverint Aaron et filii ejus sanctuarium et omnia vasa ejus in commotione castrorum, tunc intrabunt filii Caath ut portent involuta : et non tangent vasa sanctuarii, ne moriantur. Ista sunt onera filiorum Caath in tabernaculo fœderis :
04O||4||16||37540	super quos erit Eleazar filius Aaron sacerdotis, ad cujus curam pertinet oleum ad concinnandas lucernas, et compositionis incensum, et sacrificium, quod semper offertur, et oleum unctionis, et quidquid ad cultum tabernaculi pertinet, omniumque vasorum, quæ in sanctuario sunt.
04O||4||17||37550	Locutusque est Dominus ad Moysen et Aaron, dicens :
04O||4||18||37560	Nolite perdere populum Caath de medio Levitarum :
04O||4||19||37570	sed hoc facite eis, ut vivant, et non moriantur, si tetigerint Sancta sanctorum. Aaron et filii ejus intrabunt, ipsique disponent opera singulorum, et divident quid portare quis debeat.
04O||4||20||37580	Alii nulla curiositate videant quæ sunt in sanctuario priusquam involvantur, alioquin morientur.
04O||4||21||37590	Locutusque est Dominus ad Moysen, dicens :
04O||4||22||37600	Tolle summam etiam filiorum Gerson per domos ac familias et cognationes suas,
04O||4||23||37610	a triginta annis et supra, usque ad annos quinquaginta. Numera omnes qui ingrediuntur et ministrant in tabernaculo fœderis.
04O||4||24||37620	Hoc est officium familiæ Gersonitarum,
04O||4||25||37630	ut portent cortinas tabernaculi et tectum fœderis, operimentum aliud, et super omnia velamen janthinum tentoriumque quod pendet in introitu tabernaculi fœderis,
04O||4||26||37640	cortinas atrii, et velum in introitu quod est ante tabernaculum. Omnia quæ ad altare pertinent, funiculos, et vasa ministerii,
04O||4||27||37650	jubente Aaron et filiis ejus, portabunt filii Gerson : et scient singuli cui debeant oneri mancipari.
04O||4||28||37660	Hic est cultus familiæ Gersonitarum in tabernaculo fœderis, eruntque sub manu Ithamar filii Aaron sacerdotis.
04O||4||29||37670	Filios quoque Merari per familias et domos patrum suorum recensebis,
04O||4||30||37680	a triginta annis et supra, usque ad annos quinquaginta, omnes qui ingrediuntur ad officium ministerii sui et cultum fœderis testimonii.
04O||4||31||37690	Hæc sunt onera eorum : portabunt tabulas tabernaculi et vectes ejus, columnas ac bases earum,
04O||4||32||37700	columnas quoque atrii per circuitum cum basibus et paxillis et funibus suis. Omnia vasa et supellectilem ad numerum accipient, sicque portabunt.
04O||4||33||37710	Hoc est officium familiæ Meraritarum et ministerium in tabernaculo fœderis : eruntque sub manu Ithamar filii Aaron sacerdotis.
04O||4||34||37720	Recensuerunt igitur Moyses et Aaron et principes synagogæ filios Caath per cognationes et domos patrum suorum,
04O||4||35||37730	a triginta annis et supra, usque ad annum quinquagesimum, omnes qui ingrediuntur ad ministerium tabernaculi fœderis :
04O||4||36||37740	et inventi sunt duo millia septingenti quinquaginta.
04O||4||37||37750	Hic est numerus populi Caath qui intrant tabernaculum fœderis : hos numeravit Moyses et Aaron juxta sermonem Domini per manum Moysi.
04O||4||38||37760	Numerati sunt et filii Gerson per cognationes et domos patrum suorum,
04O||4||39||37770	a triginta annos et supra, usque ad quinquagesimum annum, omnes qui ingrediuntur ut ministrent in tabernaculo fœderis :
04O||4||40||37780	et inventi sunt duo millia sexcenti triginta.
04O||4||41||37790	Hic est populus Gersonitarum, quos numeraverunt Moyses et Aaron juxta verbum Domini.
04O||4||42||37800	Numerati sunt et filii Merari per cognationes et domos patrum suorum,
04O||4||43||37810	a triginta annis et supra, usque ad annum quinquagesimum, omnes qui ingrediuntur ad explendos ritus tabernaculi fœderis :
04O||4||44||37820	et inventi sunt tria millia ducenti.
04O||4||45||37830	Hic est numerus filiorum Merari, quos recensuerunt Moyses et Aaron juxta imperium Domini per manum Moysi.
04O||4||46||37840	Omnes qui recensiti sunt de Levitis, et quos recenseri fecit ad nomen Moyses et Aaron, et principes Israël per cognationes et domos patrum suorum,
04O||4||47||37850	a triginta annis et supra, usque ad annum quinquagesimum, ingredientes ad ministerium tabernaculi, et onera portanda,
04O||4||48||37860	fuerunt simul octo millia quingenti octoginta.
04O||4||49||37870	Juxta verbum Domini recensuit eos Moyses, unumquemque juxta officium et onera sua, sicut præceperat ei Dominus.
04O||5||1||37880	Locutusque est Dominus ad Moysen, dicens :
04O||5||2||37890	Præcipe filiis Israël, ut ejiciant de castris omnem leprosum, et qui semine fluit, pollutusque est super mortuo :
04O||5||3||37900	tam masculum quam feminam ejicite de castris, ne contaminent ea cum habitaverint vobiscum.
04O||5||4||37910	Feceruntque ita filii Israël, et ejecerunt eos extra castra, sicut locutus erat Dominus Moysi.
04O||5||5||37920	Locutusque est Dominus ad Moysen, dicens :
04O||5||6||37930	Loquere ad filios Israël : Vir, sive mulier, cum fecerint ex omnibus peccatis, quæ solent hominibus accidere, et per negligentiam transgressi fuerint mandatum Domini, atque deliquerint,
04O||5||7||37940	confitebuntur peccatum suum, et reddent ipsum caput, quintamque partem desuper, ei in quem peccaverint.
04O||5||8||37950	Sin autem non fuerit qui recipiat, dabunt Domino, et erit sacerdotis, excepto ariete, qui offertur pro expiatione, ut sit placabilis hostia.
04O||5||9||37960	Omnes quoque primitiæ, quas offerunt filii Israël, ad sacerdotem pertinent :
04O||5||10||37970	et quidquid in sanctuarium offertur a singulis, et traditur manibus sacerdotis, ipsius erit.
04O||5||11||37980	Locutusque est Dominus ad Moysen, dicens :
04O||5||12||37990	Loquere ad filios Israël, et dices ad eos : Vir cujus uxor erraverit, maritumque contemnens
04O||5||13||38000	dormierit cum altero viro, et hoc maritus deprehendere non quiverit, sed latet adulterium, et testibus argui non potest, quia non est inventa in stupro :
04O||5||14||38010	si spiritus zelotypiæ concitaverit virum contra uxorem suam, quæ vel polluta est, vel falsa suspicione appetitur :
04O||5||15||38020	adducet eam ad sacerdotem, et offeret oblationem pro illa, decimam partem sati farinæ hordeaceæ : non fundet super eam oleum, nec imponet thus : quia sacrificium zelotypiæ est, et oblatio investigans adulterium.
04O||5||16||38030	Offeret igitur eam sacerdos, et statuet coram Domino,
04O||5||17||38040	assumetque aquam sanctam in vase fictili, et pauxillum terræ de pavimento tabernaculi mittet in eam.
04O||5||18||38050	Cumque steterit mulier in conspectu Domini, discooperiet caput ejus, et ponet super manus illius sacrificium recordationis, et oblationem zelotypiæ : ipse autem tenebit aquas amarissimas, in quibus cum execratione maledicta congessit.
04O||5||19||38060	Adjurabitque eam, et dicet : Si non dormivit vir alienus tecum, et si non polluta es deserto mariti throno, non te nocebunt aquæ istæ amarissimæ, in quas maledicta congessi.
04O||5||20||38070	Sin autem declinasti a viro tuo, atque polluta es, et concubuisti cum altero viro :
04O||5||21||38080	his maledictionibus subjacebis : det te Dominus in maledictionem, exemplumque cunctorum in populo suo : putrescere faciat femur tuum, et tumens uterus tuus disrumpatur.
04O||5||22||38090	Ingrediantur aquæ maledictæ in ventrem tuum, et utero tumescente putrescat femur. Et respondebit mulier : Amen, amen.
04O||5||23||38100	Scribetque sacerdos in libello ista maledicta, et delebit ea aquis amarissimis, in quas maledicta congessit,
04O||5||24||38110	et dabit ei bibere. Quas cum exhauserit,
04O||5||25||38120	tollet sacerdos de manu ejus sacrificium zelotypiæ, et elevabit illud coram Domino, imponetque illud super altare, ita dumtaxat ut prius :
04O||5||26||38130	pugillum sacrificii tollat de eo, quod offertur, et incendat super altare : et sic potum det mulieri aquas amarissimas.
04O||5||27||38140	Quas cum biberit, si polluta est, et contempto viro adulterii rea, pertransibunt eam aquæ maledictionis, et inflato ventre, computrescet femur : eritque mulier in maledictionem, et in exemplum omni populo.
04O||5||28||38150	Quod si polluta non fuerit, erit innoxia, et faciet liberos.
04O||5||29||38160	Ista est lex zelotypiæ. Si declinaverit mulier a viro suo, et si polluta fuerit,
04O||5||30||38170	maritusque zelotypiæ spiritu concitatus adduxerit eam in conspectu Domini, et fecerit ei sacerdos juxta omnia quæ scripta sunt :
04O||5||31||38180	maritus absque culpa erit, et illa recipiet iniquitatem suam.
04O||6||1||38190	Locutusque est Dominus ad Moysen, dicens :
04O||6||2||38200	Loquere ad filios Israël, et dices ad eos : Vir, sive mulier, cum fecerint votum ut sanctificentur, et se voluerint Domino consecrare :
04O||6||3||38210	a vino, et omni quod inebriare potest, abstinebunt. Acetum ex vino, et ex qualibet alia potione, et quidquid de uva exprimitur, non bibent : uvas recentes siccasque non comedent
04O||6||4||38220	cunctis diebus quibus ex voto Domino consecrantur : quidquid ex vinea esse potest, ab uva passa usque ad acinum non comedent.
04O||6||5||38230	Omni tempore separationis suæ novacula non transibit per caput ejus usque ad completum diem, quo Domino consecratur. Sanctus erit, crescente cæsarie capitis ejus.
04O||6||6||38240	Omni tempore consecrationis suæ, super mortuum non ingredietur,
04O||6||7||38250	nec super patris quidem et matris et fratris sororisque funere contaminabitur, quia consecratio Dei sui super caput ejus est.
04O||6||8||38260	Omnibus diebus separationis suæ sanctus erit Domino.
04O||6||9||38270	Sin autem mortuus fuerit subito quispiam coram eo, polluetur caput consecrationis ejus : quod radet illico in eadem die purgationis suæ, et rursum septima.
04O||6||10||38280	In octava autem die offeret duos turtures, vel duos pullos columbæ sacerdoti in introitu fœderis testimonii.
04O||6||11||38290	Faciet sacerdos unum pro peccato, et alterum in holocaustum, et deprecabitur pro eo, quia peccavit super mortuo : sanctificabitque caput ejus in die illo :
04O||6||12||38300	et consecrabit Domino dies separationis illius, offerens agnum anniculum pro peccato : ita tamen ut dies priores irriti fiant, quoniam polluta est sanctificatio ejus.
04O||6||13||38310	Ista est lex consecrationis. Cum dies, quos ex voto decreverat, complebuntur, adducet eum ad ostium tabernaculi fœderis,
04O||6||14||38320	et offeret oblationes ejus Domino, agnum anniculum immaculatum in holocaustum, et ovem anniculam immaculatam pro peccato, et arietem immaculatum, hostiam pacificam,
04O||6||15||38330	canistrum quoque panum azymorum qui conspersi sint oleo, et lagana absque fermento uncta oleo, ac libamina singulorum :
04O||6||16||38340	quæ offeret sacerdos coram Domino, et faciet tam pro peccato, quam in holocaustum.
04O||6||17||38350	Arietem vero immolabit hostiam pacificam Domino, offerens simul canistrum azymorum, et libamenta quæ ex more debentur.
04O||6||18||38360	Tunc radetur nazaræus ante ostium tabernaculi fœderis cæsarie consecrationis suæ : tolletque capillos ejus, et ponet super ignem, qui est suppositus sacrificio pacificorum :
04O||6||19||38370	et armum coctum arietis, tortamque absque fermento unam de canistro, et laganum azymum unum, et tradet in manus nazaræi, postquam rasum fuerit caput ejus.
04O||6||20||38380	Susceptaque rursum ab eo, elevabit in conspectu Domini : et sanctificata sacerdotis erunt, sicut pectusculum, quod separari jussum est, et femur. Post hæc, potest bibere nazaræus vinum.
04O||6||21||38390	Ista est lex nazaræi, cum voverit oblationem suam Domino tempore consecrationis suæ, exceptis his, quæ invenerit manus ejus : juxta quod mente devoverat, ita faciet ad perfectionem sanctificationis suæ.
04O||6||22||38400	Locutusque est Dominus ad Moysen, dicens :
04O||6||23||38410	Loquere Aaron et filiis ejus : Sic benedicetis filiis Israël, et dicetis eis :
04O||6||24||38420	Benedicat tibi Dominus, et custodiat te.
04O||6||25||38430	Ostendat Dominus faciem suam tibi, et misereatur tui.
04O||6||26||38440	Convertat Dominus vultum suum ad te, et det tibi pacem.
04O||6||27||38450	Invocabuntque nomen meum super filios Israël, et ego benedicam eis.
04O||7||1||38460	Factum est autem in die qua complevit Moyses tabernaculum, et erexit illud, unxitque et sanctificavit cum omnibus vasis suis, altare similiter et omnia vasa ejus :
04O||7||2||38470	obtulerunt principes Israël et capita familiarum, qui erant per singulas tribus, præfectique eorum, qui numerati fuerant,
04O||7||3||38480	munera coram Domino sex plaustra tecta cum duodecim bobus. Unum plaustrum obtulere duo duces, et unum bovem singuli, obtuleruntque ea in conspectu tabernaculi.
04O||7||4||38490	Ait autem Dominus ad Moysen :
04O||7||5||38500	Suscipe ab eis ut serviant in ministerio tabernaculi, et trades ea Levitis juxta ordinem ministerii sui.
04O||7||6||38510	Itaque cum suscepisset Moyses plaustra et boves, tradidit eos Levitis.
04O||7||7||38520	Duo plaustra et quatuor boves dedit filiis Gerson, juxta id quod habebant necessarium.
04O||7||8||38530	Quatuor alia plaustra et octo boves dedit filiis Merari secundum officia et cultum suum, sub manu Ithamar filii Aaron sacerdotis.
04O||7||9||38540	Filiis autem Caath non dedit plaustra et boves : quia in sanctuario serviunt, et onera propriis portant humeris.
04O||7||10||38550	Igitur obtulerunt duces in dedicationem altaris, die qua unctum est, oblationem suam ante altare.
04O||7||11||38560	Dixitque Dominus ad Moysen : Singuli duces per singulos dies offerant munera in dedicationem altaris.
04O||7||12||38570	Primo die obtulit oblationem suam Nahasson filius Aminadab de tribu Juda :
04O||7||13||38580	fueruntque in ea acetabulum argenteum pondo centum triginta siclorum, phiala argentea habens septuaginta siclos, juxta pondus sanctuarii, utrumque plenum simila conspersa oleo in sacrificium :
04O||7||14||38590	mortariolum ex decem siclis aureis plenum incenso :
04O||7||15||38600	bovem de armento, et arietem, et agnum anniculum in holocaustum :
04O||7||16||38610	hircumque pro peccato :
04O||7||17||38620	et in sacrificio pacificorum boves duos, arietes quinque, hircos quinque, agnos anniculos quinque. Hæc est oblatio Nahasson filii Aminadab.
04O||7||18||38630	Secundo die obtulit Nathanaël filius Suar, dux de tribu Issachar,
04O||7||19||38640	acetabulum argenteum appendens centum triginta siclos, phialam argenteam habentem septuaginta siclos, juxta pondus sanctuarii, utrumque plenum simila conspersa oleo in sacrificium :
04O||7||20||38650	mortariolum aureum habens decem siclos plenum incenso :
04O||7||21||38660	bovem de armento, et arietem, et agnum anniculum in holocaustum :
04O||7||22||38670	hircumque pro peccato :
04O||7||23||38680	et in sacrificio pacificorum boves duos, arietes quinque, hircos quinque, agnos anniculos quinque. Hæc fuit oblatio Nathanaël filii Suar.
04O||7||24||38690	Tertio die princeps filiorum Zabulon, Eliab filius Helon,
04O||7||25||38700	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum similia conspersa oleo in sacrificium :
04O||7||26||38710	mortariolum aureum appendens decem siclos, plenum incenso :
04O||7||27||38720	bovem de armento, et arietem, et agnum anniculum in holocaustum :
04O||7||28||38730	hircumque pro peccato :
04O||7||29||38740	et in sacrificio pacificorum boves duos, arietes quinque, hircos quinque, agnos anniculos quinque. Hæc est oblatio Eliab filii Helon.
04O||7||30||38750	Die quarto princeps filiorum Ruben, Elisur filius Sedeur,
04O||7||31||38760	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||32||38770	mortariolum aureum appendens decem siclos, plenum incenso :
04O||7||33||38780	bovem de armento, et arietem, et agnum anniculum in holocaustum :
04O||7||34||38790	hircumque pro peccato :
04O||7||35||38800	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Elisur filii Sedeur.
04O||7||36||38810	Die quinto princeps filiorum Simeon, Salamiel filius Surisaddai,
04O||7||37||38820	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||38||38830	mortariolum aureum appendens decem siclos, plenum incenso :
04O||7||39||38840	bovem de armento, et arietem, et agnum anniculum in holocaustum :
04O||7||40||38850	hircumque pro peccato :
04O||7||41||38860	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Salamiel filii Surisaddai.
04O||7||42||38870	Die sexto princeps filiorum Gad, Eliasaph filius Duel,
04O||7||43||38880	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||44||38890	mortariolum aureum appendens decem siclos, plenum incenso :
04O||7||45||38900	bovem de armento, et arietem, et agnum anniculum in holocaustum :
04O||7||46||38910	hircumque pro peccato :
04O||7||47||38920	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Eliasaph filii Duel.
04O||7||48||38930	Die septimo princeps filiorum Ephraim, Elisama filius Ammiud,
04O||7||49||38940	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||50||38950	mortariolum aureum appendens decem siclos, plenum incenso :
04O||7||51||38960	bovem de armento, et arietem, et agnum anniculum in holocaustum :
04O||7||52||38970	hircumque pro peccato :
04O||7||53||38980	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Elisama filii Ammiud.
04O||7||54||38990	Die octavo, princeps filiorum Manasse, Gamaliel filius Phadassur,
04O||7||55||39000	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||56||39010	mortariolum aureum appendens decem siclos, plenum incenso :
04O||7||57||39020	bovem de armento, et arietem, et agnum anniculum in holocaustum :
04O||7||58||39030	hircumque pro peccato :
04O||7||59||39040	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Gamaliel filii Phadassur.
04O||7||60||39050	Die nono princeps filiorum Benjamin, Abidan filius Gedeonis,
04O||7||61||39060	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||62||39070	mortariolum aureum appendens decem siclos, plenum incenso :
04O||7||63||39080	bovem de armento, et arietem, et agnum anniculum in holocaustum :
04O||7||64||39090	hircumque pro peccato :
04O||7||65||39100	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Abidan filii Gedeonis.
04O||7||66||39110	Die decimo princeps filiorum Dan, Ahiezer filius Ammisaddai,
04O||7||67||39120	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||68||39130	mortariolum aureum appendens decem siclos, plenum incenso :
04O||7||69||39140	bovem de armento, et arietem, et agnum anniculum in holocaustum :
04O||7||70||39150	hircumque pro peccato :
04O||7||71||39160	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Ahiezer filii Ammisaddai.
04O||7||72||39170	Die undecimo princeps filiorum Aser, Phegiel filius Ochran,
04O||7||73||39180	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||74||39190	mortariolum aureum appendens decem siclos, plenum incenso :
04O||7||75||39200	bovem de armento, et arietem, et agnum anniculum in holocaustum :
04O||7||76||39210	hircumque pro peccato :
04O||7||77||39220	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Phegiel filii Ochran.
04O||7||78||39230	Die duodecimo princeps filiorum Nephthali, Ahira filius Enan,
04O||7||79||39240	obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :
04O||7||80||39250	mortariolum aureum appendens decem siclos, plenum incenso :
04O||7||81||39260	bovem de armento, et arietem, et agnum anniculum in holocaustum :
04O||7||82||39270	hircumque pro peccato :
04O||7||83||39280	et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Ahira filii Enan.
04O||7||84||39290	Hæc in dedicatione altaris oblata sunt a principibus Israël, in die qua consecratum est : acetabula argentea duodecim : phialæ argenteæ duodecim : mortariola aurea duodecim :
04O||7||85||39300	ita ut centum triginta siclos argenti haberet unum acetabulum, et septuaginta siclos haberet una phiala : id est, in commune vasorum omnium ex argento sicli duo millia quadringenti, pondere sanctuarii :
04O||7||86||39310	mortariola aurea duodecim plena incenso, denos siclos appendentia pondere sanctuarii : id est, simul auri sicli centum viginti :
04O||7||87||39320	boves de armento in holocaustum duodecim, arietes duodecim, agni anniculi duodecim, et libamenta eorum : hirci duodecim pro peccato.
04O||7||88||39330	In hostias pacificorum, boves viginti quatuor, arietes sexaginta, hirci sexaginta, agni anniculi sexaginta. Hæc oblata sunt in dedicatione altaris, quando unctum est.
04O||7||89||39340	Cumque ingrederetur Moyses tabernaculum fœderis, ut consuleret oraculum, audiebat vocem loquentis ad se de propitiatorio quod erat super arcam testimonii inter duos cherubim, unde et loquebatur ei.
04O||8||1||39350	Locutusque est Dominus ad Moysen, dicens :
04O||8||2||39360	Loquere Aaron, et dices ad eum : Cum posueris septem lucernas, candelabrum in australi parte erigatur. Hoc igitur præcipe ut lucernæ contra boream e regione respiciant ad mensam panum propositionis, contra eam partem, quam candelabrum respicit, lucere debebunt.
04O||8||3||39370	Fecitque Aaron, et imposuit lucernas super candelabrum, ut præceperat Dominus Moysi.
04O||8||4||39380	Hæc autem erat factura candelabri, ex auro ductili, tam medius stipes, quam cuncta quæ ex utroque calamorum latere nascebantur : juxta exemplum quod ostendit Dominus Moysi, ita operatus est candelabrum.
04O||8||5||39390	Et locutus est Dominus ad Moysen, dicens :
04O||8||6||39400	Tolle Levitas de medio filiorum Israël, et purificabis eos
04O||8||7||39410	juxta hunc ritum : aspergantur aqua lustrationis, et radant omnes pilos carnis suæ. Cumque laverint vestimenta sua, et mundati fuerint,
04O||8||8||39420	tollent bovem de armentis, et libamentum ejus similam oleo conspersam : bovem autem alterum de armento tu accipies pro peccato :
04O||8||9||39430	et applicabis Levitas coram tabernaculo fœderis, convocata omni multitudine filiorum Israël.
04O||8||10||39440	Cumque Levitæ fuerint coram Domino, ponent filii Israël manus suas super eos.
04O||8||11||39450	Et offeret Aaron Levitas, munus in conspectu Domini a filiis Israël, ut serviant in ministerio ejus.
04O||8||12||39460	Levitæ quoque ponent manus suas super capita boum, e quibus unum facies pro peccato, et alterum in holocaustum Domini, ut depreceris pro eis.
04O||8||13||39470	Statuesque Levitas in conspectu Aaron et filiorum ejus, et consecrabis oblatos Domino,
04O||8||14||39480	ac separabis de medio filiorum Israël, ut sint mei.
04O||8||15||39490	Et postea ingredientur tabernaculum fœderis, ut serviant mihi. Sicque purificabis et consecrabis eos in oblationem Domini : quoniam dono donati sunt mihi a filiis Israël.
04O||8||16||39500	Pro primogenitis quæ aperiunt omnem vulvam in Israël, accepi eos.
04O||8||17||39510	Mea sunt enim omnia primogenita filiorum Israël, tam ex hominibus quam ex jumentis. Ex die quo percussi omne primogenitum in terra Ægypti, sanctificavi eos mihi :
04O||8||18||39520	et tuli Levitas pro cunctis primogenitis filiorum Israël,
04O||8||19||39530	tradidique eos dono Aaron et filiis ejus de medio populi, ut serviant mihi pro Israël in tabernaculo fœderis, et orent pro eis ne sit in populo plaga, si ausi fuerint accedere ad sanctuarium.
04O||8||20||39540	Feceruntque Moyses et Aaron et omnis multitudo filiorum Israël super Levitas quæ præceperat Dominus Moysi :
04O||8||21||39550	purificatique sunt, et laverunt vestimenta sua. Elevavitque eos Aaron in conspectu Domini, et oravit pro eis,
04O||8||22||39560	ut purificati ingrederentur ad officia sua in tabernaculum fœderis coram Aaron et filiis ejus. Sicut præceperat Dominus Moysi de Levitis, ita factum est.
04O||8||23||39570	Locutusque est Dominus ad Moysen, dicens :
04O||8||24||39580	Hæc est lex Levitarum : a viginti quinque annis et supra, ingredientur ut ministrent in tabernaculo fœderis.
04O||8||25||39590	Cumque quinquagesimum annum ætatis impleverint, servire cessabunt,
04O||8||26||39600	eruntque ministri fratrum suorum in tabernaculo fœderis, ut custodiant quæ sibi fuerunt commendata : opera autem ipsa non faciant. Sic dispones Levitis in custodiis suis.
04O||9||1||39610	Locutus est Dominus ad Moysen in deserto Sinai anno secundo, postquam egressi sunt de terra Ægypti, mense primo, dicens :
04O||9||2||39620	Faciant filii Israël Phase in tempore suo,
04O||9||3||39630	quartadecima die mensis hujus ad vesperam, juxta omnes cæremonias et justificationes ejus.
04O||9||4||39640	Præcepitque Moyses filiis Israël ut facerent Phase.
04O||9||5||39650	Qui fecerunt tempore suo, quartadecima die mensis ad vesperam, in monte Sinai. Juxta omnia quæ mandaverat Dominus Moysi, fecerunt filii Israël.
04O||9||6||39660	Ecce autem quidam immundi super anima hominis, qui non poterant facere Phase in die illo, accedentes ad Moysen et Aaron,
04O||9||7||39670	dixerunt eis : Immundi sumus super anima hominis : quare fraudamur ut non valeamus oblationem offerre Domino in tempore suo inter filios Israël ?
04O||9||8||39680	Quibus respondit Moyses : State ut consulam quid præcipiat Dominus de vobis.
04O||9||9||39690	Locutusque est Dominus ad Moysen, dicens :
04O||9||10||39700	Loquere filiis Israël : Homo, qui fuerit immundus super anima, sive in via procul in gente vestra, faciat Phase Domino
04O||9||11||39710	in mense secundo, quartadecima die mensis ad vesperam. Cum azymis et lactucis agrestibus comedent illud :
04O||9||12||39720	non relinquent ex eo quippiam usque mane, et os ejus non confringent : omnem ritum Phase observabunt.
04O||9||13||39730	Si quis autem et mundus est, et in itinere non fuit, et tamen non fecit Phase, exterminabitur anima illa de populis suis, quia sacrificium Domino non obtulit tempore suo : peccatum suum ipse portabit.
04O||9||14||39740	Peregrinus quoque et advena si fuerint apud vos, facient Phase Domino juxta cæremonias et justificationes ejus. Præceptum idem erit apud vos tam advenæ quam indigenæ.
04O||9||15||39750	Igitur die qua erectum est tabernaculum, operuit illud nubes. A vespere autem super tentorium erat quasi species ignis usque mane.
04O||9||16||39760	Sic fiebat jugiter : per diem operiebat illud nubes, et per noctem quasi species ignis.
04O||9||17||39770	Cumque ablata fuisset nubes, quæ tabernaculum protegebat, tunc proficiscebantur filii Israël : et in loco ubi stetisset nubes, ibi castrametabantur.
04O||9||18||39780	Ad imperium Domini proficiscebantur, et ad imperium illius figebant tabernaculum. Cunctis diebus quibus stabat nubes super tabernaculum, manebant in eodem loco :
04O||9||19||39790	et si evenisset ut multo tempore maneret super illud, erant filii Israël in excubiis Domini, et non proficiscebantur
04O||9||20||39800	quot diebus fuisset nubes super tabernaculum. Ad imperium Domini erigebant tentoria, et ad imperium illius deponebant.
04O||9||21||39810	Si fuisset nubes a vespere usque mane, et statim diluculo tabernaculum reliquisset, proficiscebantur : et si post diem et noctem recessisset, dissipabant tentoria.
04O||9||22||39820	Si vero biduo aut uno mense vel longiori tempore fuisset super tabernaculum, manebant filii Israël in eodem loco, et non proficiscebantur : statim autem ut recessisset, movebant castra.
04O||9||23||39830	Per verbum Domini figebant tentoria, et per verbum illius proficiscebantur : erantque in excubiis Domini juxta imperium ejus per manum Moysi.
04O||10||1||39840	Locutusque est Dominus ad Moysen, dicens :
04O||10||2||39850	Fac tibi duas tubas argenteas ductiles, quibus convocare possis multitudinem quando movenda sunt castra.
04O||10||3||39860	Cumque increpueris tubis, congregabitur ad te omnis turba ad ostium tabernaculi fœderis.
04O||10||4||39870	Si semel clangueris, venient ad te principes, et capita multitudinis Israël.
04O||10||5||39880	Si autem prolixior atque concisus clangor increpuerit, movebunt castra primi qui sunt ad orientalem plagam.
04O||10||6||39890	In secundo autem sonitu et pari ululatu tubæ, levabunt tentoria qui habitant ad meridiem ; et juxta hunc modum reliqui facient, ululantibus tubis in profectionem.
04O||10||7||39900	Quando autem congregandus est populus, simplex tubarum clangor erit, et non concise ululabunt.
04O||10||8||39910	Filii autem Aaron sacerdotes clangent tubis : eritque hoc legitimum sempiternum in generationibus vestris.
04O||10||9||39920	Si exieritis ad bellum de terra vestra contra hostes qui dimicant adversum vos, clangetis ululantibus tubis, et erit recordatio vestri coram Domino Deo vestro, ut eruamini de manibus inimicorum vestrorum.
04O||10||10||39930	Siquando habebitis epulum, et dies festos, et calendas, canetis tubis super holocaustis, et pacificis victimis, ut sint vobis in recordationem Dei vestri. Ego Dominus Deus vester.
04O||10||11||39940	Anno secundo, mense secundo, vigesima die mensis, elevata est nubes de tabernaculo fœderis :
04O||10||12||39950	profectique sunt filii Israël per turmas suas de deserto Sinai, et recubuit nubes in solitudine Pharan.
04O||10||13||39960	Moveruntque castra primi juxta imperium Domini in manu Moysi.
04O||10||14||39970	Filii Juda per turmas suas : quorum princeps erat Nahasson filius Aminadab.
04O||10||15||39980	In tribu filiorum Issachar fuit princeps Nathanaël filius Suar.
04O||10||16||39990	In tribu Zabulon erat princeps Eliab filius Helon.
04O||10||17||40000	Depositumque est tabernaculum, quod portantes egressi sunt filii Gerson et Merari.
04O||10||18||40010	Profectique sunt et filii Ruben, per turmas et ordinem suum : quorum princeps erat Helisur filius Sedeur.
04O||10||19||40020	In tribu autem filiorum Simeon, princeps fuit Salamiel filius Surisaddai.
04O||10||20||40030	Porro in tribu Gad erat princeps Eliasaph filius Duel.
04O||10||21||40040	Profectique sunt et Caathitæ portantes sanctuarium. Tamdiu tabernaculum portabatur, donec venirent ad erectionis locum.
04O||10||22||40050	Moverunt castra et filii Ephraim per turmas suas, in quorum exercitu princeps erat Elisama filius Ammiud.
04O||10||23||40060	In tribu autem filiorum Manasse princeps fuit Gamaliel filius Phadassur.
04O||10||24||40070	Et in tribu Benjamin erat dux Abidan filius Gedeonis.
04O||10||25||40080	Novissimi castrorum omnium profecti sunt filii Dan per turmas suas, in quorum exercitu princeps fuit Ahiezer filius Ammisaddai.
04O||10||26||40090	In tribu autem filiorum Aser erat princeps Phegiel filius Ochran.
04O||10||27||40100	Et in tribu filiorum Nephthali princeps fuit Ahira filius Enan.
04O||10||28||40110	Hæc sunt castra, et profectiones filiorum Israël per turmas suas quando egrediebantur.
04O||10||29||40120	Dixitque Moyses Hobab filio Raguel Madianitæ, cognato suo : Proficiscimur ad locum quem Dominus daturus est nobis : veni nobiscum, ut benefaciamus tibi, quia Dominus bona promisit Israëli.
04O||10||30||40130	Cui ille respondit : Non vadam tecum, sed revertar in terram meam, in qua natus sum.
04O||10||31||40140	Et ille : Noli, inquit, nos relinquere : tu enim nosti in quibus locis per desertum castra ponere debeamus, et eris ductor noster.
04O||10||32||40150	Cumque nobiscum veneris, quidquid optimum fuerit ex opibus, quas nobis traditurus est Dominus, dabimus tibi.
04O||10||33||40160	Profecti sunt ergo de monte Domini viam trium dierum, arcaque fœderis Domini præcedebat eos, per dies tres providens castrorum locum.
04O||10||34||40170	Nubes quoque Domini super eos erat per diem cum incederent.
04O||10||35||40180	Cumque elevaretur arca, dicebat Moyses : Surge, Domine, et dissipentur inimici tui, et fugiant qui oderunt te, a facie tua.
04O||10||36||40190	Cum autem deponeretur, aiebat : Revertere, Domine, ad multitudinem exercitus Israël.
04O||11||1||40200	Interea ortum est murmur populi, quasi dolentium pro labore, contra Dominum. Quod cum audisset Dominus, iratus est. Et accensus in eos ignis Domini, devoravit extremam castrorum partem.
04O||11||2||40210	Cumque clamasset populus ad Moysen, oravit Moyses ad Dominum, et absorptus est ignis.
04O||11||3||40220	Vocavitque nomen illius, Incensio : eo quod incesus fuisset contra eos ignis Domini.
04O||11||4||40230	Vulgus quippe promiscuum, quod ascenderat cum eis, flagravit desiderio, sedens et flens, junctis sibi pariter filiis Israël, et ait : Quis dabit nobis ad vescendum carnes ?
04O||11||5||40240	recordamur piscium quos comedebamus in Ægypto gratis : in mentem nobis veniunt cucumeres, et pepones, porrique, et cæpe, et allia.
04O||11||6||40250	Anima nostra arida est : nihil aliud respiciunt oculi nostri nisi man.
04O||11||7||40260	Erat autem man quasi semen coriandri, coloris bdellii.
04O||11||8||40270	Circuibatque populus, et colligens illud, frangebat mola, sive terebat in mortario, coquens in olla, et faciens ex eo tortulas saporis quasi panis oleati.
04O||11||9||40280	Cumque descederet nocte super castra ros, descendebat pariter et man.
04O||11||10||40290	Audivit ergo Moyses flentem populum per familias, singulos per ostia tentorii sui. Iratusque est furor Domini valde : sed et Moysi intoleranda res visa est,
04O||11||11||40300	et ait ad Dominum : Cur afflixisti servum tuum ? quare non invenio gratiam coram te ? et cur imposuisti pondus universi populi hujus super me ?
04O||11||12||40310	Numquid ego concepi omnem hanc multitudinem, vel genui eam, ut dicas mihi : Porta eos in sinu tuo sicut portare solet nutrix infantulum, et defer in terram, pro qua jurasti patribus eorum ?
04O||11||13||40320	Unde mihi carnes ut dem tantæ multitudini ? flent contra me, dicentes : Da nobis carnes ut comedamus.
04O||11||14||40330	Non possum solus sustinere omnem hunc populum, quia gravis est mihi.
04O||11||15||40340	Sin aliter tibi videtur, obsecro ut interficias me, et inveniam gratiam in oculis tuis, ne tantis afficiar malis.
04O||11||16||40350	Et dixit Dominus ad Moysen : Congrega mihi septuaginta viros de senibus Israël, quos tu nosti quod senes populi sint ac magistri : et duces eos ad ostium tabernaculi fœderis, faciesque ibi stare tecum,
04O||11||17||40360	ut descendam et loquar tibi : et auferam de spiritu tuo, tradamque eis, ut sustentent tecum onus populi, et non tu solus graveris.
04O||11||18||40370	Populo quoque dices : Sanctificamini (cras comedetis carnes : ego enim audivi vos dicere : Quis dabit nobis escas carnium ? bene nobis erat in Ægypto), ut det vobis Dominus carnes, et comedatis :
04O||11||19||40380	non uno die, nec duobus, vel quinque aut decem, nec viginti quidem,
04O||11||20||40390	sed usque ad mensem dierum, donec exeat per nares vestras, et vertatur in nauseam, eo quod replueritis Dominum, qui in medio vestri est, et fleveritis coram eo, dicentes : Quare egressi sumus ex Ægypto ?
04O||11||21||40400	Et ait Moyses : Sexcenta millia peditum hujus populi sunt : et tu dicis : Dabo eis esum carnium mense integro ?
04O||11||22||40410	numquid ovium et boum multitudo cædetur, ut possit sufficere ad cibum ? vel omnes pisces maris in unum congregabuntur, ut eos satient ?
04O||11||23||40420	Cui respondit Dominus : Numquid manus Domini invalida est ? jam nunc videbis utrum meus sermo opere compleatur.
04O||11||24||40430	Venit igitur Moyses, et narravit populo verba Domini, congregans septuaginta viros de senibus Israël, quos stare fecit circa tabernaculum.
04O||11||25||40440	Descenditque Dominus per nubem, et locutus est ad eum, auferens de spiritu qui erat in Moyse, et dans septuaginta viris. Cumque requievisset in eis spiritus, prophetaverunt, nec ultra cessaverunt.
04O||11||26||40450	Remanserat autem in castris duo viri, quorum unus vocabatur Eldad, et alter Medad, super quos requievit spiritus. Nam et ipsi descripti fuerant, et non exierant ad tabernaculum.
04O||11||27||40460	Cumque prophetarent in castris, cucurrit puer, et nuntiavit Moysi, dicens : Eldad et Medad prophetant in castris.
04O||11||28||40470	Statim Josue filius Nun, minister Moysi, et electus e pluribus, ait : Domine mi Moyses, prohibe eos.
04O||11||29||40480	At ille : Quid, inquit æmularis pro me ? quis tribuat ut omnis populus prophetet, et det eis Dominus spiritum suum ?
04O||11||30||40490	Reversusque est Moyses, et majores natu Israël in castra.
04O||11||31||40500	Ventus autem egrediens a Domino, arreptans trans mare coturnices detulit, et demisit in castra itinere quantum uno die confici potest, ex omni parte castrorum per circuitum, volabantque in aëre duobus cubitis altitudine super terram.
04O||11||32||40510	Surgens ergo populus toto die illo, et nocte, ac die altero, congregavit coturnicum : qui parum, decem coros : et siccaverunt eas per gyrum castrorum.
04O||11||33||40520	Adhuc carnes erant in dentibus eorum, nec defecerat hujuscemodi cibus : et ecce furor Domini concitatus in populum, percussit eum plaga magna nimis.
04O||11||34||40530	Vocatusque est ille locus, Sepulchra concupiscentiæ : ibi enim sepelierunt populum qui desideraverat. Egressi autem de Sepulchris concupiscentiæ, venerunt in Haseroth, et manserunt ibi.
04O||12||1||40540	Locutaque est Maria et Aaron contra Moysen propter uxorem ejus Æthiopissam,
04O||12||2||40550	et dixerunt : Num per solum Moysen locutus est Dominus ? nonne et nobis similiter est locutus ? Quod cum audisset Dominus
04O||12||3||40560	(erat enim Moyses vir mitissimus super omnes homines qui morabantur in terra),
04O||12||4||40570	statim locutus est ad eum, et ad Aaron et Mariam : Egredimini vos tantum tres ad tabernaculum fœderis. Cumque fuissent egressi,
04O||12||5||40580	descendit Dominus in columna nubis, et stetit in introitu tabernaculi, vocans Aaron et Mariam. Qui cum issent,
04O||12||6||40590	dixit ad eos : Audite sermones meos : si quis fuerit inter vos propheta Domini, in visione apparebo ei, vel per somnium loquar ad illum.
04O||12||7||40600	At non talis servus meus Moyses, qui in omni domo mea fidelissimus est :
04O||12||8||40610	ore enim ad os loquor ei : et palam, et non per ænigmata et figuras Dominum videt. Quare ergo non timuistis detrahere servo meo Mosyi ?
04O||12||9||40620	Iratusque contra eos, abiit :
04O||12||10||40630	nubes quoque recessit quæ erat super tabernaculum : et ecce Maria apparuit candens lepra quasi nix. Cumque respexisset eam Aaron, et vidisset perfusam lepra,
04O||12||11||40640	ait ad Moysen : Obsecro, domine mi, ne imponas nobis hoc peccatum quod stulte commisimus,
04O||12||12||40650	ne fiat hæc quasi mortua, et ut abortivum quod projicitur de vulva matris suæ : ecce jam medium carnis ejus devoratum est a lepra.
04O||12||13||40660	Clamavitque Moyses ad Dominum, dicens : Deus, obsecro, sana eam.
04O||12||14||40670	Cui respondit Dominus : Si pater ejus spuisset in faciem illius, nonne debuerat saltem septem diebus rubore suffundi ? separetur septem diebus extra castra, et postea revocabitur.
04O||12||15||40680	Exclusa est itaque Maria extra castra septem diebus : et populus non est motus de loco illo, donec revocata est Maria.
04O||13||1||40690	Profectusque est populus de Haseroth, fixis tentoriis in deserto Pharan.
04O||13||2||40700	Ibique locutus est Dominus ad Moysen, dicens :
04O||13||3||40710	Mitte viros, qui considerent terram Chanaan, quam daturus sum filiis Israël, singulos de singulis tribubus, ex principibus.
04O||13||4||40720	Fecit Moyses quod Dominus imperaverat, de deserto Pharan mittens principes viros, quorum ista sunt nomina.
04O||13||5||40730	De tribu Ruben, Sammua filium Zechur.
04O||13||6||40740	De tribu Simeon, Saphat filium Huri.
04O||13||7||40750	De tribu Juda, Caleb filium Jephone.
04O||13||8||40760	De tribu Issachar, Igal filium Joseph.
04O||13||9||40770	De tribu Ephraim, Osee filium Nun.
04O||13||10||40780	De tribu Benjamin, Phalti filium Raphu.
04O||13||11||40790	De tribu Zabulon, Geddiel filium Sodi.
04O||13||12||40800	De tribu Joseph, sceptri Manasse, Gaddi filium Susi.
04O||13||13||40810	De tribu Dan, Ammiel filium Gemalli.
04O||13||14||40820	De tribu Aser, Sthur filium Michaël.
04O||13||15||40830	De tribu Nephthali, Nahabi filium Vapsi.
04O||13||16||40840	De tribu Gad, Guel filium Machi.
04O||13||17||40850	Hæc sunt nomina virorum, quos misit Moyses ad considerandam terram : vocavitque Osee filium Nun, Josue.
04O||13||18||40860	Misit ergo eos Moyses ad considerandam terram Chanaan, et dixit ad eos : Ascendite per meridianam plagam. Cumque veneritis ad montes,
04O||13||19||40870	considerate terram, qualis sit : et populum qui habitator est ejus, utrum fortis sit an infirmus : si pauci numero an plures :
04O||13||20||40880	ipsa terra, bona an mala : urbes quales, muratæ an absque muris :
04O||13||21||40890	humus, pinguis an sterilis, nemorosa an absque arboribus. Confortamini, et afferte nobis de fructibus terræ. Erat autem tempus quando jam præcoquæ uvæ vesci possunt.
04O||13||22||40900	Cumque ascendissent, exploraverunt terram a deserto Sin, usque Rohob intrantibus Emath.
04O||13||23||40910	Ascenderuntque ad meridiem, et venerunt in Hebron, ubi erant Achiman et Sisai et Tholmai filii Enac : nam Hebron septem annis ante Tanim urbem Ægypti condita est.
04O||13||24||40920	Pergentesque usque ad Torrentem botri, absciderunt palmitem cum uva sua, quem portaverunt in vecte duo viri. De malis quoque granatis et de ficis loci illius tulerunt :
04O||13||25||40930	qui appellatus est Nehelescol, id est Torrens botri, eo quod botrum portassent inde filii Israël.
04O||13||26||40940	Reversique exploratores terræ post quadraginta dies, omni regione circuita,
04O||13||27||40950	venerunt ad Moysen et Aaron et ad omnem cœtum filiorum Israël in desertum Pharan, quod est in Cades. Locutique eis et omni multitudini ostenderunt fructus terræ :
04O||13||28||40960	et narraverunt, dicentes : Venimus in terram, ad quam misisti nos, quæ revera fluit lacte et melle, ut ex his fructibus cognosci potest :
04O||13||29||40970	sed cultores fortissimos habet, et urbes grandes atque muratas. Stirpem Enac vidimus ibi.
04O||13||30||40980	Amalec habitat in meridie, Hethæus et Jebusæus et Amorrhæus in montanis : Chananæus vero moratur juxta mare et circa fluenta Jordanis.
04O||13||31||40990	Inter hæc Caleb compescens murmur populi, qui oriebatur contra Moysen, ait : Ascendamus, et possideamus terram, quoniam poterimus obtinere eam.
04O||13||32||41000	Alii vero, qui fuerant cum eo, dicebant : Nequaquam ad hunc populum valemus ascendere, quia fortior nobis est.
04O||13||33||41010	Detraxeruntque terræ, quam inspexerant, apud filios Israël, dicentes : Terra, quam lustravimus, devorat habitatores suos : populus, quem aspeximus, proceræ staturæ est.
04O||13||34||41020	Ibi vidimus monstra quædam filiorum Enac de genere giganteo : quibus comparati, quasi locustæ videbamur.
04O||14||1||41030	Igitur vociferans omnis turba flevit nocte illa,
04O||14||2||41040	et murmurati sunt contra Moysen et Aaron cuncti filii Israël, dicentes :
04O||14||3||41050	Utinam mortui essemus in Ægypto : et in hac vasta solitudine utinam pereamus, et non inducat nos Dominus in terram istam, ne cadamus gladio, et uxores ac liberi nostri ducantur captivi. Nonne melius est reverti in Ægyptum ?
04O||14||4||41060	Dixeruntque alter ad alterum : Constituamus nobis ducem, et revertamur in Ægyptum.
04O||14||5||41070	Quo audito, Moyses et Aaron ceciderunt proni in terram coram omni multitudine filiorum Israël.
04O||14||6||41080	At vero Josue filius Nun et Caleb filius Jephone, qui et ipsi lustraverant terram, sciderunt vestimenta sua,
04O||14||7||41090	et ad omnem multitudinem filiorum Israël locuti sunt : Terra, quam circuivimus, valde bona est.
04O||14||8||41100	Si propitius fuerit Dominus, inducet nos in eam, et tradet humum lacte et melle manantem.
04O||14||9||41110	Nolite rebelles esse contra Dominum : neque timeatis populum terræ hujus, quia sicut panem ita eos possumus devorare. Recessit ab eis omne præsidium : Dominus nobiscum est, nolite metuere.
04O||14||10||41120	Cumque clamaret omnis multitudo, et lapidibus eos vellet opprimere, apparuit gloria Domini super tectum fœderis cunctis filiis Israël.
04O||14||11||41130	Et dixit Dominus ad Moysen : Usquequo detrahet mihi populus iste ? quousque non credent mihi, in omnibus signis quæ feci coram eis ?
04O||14||12||41140	Feriam igitur eos pestilentia, atque consumam : te autem faciam principem super gentem magnam, et fortiorem quam hæc est.
04O||14||13||41150	Et ait Moyses ad Dominum : Ut audiant Ægyptii, de quorum medio eduxisti populum istum,
04O||14||14||41160	et habitatores terræ hujus, qui audierunt quod tu, Domine, in populo isto sis, et facie videaris ad faciem, et nubes tua protegat illos, et in columna nubis præcedas eos per diem, et in columna ignis per noctem :
04O||14||15||41170	quod occideris tantam multitudinem quasi unum hominem, et dicant :
04O||14||16||41180	Non poterat introducere populum in terram pro qua juraverat : idcirco occidit eos in solitudine ?
04O||14||17||41190	Magnificetur ergo fortitudo Domini sicut jurasti, dicens :
04O||14||18||41200	Dominus patiens et multæ misericordiæ, auferens iniquitatem et scelera, nullumque innoxium derelinquens, qui visitas peccata patrum in filios in tertiam et quartam generationem.
04O||14||19||41210	Dimitte, obsecro, peccatum populi hujus secundum magnitudinem misericordiæ tuæ, sicut propitius fuisti egredientibus de Ægypto usque ad locum istum.
04O||14||20||41220	Dixitque Dominus : Dimisi juxta verbum tuum.
04O||14||21||41230	Vivo ego : et implebitur gloria Domini universa terra.
04O||14||22||41240	Attamen omnes homines qui viderunt majestatem meam, et signa quæ feci in Ægypto et in solitudine, et tentaverunt me jam per decem vices, nec obedierunt voci meæ,
04O||14||23||41250	non videbunt terram pro qua juravi patribus eorum, nec quisquam ex illis qui detraxit mihi, intuebitur eam.
04O||14||24||41260	Servum meum Caleb, qui plenus alio spiritu secutus est me, inducam in terram hanc, quam circuivit ; et semen ejus possidebit eam.
04O||14||25||41270	Quoniam Amalecites et Chananæus habitant in vallibus. Cras movete castra, et revertimini in solitudinem per viam maris Rubri.
04O||14||26||41280	Locutusque est Dominus ad Moysen et Aaron, dicens :
04O||14||27||41290	Usquequo multitudo hæc pessima murmurat contra me ? querelas filiorum Israël audivi.
04O||14||28||41300	Dic ergo eis : Vivo ego, ait Dominus : sicut locuti estis audiente me, sic faciam vobis.
04O||14||29||41310	In solitudine hac jacebunt cadavera vestra. Omnes qui numerati estis a viginti annis et supra, et murmurastis contra me,
04O||14||30||41320	non intrabitis terram, super quam levavi manum meam ut habitare vos facerem, præter Caleb filium Jephone, et Josue filium Nun.
04O||14||31||41330	Parvulos autem vestros, de quibus dixistis quod prædæ hostibus forent, introducam, ut videant terram, quæ vobis displicuit.
04O||14||32||41340	Vestra cadavera jacebunt in solitudine.
04O||14||33||41350	Filii vestri erunt vagi in deserto annis quadraginta, et portabunt fornicationem vestram, donec consumantur cadavera patrum in deserto,
04O||14||34||41360	juxta numerum quadraginta dierum, quibus considerastis terram : annus pro die imputabitur. Et quadraginta annis recipietis iniquitates vestras, et scietis ultionem meam :
04O||14||35||41370	quoniam sicut locutus sum, ita faciam omni multitudini huic pessimæ, quæ consurrexit adversum me : in solitudine hac deficiet, et morietur.
04O||14||36||41380	Igitur omnes viri, quos miserat Moyses ad contemplandam terram, et qui reversi murmurare fecerant contra eum omnem multitudinem, detrahentes terræ quod esset mala,
04O||14||37||41390	mortui sunt atque percussi in conspectu Domini.
04O||14||38||41400	Josue autem filius Nun, et Caleb filius Jephone, vixerunt ex omnibus qui perrexerant ad considerandam terram.
04O||14||39||41410	Locutusque est Moyses universa verba hæc ad omnes filios Israël, et luxit populus nimis.
04O||14||40||41420	Et ecce mane primo surgentes ascenderunt verticem montis, atque dixerunt : Parati sumus ascendere ad locum, de quo Dominus locutus est : quia peccavimus.
04O||14||41||41430	Quibus Moyses : Cur, inquit, transgredimini verbum Domini, quod vobis non cedet in prosperum ?
04O||14||42||41440	nolite ascendere : non enim est Dominus vobiscum : ne corruatis coram inimicis vestris.
04O||14||43||41450	Amalecites et Chananæus ante vos sunt, quorum gladio corruetis, eo quod nolueritis acquiescere Domino : nec erit Dominus vobiscum.
04O||14||44||41460	At illi contenebrati ascenderunt in verticem montis. Arca autem testamenti Domini et Moyses non recesserunt de castris.
04O||14||45||41470	Descenditque Amalecites et Chananæus, qui habitabat in monte : et percutiens eos atque concidens, persecutus est eos usque Horma.
04O||15||1||41480	Locutus est Dominus ad Moysen, dicens :
04O||15||2||41490	Loquere ad filios Israël, et dices ad eos : Cum ingressi fueritis terram habitationis vestræ, quam ego dabo vobis,
04O||15||3||41500	et feceritis oblationem Domino in holocaustum, aut victimam, vota solventes, vel sponte offerentes munera, aut in solemnitatibus vestris adolentes odorem suavitatis Domino, de bobus sive de ovibus :
04O||15||4||41510	offeret quicumque immolaverit victimam, sacrificium similæ, decimam partem ephi, conspersæ oleo, quod mensuram habebit quartam partem hin :
04O||15||5||41520	et vinum ad liba fundenda ejusdem mensuræ dabit in holocaustum sive in victimam. Per agnos singulos
04O||15||6||41530	et arietes erit sacrificium similæ duarum decimarum, quæ conspersa sit oleo tertiæ partis hin :
04O||15||7||41540	et vinum ad libamentum tertiæ partis ejusdem mensuræ offeret in odorem suavitatis Domino.
04O||15||8||41550	Quando vero de bobus feceris holocaustum aut hostiam, ut impleas votum vel pacificas victimas,
04O||15||9||41560	dabis per singulos boves similæ tres decimas conspersæ oleo, quod habeat medium mensuræ hin :
04O||15||10||41570	et vinum ad liba fundenda ejusdem mensuræ in oblationem suavissimi odoris Domino.
04O||15||11||41580	Sic facies
04O||15||12||41590	per singulos boves et arietis et agnos et hædos.
04O||15||13||41600	Tam indigenæ quam peregrini
04O||15||14||41610	eodem ritu offerent sacrificia.
04O||15||15||41620	Unum præceptum erit atque judicium tam vobis quam advenis terræ.
04O||15||16||41630	Locutus est Dominus ad Moysen, dicens :
04O||15||17||41640	Loquere filiis Israël, et dices ad eos :
04O||15||18||41650	Cum veneritis in terram, quam dabo vobis,
04O||15||19||41660	et comederitis de panibus regionis illius, separabitis primitias Domino
04O||15||20||41670	de cibis vestris. Sicut de areis primitias separatis,
04O||15||21||41680	ita et de pulmentis dabitis primitiva Domino.
04O||15||22||41690	Quod si per ignorantiam præterieritis quidquam horum, quæ locutus est Dominus ad Moysen,
04O||15||23||41700	et mandavit per eum ad vos, a die qua cœpit jubere et ultra,
04O||15||24||41710	oblitaque fuerit facere multitudo : offeret vitulum de armento, holocaustum in odorem suavissimum Domino, et sacrificum ejus ac liba, ut cæremoniæ postulant, hircumque pro peccato :
04O||15||25||41720	et rogabit sacerdos pro omni multitudine filiorum Israël, et dimittetur eis, quoniam non sponte peccaverunt, nihilominus offerentes incensum Domino pro se et pro peccato atque errore suo :
04O||15||26||41730	et dimittetur universæ plebi filiorum Israël, et advenis qui peregrinantur inter eos : quoniam culpa est omnis populi per ignorantiam.
04O||15||27||41740	Quod si anima una nesciens peccaverit, offeret capram anniculam pro peccato suo :
04O||15||28||41750	et deprecabitur pro ea sacerdos, quod inscia peccaverit coram Domino : impetrabitque ei veniam, et dimittetur illi.
04O||15||29||41760	Tam indigenis quam advenis una lex erit omnium, qui peccaverint ignorantes.
04O||15||30||41770	Anima vero, quæ per superbiam aliquid commiserit, sive civis sit ille, sive peregrinus (quoniam adversus Dominum rebellis fuit), peribit de populo suo :
04O||15||31||41780	verbum enim Domini contempsit, et præceptum illius fecit irritum : idcirco delebitur, et portabit iniquitatem suam.
04O||15||32||41790	Factum est autem, cum essent filii Israël in solitudine, et invenissent hominem colligentem ligna in die sabbati,
04O||15||33||41800	obtulerunt eum Moysi et Aaron et universæ multitudini.
04O||15||34||41810	Qui recluserunt eum in carcerem, nescientes quid super eo facere deberent.
04O||15||35||41820	Dixitque Dominus ad Moysen : Morte moriatur homo iste : obruat eum lapidibus omnis turba extra castra.
04O||15||36||41830	Cumque eduxissent eum foras, obruerunt lapidibus, et mortuus est, sicut præceperat Dominus.
04O||15||37||41840	Dixit quoque Dominus ad Moysen :
04O||15||38||41850	Loquere filiis Israël, et dices ad eos ut faciant sibi fimbrias per angulos palliorum, ponentes in eis vittas hyacinthinas :
04O||15||39||41860	quas cum viderint, recordentur omnium mandatorum Domini, nec sequantur cogitationes suas et oculos per res varias fornicantes,
04O||15||40||41870	sed magis memores præceptorum Domini faciant ea, sintque sancti Deo suo.
04O||15||41||41880	Ego Dominus Deus vester, qui eduxi vos de terra Ægypti, ut essem Deus vester.
04O||16||1||41890	Ecce autem Core filius Isaar, filii Caath, filii Levi, et Dathan atque Abiron filii Eliab, Hon quoque filius Pheleth de filiis Ruben,
04O||16||2||41900	surrexerunt contra Moysen, aliique filiorum Israël ducenti quinquaginta viri proceres synagogæ, et qui tempore concilii per nomina vocabantur.
04O||16||3||41910	Cumque stetissent adversum Moysen et Aaron, dixerunt : Sufficiat vobis, quia omnis multitudo sanctorum est, et in ipsis est Dominus : cur elevamini super populum Domini ?
04O||16||4||41920	Quod cum audisset Moyses, cecidit pronus in faciem :
04O||16||5||41930	locutusque ad Core et ad omnem multitudinem : Mane, inquit, notum faciet Dominus qui ad se pertineant, et sanctos applicabit sibi : et quos elegerit, appropinquabunt ei.
04O||16||6||41940	Hoc igitur facite : tollat unusquisque thuribula sua, tu Core, et omne concilium tuum :
04O||16||7||41950	et hausto cras igne, ponite desuper thymiama coram Domino : et quemcumque elegerit, ipse erit sanctus : multum erigimini filii Levi.
04O||16||8||41960	Dixitque rursum ad Core : Audite, filii Levi :
04O||16||9||41970	num parum vobis est quod separavit vos Deus Israël ab omni populo, et junxit sibi, ut serviretis ei in cultu tabernaculi, et staretis coram frequentia populi, et ministraretis ei ?
04O||16||10||41980	idcirco ad se fecit accedere te et omnes fratres tuos filios Levi, ut vobis etiam sacerdotium vindicetis,
04O||16||11||41990	et omnis globus tuus stet contra Dominum ? quid est enim Aaron ut murmuretis contra eum ?
04O||16||12||42000	Misit ergo Moyses ut vocaret Dathan et Abiron filios Eliab. Qui responderunt : Non venimus.
04O||16||13||42010	Numquid parum est tibi quod eduxisti nos de terra, quæ lacte et melle manabat, ut occideres in deserto, nisi et dominatus fueris nostri ?
04O||16||14||42020	Revera induxisti nos in terram, quæ fluit rivis lactis et mellis, et dedisti nobis possessiones agrorum et vinearum : an et oculos nostros vis eruere ? non venimus.
04O||16||15||42030	Iratusque Moyses valde, ait ad Dominum : Ne respicias sacrificia eorum : tu scis quod ne asellum quidem umquam acceperim ab eis, nec afflixerim quempiam eorum.
04O||16||16||42040	Dixitque ad Core : Tu, et omnis congregatio tua, state seorsum coram Domino, et Aaron die crastino separatim.
04O||16||17||42050	Tollite singuli thuribula vestra, et ponite super ea incensum, offerentes Domino ducenta quinquaginta thuribula : Aaron quoque teneat thuribulum suum.
04O||16||18||42060	Quod cum fecissent, stantibus Moyses et Aaron,
04O||16||19||42070	et coacervassent adversum eos omnem multitudinem ad ostium tabernaculi, apparuit cunctis gloria Domini.
04O||16||20||42080	Locutusque Dominus ad Moysen et Aaron, ait :
04O||16||21||42090	Separamini de medio congregationis hujus, ut eos repente disperdam.
04O||16||22||42100	Qui ceciderunt proni in faciem, atque dixerunt : Fortissime Deus spirituum universæ carnis, num uno peccante, contra omnes ira tua desæviet ?
04O||16||23||42110	Et ait Dominus ad Moysen :
04O||16||24||42120	Præcipe universo populo ut separetur a tabernaculis Core et Dathan et Abiron.
04O||16||25||42130	Surrexitque Moyses, et abiit ad Dathan et Abiron : et sequentibus eum senioribus Israël,
04O||16||26||42140	dixit ad turbam : Recedite a tabernaculis hominum impiorum, et nolite tangere quæ ad eos pertinent, ne involvamini in peccatis eorum.
04O||16||27||42150	Cumque recessissent a tentoriis eorum per circuitum, Dathan et Abiron egressi stabant in introitu papilionum suorum cum uxoribus et liberis, omnique frequentia.
04O||16||28||42160	Et ait Moyses : In hoc scietis quod Dominus miserit me ut facerem universa quæ cernitis, et non ex proprio ea corde protulerim :
04O||16||29||42170	si consueta hominum morte interierint, et visitaverit eos plaga, qua et ceteri visitari solent, non misit me Dominus :
04O||16||30||42180	sin autem novam rem fecerit Dominus, ut aperiens terra os suum deglutiat eos et omnia quæ ad illos pertinent, descenderintque viventes in infernum, scietis quod blasphemaverint Dominum.
04O||16||31||42190	Confestim igitur ut cessavit loqui, dirupta est terra sub pedibus eorum :
04O||16||32||42200	et aperiens os suum, devoravit illos cum tabernaculis suis et universa substantia eorum,
04O||16||33||42210	descenderuntque vivi in infernum operti humo, et perierunt de medio multitudinis.
04O||16||34||42220	At vero omnis Israël, qui stabat per gyrum, fugit ad clamorem pereuntium, dicens : Ne forte et nos terra deglutiat.
04O||16||35||42230	Sed et ignis egressus a Domino interfecit ducentos quinquaginta viros, qui offerebant incensum.
04O||16||36||42240	Locutusque est Dominus ad Moysen, dicens :
04O||16||37||42250	Præcipe Eleazaro filio Aaron sacerdoti ut tollat thuribula quæ jacent in incendio, et ignem huc illucque dispergat : quoniam sanctificata sunt
04O||16||38||42260	in mortibus peccatorum : producatque ea in laminas, et affigat altari, eo quod oblatum sit in eis incensum Domino, et sanctificata sint, ut cernant ea pro signo et monimento filii Israël.
04O||16||39||42270	Tulit ergo Eleazar sacerdos thuribula ænea, in quibus obtulerant hi quos incendium devoravit, et produxit ea in laminas, affigens altari :
04O||16||40||42280	ut haberent postea filii Israël, quibus commonerentur ne quis accedat alienigena, et qui non est de semine Aaron ad offerendum incensum Domino, ne patiatur sicut passus est Core, et omnis congregatio ejus, loquente Domino ad Moysen.
04O||16||41||42290	Murmuravit autem omnis multitudo filiorum Israël sequenti die contra Moysen et Aaron, dicens : Vos interfecistis populum Domini.
04O||16||42||42300	Cumque oriretur seditio, et tumultus incresceret,
04O||16||43||42310	Moyses et Aaron fugerunt ad tabernaculum fœderis. Quod, postquam ingressi sunt, operuit nubes, et apparuit gloria Domini.
04O||16||44||42320	Dixitque Dominus ad Moysen :
04O||16||45||42330	Recedite de medio hujus multitudinis, etiam nunc delebo eos. Cumque jacerent in terra,
04O||16||46||42340	dixit Moyses ad Aaron : Tolle thuribulum, et hausto igne de altari, mitte incensum desuper, pergens cito ad populum, ut roges pro eis : jam enim egressa est ira a Domino, et plaga desævit.
04O||16||47||42350	Quod cum fecisset Aaron, et cucurrisset ad mediam multitudinem, quam jam vastabat incendium, obtulit thymiama :
04O||16||48||42360	et stans inter mortuos ac viventes, pro populo deprecatus est, et plaga cessavit.
04O||16||49||42370	Fuerunt autem qui percussi sunt, quatuordecim millia hominum, et septingenti, absque his qui perierant in seditione Core.
04O||16||50||42380	Reversusque est Aaron ad Moysen ad ostium tabernaculi fœderis postquam quievit interitus.
04O||17||1||42390	Et locutus est Dominus ad Moysen, dicens :
04O||17||2||42400	Loquere ad filios Israël, et accipe ab eis virgas singulas per cognationes suas, a cunctis principibus tribuum, virgas duodecim, et uniuscujusque nomen superscribes virgæ suæ.
04O||17||3||42410	Nomen autem Aaron erit in tribu Levi, et una virga cunctas seorsum familias continebit :
04O||17||4||42420	ponesque eas in tabernaculo fœderis coram testimonio, ubi loquar ad te.
04O||17||5||42430	Quem ex his elegero, germinabit virga ejus : et cohibebo a me querimonias filiorum Israël, quibus contra vos murmurant.
04O||17||6||42440	Locutusque est Moyses ad filios Israël : et dederunt ei omnes principes virgas per singulas tribus : fueruntque virgæ duodecim absque virga Aaron.
04O||17||7||42450	Quas cum posuisset Moyses coram Domino in tabernaculo testimonii,
04O||17||8||42460	sequenti die regressus invenit germinasse virgam Aaron in domo Levi : et turgentibus gemmis eruperant flores, qui, foliis dilatatis, in amygdalas deformati sunt.
04O||17||9||42470	Protulit ergo Moyses omnes virgas de conspectu Domini ad cunctos filios Israël : videruntque, et receperunt singuli virgas suas.
04O||17||10||42480	Dixitque Dominus ad Moysen : Refer virgam Aaron in tabernaculum testimonii, ut servetur ibi in signum rebellium filiorum Israël, et quiescant querelæ eorum a me, ne moriantur.
04O||17||11||42490	Fecitque Moyses sicut præceperat Dominus.
04O||17||12||42500	Dixerunt autem filii Israël ad Moysen : Ecce consumpti sumus, omnes perivimus.
04O||17||13||42510	Quicumque accedit ad tabernaculum Domini, moritur. Num usque ad internecionem cuncti delendi sumus ?
04O||18||1||42520	Dixitque Dominus ad Aaron : Tu, et filii tui, et domus patris tui tecum, portabitis iniquitatem sanctuarii : et tu et filii tui simul sustinebitis peccata sacerdotii vestri.
04O||18||2||42530	Sed et fratres tuos de tribu Levi, et sceptrum patris tui sume tecum, præstoque sint, et ministrent tibi : tu autem et filii tui ministrabitis in tabernaculo testimonii.
04O||18||3||42540	Excubabuntque Levitæ ad præcepta tua, et ad cuncta opera tabernaculi : ita dumtaxat ut ad vasa sanctuarii et ad altare non accedant, ne et illi moriantur, et vos pereatis simul.
04O||18||4||42550	Sint autem tecum, et excubent in custodiis tabernaculi, et in omnibus cæremoniis ejus. Alienigena non miscebitur vobis.
04O||18||5||42560	Excubate in custodia sanctuarii, et in ministerio altaris : ne oriatur indignatio super filios Israël.
04O||18||6||42570	Ego dedi vobis fratres vestros Levitas de medio filiorum Israël, et tradidi donum Domino, ut serviant in ministeriis tabernaculi ejus.
04O||18||7||42580	Tu autem et filii tui custodite sacerdotium vestrum : et omnia quæ ad cultum altaris pertinent, et intra velum sunt, per sacerdotes administrabuntur : si quis externus accesserit, occidetur.
04O||18||8||42590	Locutusque est Dominus ad Aaron : Ecce dedi tibi custodiam primitiarum mearum. Omnia quæ sanctificantur a filiis Israël, tradidi tibi et filiis tuis pro officio sacerdotali legitima sempiterna.
04O||18||9||42600	Hæc ergo accipies de his, quæ sanctificantur et oblata sunt Domino. Omnis oblatio, et sacrificium, et quidquid pro peccato atque delicto redditur mihi, et cedit in Sancta sanctorum, tuum erit, et filiorum tuorum.
04O||18||10||42610	In sanctuario comedes illud : mares tantum edent ex eo, quia consecratum est tibi.
04O||18||11||42620	Primitias autem, quas voverint et obtulerint filii Israël, tibi dedi, et filiis tuis, ac filiabus tuis, jure perpetuo : qui mundus est in domo tua, vescetur eis.
04O||18||12||42630	Omnem medullam olei, et vini, ac frumenti, quidquid offerunt primitiarum Domino, tibi dedi.
04O||18||13||42640	Universa frugum initia, quas gignit humus, et Domino deportantur, cedent in usus tuos : qui mundus est in domo tua, vescetur eis.
04O||18||14||42650	Omne quod ex voto reddiderint filii Israël, tuum erit.
04O||18||15||42660	Quidquid primum erumpit e vulva cunctæ carnis, quam offerunt Domino, sive ex hominibus, sive de pecoribus fuerit, tui juris erit : ita dumtaxat ut pro hominis primogenito pretium accipias, et omne animal quod immundum est redimi facias,
04O||18||16||42670	cujus redemptio erit post unum mensem, siclis argenti quinque, pondere sanctuarii. Siclus viginti obolos habet.
04O||18||17||42680	Primogenitum autem bovis, et ovis, et capræ, non facies redimi, quia sanctificata sunt Domino. Sanguinem tantum eorum fundes super altare, et adipes adolebis in suavissimum odorem Domino.
04O||18||18||42690	Carnes vero in usum tuum cedent, sicut pectusculum consecratum, et armus dexter : tua erunt.
04O||18||19||42700	Omnes primitias sanctuarii, quas offerunt filii Israël Domino, tibi dedi, et filiis, ac filiabus tuis, jure perpetuo. Pactum salis est sempiternum coram Domino, tibi ac filiis tuis.
04O||18||20||42710	Dixitque Dominus ad Aaron : In terra eorum nihil possidebitis, nec habebitis partem inter eos : ego pars et hæreditas tua in medio filiorum Israël.
04O||18||21||42720	Filiis autem Levi dedi omnes decimas Israëlis in possessionem, pro ministerio, quo serviunt mihi in tabernaculo fœderis :
04O||18||22||42730	ut non accedant ultra filii Israël ad tabernaculum, nec committant peccatum mortiferum,
04O||18||23||42740	solis filiis Levi mihi in tabernaculo servientibus, et portantibus peccata populi. Legitimum sempiternum erit in generationibus vestris. Nihil aliud possidebunt,
04O||18||24||42750	decimarum oblatione contenti, quas in usus eorum et necessaria separavi.
04O||18||25||42760	Locutusque est Dominus ad Moysen, dicens :
04O||18||26||42770	Præcipe Levitis, atque denuntia : Cum acceperitis a filiis Israël decimas, quas dedi vobis, primitias earum offerte Domino, id est, decimam partem decimæ,
04O||18||27||42780	ut reputetur vobis in oblationem primitivorum, tam de areis quam de torcularibus :
04O||18||28||42790	et universis quorum accipitis primitias, offerte Domino, et date Aaron sacerdoti.
04O||18||29||42800	Omnia quæ offeretis ex decimis, et in donaria Domini separabitis, optima et electa erunt.
04O||18||30||42810	Dicesque ad eos : Si præclara et meliora quæque obtuleritis ex decimis, reputabitur vobis quasi de area, et torculari dederitis primitias :
04O||18||31||42820	et comedetis eas in omnibus locis vestris, tam vos quam familiæ vestræ : quia pretium est pro ministerio, quo servitis in tabernaculo testimonii.
04O||18||32||42830	Et non peccabitis super hoc, egregia vobis et pinguia reservantes, ne polluatis oblationes filiorum Israël, et moriamini.
04O||19||1||42840	Locutusque est Dominus ad Moysen et Aaron, dicens :
04O||19||2||42850	Ista est religio victimæ, quam constituit Dominus. Præcipe filiis Israël, ut adducant ad te vaccam rufam ætatis integræ, in qua nulla sit macula, nec portaverit jugum :
04O||19||3||42860	tradetisque eam Eleazaro sacerdoti, qui eductam extra castram, immolabit in conspectu omnium :
04O||19||4||42870	et tingens digitum in sanguine ejus, asperget contra fores tabernaculi septem vicibus,
04O||19||5||42880	comburetque eam cunctis videntibus, tam pelle et carnibus ejus quam sanguine et fimo flammæ traditis.
04O||19||6||42890	Lignum quoque cedrinum, et hyssopum, coccumque bis tinctum sacerdos mittet in flammam, quæ vaccam vorat.
04O||19||7||42900	Et tunc demum, lotis vestibus et corpore suo, ingredietur in castra, commaculatusque erit usque ad vesperum.
04O||19||8||42910	Sed et ille qui combusserit eam, lavabit vestimenta sua et corpus, et immundus erit usque ad vesperum.
04O||19||9||42920	Colliget autem vir mundus cineres vaccæ, et effundet eos extra castra in loco purissimo, ut sint multitudini filiorum Israël in custodiam, et in aquam aspersionis : quia pro peccato vacca combusta est.
04O||19||10||42930	Cumque laverit qui vaccæ portaverat cineres vestimenta sua, immundus erit usque ad vesperum. Habebunt hoc filii Israël, et advenæ qui habitant inter eos, sanctum jure perpetuo.
04O||19||11||42940	Qui tetigerit cadaver hominis, et propter hoc septem diebus fuerit immundus,
04O||19||12||42950	aspergetur ex hac aqua die tertio et septimo, et sic mundabitur. Si die tertio aspersus non fuerit, septimo non poterit emundari.
04O||19||13||42960	Omnis qui tetigerit humanæ animæ morticinum, et aspersus hac commistione non fuerit, polluet tabernaculum Domini et peribit ex Israël : quia aqua expiationis non est aspersus, immundus erit, et manebit spurcitia ejus super eum.
04O||19||14||42970	Ista est lex hominis qui moritur in tabernaculo : omnes qui ingrediuntur tentorium illius, et universa vasa quæ ibi sunt, polluta erunt septem diebus.
04O||19||15||42980	Vas, quod non habuerit operculum nec ligaturam desuper, immundum erit.
04O||19||16||42990	Si quis in agro tetigerit cadaver occisi hominis, aut per se mortui, sive os illius, vel sepulchrum, immundus erit septem diebus.
04O||19||17||43000	Tollentque de cineribus combustionis atque peccati, et mittent aquas vivas super eos in vas :
04O||19||18||43010	in quibus cum homo mundus tinxerit hyssopum, asperget ex eo omne tentorium, et cunctam supellectilem, et homines hujuscemodi contagione pollutos :
04O||19||19||43020	atque hoc modo mundus lustrabit immundum tertio et septimo die : expiatusque die septimo, lavabit et se et vestimenta sua, et immundus erit usque ad vesperum.
04O||19||20||43030	Si quis hoc ritu non fuerit expiatus, peribit anima illius de medio ecclesiæ : quia sanctuarium Domini polluit, et non est aqua lustrationis aspersus.
04O||19||21||43040	Erit hoc præceptum legitimum sempiternum. Ipse quoque qui aspergit aquas, lavabit vestimenta sua. Omnis qui tetigerit aquas expiationis, immundus erit usque ad vesperum.
04O||19||22||43050	Quidquid tetigerit immundus, immundum faciet : et anima, quæ horum quippiam tetigerit, immunda erit usque ad vesperum.
04O||20||1||43060	Veneruntque filii Israël et omnis multitudo in desertum Sin, mense primo, et mansit populus in Cades. Mortuaque est ibi Maria, et sepulta in eodem loco.
04O||20||2||43070	Cumque indigeret aqua populus, convenerunt adversum Moysen et Aaron :
04O||20||3||43080	et versi in seditionem, dixerunt : Utinam periissemus inter fratres nostros coram Domino.
04O||20||4||43090	Cur eduxistis ecclesiam Domini in solitudinem, ut et nos et nostra jumenta moriamur ?
04O||20||5||43100	quare nos fecistis ascendere de Ægypto, et adduxistis in locum istum pessimum, qui seri non potest, qui nec ficum gignit, nec vineas, nec malogranata, insuper et aquam non habet ad bibendum ?
04O||20||6||43110	Ingressusque Moyses et Aaron, dimissa multitudine, tabernaculum fœderis, corruerunt proni in terram, clamaveruntque ad Dominum, atque dixerunt : Domine Deus, audi clamorem hujus populi, et aperi eis thesaurum tuum fontem aquæ vivæ, ut satiati, cesset murmuratio eorum. Et apparuit gloria Domini super eos.
04O||20||7||43120	Locutusque est Dominus ad Moysen, dicens :
04O||20||8||43130	Tolle virgam, et congrega populum, tu et Aaron frater tuus, et loquimini ad petram coram eis, et illa dabit aquas. Cumque eduxeris aquam de petra, bibet omnis multitudo et jumenta ejus.
04O||20||9||43140	Tulit igitur Moyses virgam, quæ erat in conspectu Domini, sicut præceperat ei,
04O||20||10||43150	congregata multitudine ante petram : dixitque eis : Audite, rebelles et increduli : num de petra hac vobis aquam poterimus ejicere ?
04O||20||11||43160	Cumque elevasset Moyses manum, percutiens virga bis silicem, egressæ sunt aquæ largissimæ, ita ut populus biberet et jumenta.
04O||20||12||43170	Dixitque Dominus ad Moysen et Aaron : Quia non credidistis mihi, ut sanctificaretis me coram filiis Israël, non introducetis hos populos in terram, quam dabo eis.
04O||20||13||43180	Hæc est aqua contradictionis, ubi jurgati sunt filii Israël contra Dominum, et sanctificatus est in eis.
04O||20||14||43190	Misit interea nuntios Moyses de Cades ad regem Edom, qui dicerent : Hæc mandat frater tuus Israël : Nosti omnem laborem qui apprehendit nos,
04O||20||15||43200	quomodo descenderint patres nostri in Ægyptum, et habitaverimus ibi multo tempore, afflixerintque nos Ægyptii, et patres nostros :
04O||20||16||43210	et quomodo clamaverimus ad Dominum, et exaudierit nos, miseritque angelum, qui eduxerit nos de Ægypto. Ecce in urbe Cades, quæ est in extremis finibus tuis, positi,
04O||20||17||43220	obsecramus ut nobis transire liceat per terram tuam. Non ibimus per agros, nec per vineas ; non bibemus aquas de puteis tuis : sed gradiemur via publica, nec ad dexteram nec ad sinistram declinantes, donec transeamus terminos tuos.
04O||20||18||43230	Cui respondit Edom : Non transibis per me, alioquin armatus occurram tibi.
04O||20||19||43240	Dixeruntque filii Israël : Per tritam gradiemur viam : et si biberimus aquas tuas, nos et pecora nostra, dabimus quod justum est : nulla erit in pretio difficultas, tantum velociter transeamus.
04O||20||20||43250	At ille respondit : Non transibis. Statimque egressus est obvius, cum infinita multitudo, et manu forti,
04O||20||21||43260	nec voluit acquiescere deprecanti, ut concederet transitum per fines suos. Quam ob rem divertit ab eo Israël.
04O||20||22||43270	Cumque castra movissent de Cades, venerunt in montem Hor, qui est in finibus terræ Edom :
04O||20||23||43280	ubi locutus est Dominus ad Moysen :
04O||20||24||43290	Pergat, inquit, Aaron ad populos suos : non enim intrabit terram, quam dedi filiis Israël, eo quod incredulus fuerit ori meo, ad aquas contradictionis.
04O||20||25||43300	Tolle Aaron et filium ejus cum eo, et duces eos in montem Hor.
04O||20||26||43310	Cumque nudaveris patrem veste sua, indues ea Eleazarum filium ejus : Aaron colligetur, et morietur ibi.
04O||20||27||43320	Fecit Moyses ut præceperat Dominus : et ascenderunt in montem Hor coram omni multitudine.
04O||20||28||43330	Cumque Aaron spoliasset vestibus suis, induit eis Eleazarum filium ejus.
04O||20||29||43340	Illo mortuo in montis supercilio, descendit cum Eleazaro.
04O||20||30||43350	Omnis autem multitudo videns occubuisse Aaron, flevit super eo triginta diebus per cunctas familias suas.
04O||21||1||43360	Quod cum audisset Chananæus rex Arad, qui habitabat ad meridiem, venisse scilicet Israël per exploratorum viam, pugnavit contra illum, et victor existens, duxit ex eo prædam.
04O||21||2||43370	At Israël voto se Domino obligans, ait : Si tradideris populum istum in manu mea, delebo urbes ejus.
04O||21||3||43380	Exaudivitque Dominus preces Israël, et tradidit Chananæum, quem ille interfecit subversis urbibus ejus : et vocavit nomen loci illius Horma, id est, anathema.
04O||21||4||43390	Profecti sunt autem et de monte Hor, per viam quæ ducit ad mare Rubrum, ut circumirent terram Edom. Et tædere cœpit populum itineris ac laboris :
04O||21||5||43400	locutusque contra Deum et Moysen, ait : Cur eduxisti nos de Ægypto, ut moreremur in solitudine ? deest panis, non sunt aquæ : anima nostra jam nauseat super cibo isto levissimo.
04O||21||6||43410	Quam ob rem misit Dominus in populum ignitos serpentes, ad quorum plagas et mortes plurimorum,
04O||21||7||43420	venerunt ad Moysen, atque dixerunt : Peccavimus, quia locuti sumus contra Dominum et te : ora ut tollat a nobis serpentes. Oravitque Moyses pro populo,
04O||21||8||43430	et locutus est Dominus ad eum : Fac serpentem æneum, et pone eum pro signo : qui percussus aspexerit eum, vivet.
04O||21||9||43440	Fecit ergo Moyses serpentem æneum, et posuit eum pro signo : quem cum percussi aspicerent, sanabantur.
04O||21||10||43450	Profectique filii Israël castrametati sunt in Oboth.
04O||21||11||43460	Unde egressi fixere tentoria in Jeabarim, in solitudine quæ respicit Moab contra orientalem plagam.
04O||21||12||43470	Et inde moventes, venerunt ad torrentem Zared.
04O||21||13||43480	Quem relinquentes castrametati sunt contra Arnon, quæ est in deserto, et prominet in finibus Amorrhæi. Siquidem Arnon terminus est Moab, dividens Moabitas et Amorrhæos.
04O||21||14||43490	Unde dicitur in libro bellorum Domini : Sicut fecit in mari Rubro, sic faciet in torrentibus Arnon.
04O||21||15||43500	Scopuli torrentium inclinati sunt, ut requiescerent in Ar, et recumberent in finibus Moabitarum.
04O||21||16||43510	Ex eo loco apparuit puteus, super quo locutus est Dominus ad Moysen : Congrega populum, et dabo ei aquam.
04O||21||17||43520	Tunc cecinit Israël carmen istud : Ascendat puteus. Concinebant :
04O||21||18||43530	Puteus, quem foderunt principes et paraverunt duces multitudinis in datore legis, et in baculis suis. De solitudine, Matthana.
04O||21||19||43540	De Matthana in Nahaliel : de Nahaliel in Bamoth.
04O||21||20||43550	De Bamoth, vallis est in regione Moab, in vertice Phasga, quod respicit contra desertum.
04O||21||21||43560	Misit autem Israël nuntios ad Sehon regem Amorrhæorum, dicens :
04O||21||22||43570	Obsecro ut transire mihi liceat per terram tuam : non declinabimus in agros et vineas ; non bibemus aquas ex puteis : via regia gradiemur, donec transeamus terminos tuos.
04O||21||23||43580	Qui concedere noluit ut transiret Israël per fines suos : quin potius exercitu congregato, egressus est obviam in desertum, et venit in Jasa, pugnavitque contra eum.
04O||21||24||43590	A quo percussus est in ore gladii, et possessa est terra ejus ab Arnon usque Jeboc, et filios Ammon : quia forti præsidio tenebantur termini Ammonitarum.
04O||21||25||43600	Tulit ergo Israël omnes civitates ejus, et habitavit in urbibus Amorrhæi, in Hesebon scilicet, et viculis ejus.
04O||21||26||43610	Urbs Hesebon fuit Sehon regis Amorrhæi, qui pugnavit contra regem Moab : et tulit omnem terram, quæ ditionis illius fuerat usque Arnon.
04O||21||27||43620	Idcirco dicitur in proverbio : Venite in Hesebon : ædificetur, et construatur civitas Sehon :
04O||21||28||43630	ignis egressus est de Hesebon, flamma de oppido Sehon, et devoravit Ar Moabitarum, et habitatores excelsorum Arnon.
04O||21||29||43640	Væ tibi Moab ; peristi popule Chamos. Dedit filios ejus in fugam, et filias in captivitatem regi Amorrhæorum Sehon.
04O||21||30||43650	Jugum ipsorum disperiit ad Hesebon usque Dibon : lassi pervenerunt in Nophe, et usque Medaba.
04O||21||31||43660	Habitavit itaque Israël in terra Amorrhæi.
04O||21||32||43670	Misitque Moyses qui explorarent Jazer : cujus ceperunt viculos, et possederunt habitatores.
04O||21||33||43680	Verteruntque se, et ascenderunt per viam Basan, et occurrit eis Og, rex Basan, cum omni populo suo, pugnaturus in Edrai.
04O||21||34||43690	Dixitque Dominus ad Moysen : Ne timeas eum, quia in manu tua tradidi illum, et omnem populum ac terram ejus : faciesque illi sicut fecisti Sehon, regi Amorrhæorum habitatori Hesebon.
04O||21||35||43700	Percusserunt igitur et hunc cum filiis suis, universumque populum ejus usque ad internecionem, et possederunt terram illius.
04O||22||1||43710	Profectique castrametati sunt in campestribus Moab, ubi trans Jordanem Jericho sita est.
04O||22||2||43720	Videns autem Balac filius Sephor omnia quæ fecerat Israël Amorrhæo,
04O||22||3||43730	et quod pertimuissent eum Moabitæ, et impetum ejus ferre non possent,
04O||22||4||43740	dixit ad majores natu Madian : Ita delebit hic populus omnes, qui in nostris finibus commorantur, quomodo solet bos herbas usque ad radices carpere. Ipse erat eo tempore rex in Moab.
04O||22||5||43750	Misit ergo nuntios ad Balaam filium Beor ariolum, qui habitabat super flumen terræ filiorum Ammon, ut vocarent eum, et dicerent : Ecce egressus est populus ex Ægypto, qui operuit superficiem terræ, sedens contra me.
04O||22||6||43760	Veni igitur, et maledic populo huic, quia fortior me est : si quomodo possim percutere et ejicere eum de terra mea. Novi enim quod benedictus sit cui benedixeris, et maledictus in quem maledicta congesseris.
04O||22||7||43770	Perrexeruntque seniores Moab, et majores natu Madian, habentes divinationis pretium in manibus. Cumque venissent ad Balaam, et narrassent ei omnia verba Balac,
04O||22||8||43780	ille respondit : Manete hic nocte, et respondebo quidquid mihi dixerit Dominus. Manentibus illis apud Balaam, venit Deus, et ait ad eum :
04O||22||9||43790	Quid sibi volunt homines isti apud te ?
04O||22||10||43800	Respondit : Balac filius Sephor rex Moabitarum misit ad me,
04O||22||11||43810	dicens : Ecce populus qui egressus est de Ægypto, operuit superficiem terræ : veni, et maledic ei, si quomodo possim pugnans abigere eum.
04O||22||12||43820	Dixitque Deus ad Balaam : Noli ire cum eis, neque maledicas populo : quia benedictus est.
04O||22||13||43830	Qui mane consurgens dixit ad principes : Ite in terram vestram, quia prohibuit me Dominus venire vobiscum.
04O||22||14||43840	Reversi principes dixerunt ad Balac : Noluit Balaam venire nobiscum.
04O||22||15||43850	Rursum ille multo plures et nobiliores quam ante miserat, misit.
04O||22||16||43860	Qui cum venissent ad Balaam, dixerunt : Sic dicit Balac filius Sephor : Ne cuncteris venire ad me :
04O||22||17||43870	paratus sum honorare te, et quidquid volueris, dabo tibi : veni, et maledic populo isti.
04O||22||18||43880	Respondit Balaam : Si dederit mihi Balac plenam domum suam argenti et auri, non potero immutare verbum Domini Dei mei, ut vel plus, vel minus loquar.
04O||22||19||43890	Obsecro ut hic maneatis etiam hac nocte, et scire queam quid mihi rursum respondeat Dominus.
04O||22||20||43900	Venit ergo Deus ad Balaam nocte, et ait ei : Si vocare te venerunt homines isti, surge, et vade cum eis : ita dumtaxat, ut quod tibi præcepero, facias.
04O||22||21||43910	Surrexit Balaam mane, et strata asina sua profectus est cum eis.
04O||22||22||43920	Et iratus est Deus. Stetitque angelus Domini in via contra Balaam, qui insidebat asinæ, et duos pueros habebat secum.
04O||22||23||43930	Cernens asina angelum stantem in via, evaginato gladio, avertit se de itinere, et ibat per agrum. Quam cum verberaret Balaam, et vellet ad semitam reducere,
04O||22||24||43940	stetit angelus in angustiis duarum maceriarum, quibus vineæ cingebantur.
04O||22||25||43950	Quem videns asina, junxit se parieti, et attrivit sedentis pedem. At ille iterum verberabat eam :
04O||22||26||43960	et nihilominus angelus ad locum angustum transiens, ubi nec ad dexteram, nec ad sinistram poterat deviare, obvius stetit.
04O||22||27||43970	Cumque vidisset asina stantem angelum, concidit sub pedibus sedentis : qui iratus, vehementius cædebat fuste latera ejus.
04O||22||28||43980	Aperuitque Dominus os asinæ, et locuta est : Quid feci tibi ? cur percutis me ecce jam tertio ?
04O||22||29||43990	Respondit Balaam : Quia commeruisti, et illusisti mihi : utinam haberem gladium, ut te percuterem !
04O||22||30||44000	Dixit asina : Nonne animal tuum sum, cui semper sedere consuevisti usque in præsentem diem ? dic quid simile umquam fecerim tibi. At ille ait : Numquam.
04O||22||31||44010	Protinus aperuit Dominus oculos Balaam, et vidit angelum stantem in via, evaginato gladio, adoravitque eum pronus in terram.
04O||22||32||44020	Cui angelus : Cur, inquit, tertio verberas asinam tuam ? ego veni ut adversarer tibi, quia perversa est via tua, mihique contraria :
04O||22||33||44030	et nisi asina declinasset de via, dans locum resistenti, te occidissem, et illa viveret.
04O||22||34||44040	Dixit Balaam : Peccavi, nesciens quod tu stares contra me : et nunc si displicet tibi ut vadam, revertar.
04O||22||35||44050	Ait angelus : Vade cum istis, et cave ne aliud quam præcepero tibi loquaris. Ivit igitur cum principibus.
04O||22||36||44060	Quod cum audisset Balac, egressus est in occursum ejus in oppido Moabitarum, quod situm est in extremis finibus Arnon.
04O||22||37||44070	Dixitque ad Balaam : Misi nuntios ut vocarent te : cur non statim venisti ad me ? an quia mercedem adventui tuo reddere nequeo ?
04O||22||38||44080	Cui ille respondit : Ecce adsum : numquid loqui potero aliud, nisi quod Deus posuerit in ore meo ?
04O||22||39||44090	Perrexerunt ergo simul, et venerunt in urbem, quæ in extremis regni ejus finibus erat.
04O||22||40||44100	Cumque occidisset Balac boves et oves, misit ad Balaam, et principes qui cum eo erant, munera.
04O||22||41||44110	Mane autem facto, duxit eum ad excelsa Baal, et intuitus est extremam partem populi.
04O||23||1||44120	Dixitque Balaam ad Balac : Ædifica mihi hic septem aras, et para totidem vitulos, ejusdemque numeri arietes.
04O||23||2||44130	Cumque fecisset juxta sermonem Balaam, imposuerunt simul vitulum et arietem super aram.
04O||23||3||44140	Dixitque Balaam ad Balac : Sta paulisper juxta holocaustum tuum, donec vadam, si forte occurrat mihi Dominus, et quodcumque imperaverit, loquar tibi.
04O||23||4||44150	Cumque abiisset velociter, occurrit illi Deus. Locutusque ad eum Balaam : Septem, inquit, aras erexi, et imposui vitulum et arietem desuper.
04O||23||5||44160	Dominus autem posuit verbum in ore ejus, et ait : Revertere ad Balac, et hæc loqueris.
04O||23||6||44170	Reversus invenit stantem Balac juxta holocaustum suum, et omnes principes Moabitarum :
04O||23||7||44180	assumptaque parabola sua, dixit : De Aram adduxit me Balac rex Moabitarum, de montibus orientis : Veni, inquit, et maledic Jacob ; propera, et detestare Israël.
04O||23||8||44190	Quomodo maledicam, cui non maledixit Deus ? qua ratione detester, quem Dominus non detestatur ?
04O||23||9||44200	De summis silicibus videbo eum, et de collibus considerabo illum. Populus solus habitabit, et inter gentes non reputabitur.
04O||23||10||44210	Quis dinumerare possit pulverem Jacob, et nosse numerum stirpis Israël ? Moriatur anima mea morte justorum, et fiant novissima mea horum similia.
04O||23||11||44220	Dixitque Balac ad Balaam : Quid est hoc quod agis ? ut malediceres inimicis meis vocavi te, et tu e contrario benedicis eis.
04O||23||12||44230	Cui ille respondit : Num aliud possum loqui, nisi quod jusserit Dominus ?
04O||23||13||44240	Dixit ergo Balac : Veni mecum in alterum locum unde partem Israël videas, et totum videre non possis : inde maledicito ei.
04O||23||14||44250	Cumque duxisset eum in locum sublimem, super verticem montis Phasga, ædificavit Balaam septem aras, et impositis supra vitulo atque ariete,
04O||23||15||44260	dixit ad Balac : Sta hic juxta holocaustum tuum, donec ego obvius pergam.
04O||23||16||44270	Cui cum Dominus occurrisset, posuissetque verbum in ore ejus, ait : Revertere ad Balac, et hæc loqueris ei.
04O||23||17||44280	Reversus invenit eum stantem juxta holocaustum suum, et principes Moabitarum cum eo. Ad quem Balac : Quid, inquit, locutus est Dominus ?
04O||23||18||44290	At ille, assumpta parabola sua, ait : Sta, Balac, et ausculta ; audi, fili Sephor :
04O||23||19||44300	non est Deus quasi homo, ut mentiatur, nec ut filius hominis, ut mutetur. Dixit ergo, et non faciet ? locutus est, et non implebit ?
04O||23||20||44310	Ad benedicendum adductus sum : benedictionem prohibere non valeo.
04O||23||21||44320	Non est idolum in Jacob, nec videtur simulacrum in Israël. Dominus Deus ejus cum eo est, et clangor victoriæ regis in illo.
04O||23||22||44330	Deus eduxit illum de Ægypto, cujus fortitudo similis est rhinocerotis.
04O||23||23||44340	Non est augurium in Jacob, nec divinatio in Israël : temporibus suis dicetur Jacob et Israëli quid operatus sit Deus.
04O||23||24||44350	Ecce populus ut leæna consurget, et quasi leo erigetur : non accubabit donec devoret prædam, et occisorum sanguinem bibat.
04O||23||25||44360	Dixitque Balac ad Balaam : Nec maledicas ei, nec benedicas.
04O||23||26||44370	Et ille ait : Nonne dixi tibi quod quidquid mihi Deus imperaret, hoc facerem ?
04O||23||27||44380	Et ait Balac ad eum : Veni, et ducam te ad alium locum : si forte placeat Deo ut inde maledicas eis.
04O||23||28||44390	Cumque duxisset eum super verticem montis Phogor, qui respicit solitudinem,
04O||23||29||44400	dixit ei Balaam : Ædifica mihi hic septem aras, et para totidem vitulos, ejusdemque numeri arietes.
04O||23||30||44410	Fecit Balac ut Balaam dixerat : imposuitque vitulos et arietes per singulas aras.
04O||24||1||44420	Cumque vidisset Balaam quod placeret Domino ut benediceret Israëli, nequaquam abiit ut ante perrexerat, ut augurium quæreret : sed dirigens contra desertum vultum suum,
04O||24||2||44430	et elevans oculos, vidit Israël in tentoriis commorantem per tribus suas : et irruente in se spiritu Dei,
04O||24||3||44440	assumpta parabola, ait : Dixit Balaam filius Beor : dixit homo, cujus obturatus est oculus :
04O||24||4||44450	dixit auditor sermonum Dei, qui visionem Omnipotentis intuitus est, qui cadit, et sic aperiuntur oculi ejus :
04O||24||5||44460	Quam pulchra tabernacula tua, Jacob, et tentoria tua, Israël !
04O||24||6||44470	ut valles nemorosæ, ut horti juxta fluvios irrigui, ut tabernacula quæ fixit Dominus, quasi cedri prope aquas.
04O||24||7||44480	Fluet aqua de situla ejus, et semen illius erit in aquas multas. Tolletur propter Agag, rex ejus, et auferetur regnum illius.
04O||24||8||44490	Deus eduxit illum de Ægypto, cujus fortitudo similis est rhinocerotis. Devorabunt gentes hostes illius, ossaque eorum confringent, et perforabunt sagittis.
04O||24||9||44500	Accubans dormivit ut leo, et quasi leæna, quam suscitare nullus audebit. Qui benedixerit tibi, erit et ipse benedictus : qui maledixerit, in maledictione reputabitur.
04O||24||10||44510	Iratusque Balac contra Balaam, complosis manibus ait : Ad maledicendum inimicis meis vocavi te, quibus e contrario tertio benedixisti :
04O||24||11||44520	revertere ad locum tuum. Decreveram quidem magnifice honorare te, sed Dominus privavit te honore disposito.
04O||24||12||44530	Respondit Balaam ad Balac : Nonne nuntiis tuis, quos misisti ad me, dixi :
04O||24||13||44540	Si dederit mihi Balac plenam domum suam argenti et auri, non potero præterire sermonem Domini Dei mei, ut vel boni quid vel mali proferam ex corde meo : sed quidquid Dominus dixerit, hoc loquar ?
04O||24||14||44550	verumtamen pergens ad populum meum, dabo consilium, quid populus tuus populo huic faciat extremo tempore.
04O||24||15||44560	Sumpta igitur parabola, rursum ait : Dixit Balaam filius Beor : dixit homo, cujus obturatus est oculus :
04O||24||16||44570	dixit auditor sermonum Dei, qui novit doctrinam Altissimi, et visiones Omnipotentis videt, qui cadens apertos habet oculos :
04O||24||17||44580	Videbo eum, sed non modo : intuebor illum, sed non prope. Orietur stella ex Jacob, et consurget virga de Israël : et percutiet duces Moab, vastabitque omnes filios Seth.
04O||24||18||44590	Et erit Idumæa possessio ejus : hæreditas Seir cedet inimicis suis : Israël vero fortiter aget.
04O||24||19||44600	De Jacob erit qui dominetur, et perdat reliquias civitatis.
04O||24||20||44610	Cumque vidisset Amalec, assumens parabolam, ait : Principium gentium Amalec, cujus extrema perdentur.
04O||24||21||44620	Vidit quoque Cinæum : et assumpta parabola, ait : Robustum quidem est habitaculum tuum : sed si in petra posueris nidum tuum,
04O||24||22||44630	et fueris electus de stirpe Cin, quamdiu poteris permanere ? Assur enim capiet te.
04O||24||23||44640	Assumptaque parabola iterum locutus est : Heu ! quis victurus est, quando ista faciet Deus ?
04O||24||24||44650	Venient in trieribus de Italia : superabunt Assyrios, vastabuntque Hebræos, et ad extremum etiam ipsi peribunt.
04O||24||25||44660	Surrexitque Balaam, et reversus est in locum suum : Balac quoque via, qua venerat, rediit.
04O||25||1||44670	Morabatur autem eo tempore Israël in Settim, et fornicatus est populus cum filiabus Moab,
04O||25||2||44680	quæ vocaverunt eos ad sacrificia sua. At ille comederunt et adoraverunt deos earum.
04O||25||3||44690	Initiatusque est Israël Beelphegor : et iratus Dominus,
04O||25||4||44700	ait ad Moysen : Tolle cunctos principes populi, et suspende eos contra solem in patibulis, ut avertatur furor meus ab Israël.
04O||25||5||44710	Dixitque Moyses ad judices Israël : Occidat unusquisque proximos suos, qui initiati sunt Beelphegor.
04O||25||6||44720	Et ecce unus de filiis Israël intravit coram fratribus suis ad scortum Madianitidem, vidente Moyse, et omni turba filiorum Israël, qui flebant ante fores tabernaculi.
04O||25||7||44730	Quod cum vidisset Phinees filius Eleazari filii Aaron sacerdotis, surrexit de medio multitudinis, et arrepto pugione,
04O||25||8||44740	ingressus est post virum Israëlitem in lupanar, et perfodit ambos simul, virum scilicet et mulierem in locis genitalibus. Cessavitque plaga a filiis Israël :
04O||25||9||44750	et occisi sunt viginti quatuor millia hominum.
04O||25||10||44760	Dixitque Dominus ad Moysen :
04O||25||11||44770	Phinees filius Eleazari filii Aaron sacerdotis avertit iram meam a filiis Israël : quia zelo meo commotus est contra eos, ut non ipse delerem filios Israël in zelo meo.
04O||25||12||44780	Idcirco loquere ad eum : Ecce do ei pacem fœderis mei,
04O||25||13||44790	et erit tam ipsi quam semini ejus pactum sacerdotii sempiternum : quia zelatus est pro Deo suo, et expiavit scelus filiorum Israël.
04O||25||14||44800	Erat autem nomen viri Israëlitæ, qui occisus est cum Madianitide, Zambri filius Salu, dux de cognatione et tribu Simeonis.
04O||25||15||44810	Porro mulier Madianitis, quæ pariter interfecta est, vocabatur Cozbi filia Sur principis nobilissimi Madianitarum.
04O||25||16||44820	Locutusque est Dominus ad Moysen, dicens :
04O||25||17||44830	Hostes vos sentiant Madianitæ, et percutite eos :
04O||25||18||44840	quia et ipsi hostiliter egerunt contra vos, et decepere insidiis per idolum Phogor, et Cozbi filiam ducis Madian sororem suam, quæ percussa est in die plagæ pro sacrilegio Phogor.
04O||26||1||44850	Postquam noxiorum sanguis effusus est, dixit Dominus ad Moysen et Eleazarum filium Aaron sacerdotem :
04O||26||2||44860	Numerate omnem summam filiorum Israël a viginti annis et supra, per domos et cognationes suas, cunctos qui possunt ad bella procedere.
04O||26||3||44870	Locuti sunt itaque Moyses et Eleazar sacerdos, in campestribus Moab super Jordanem contra Jericho, ad eos qui erant
04O||26||4||44880	a viginti annis et supra, sicut Dominus imperaverat, quorum iste est numerus.
04O||26||5||44890	Ruben primogenitus Israël : hujus filius, Henoch, a quo familia Henochitarum : et Phallu, a quo familia Phalluitarum :
04O||26||6||44900	et Hesron, a quo familia Hesronitarum : et Charmi, a quo familia Charmitarum.
04O||26||7||44910	Hæ sunt familiæ de stirpe Ruben : quarum numerus inventus est quadraginta tria millia, et septingenti triginta.
04O||26||8||44920	Filius Phallu, Eliab :
04O||26||9||44930	hujus filii, Namuel et Dathan et Abiron : isti sunt Dathan et Abiron principes populi, qui surrexerunt contra Moysen et Aaron in seditione Core, quando adversus Dominum rebellaverunt :
04O||26||10||44940	et aperiens terra os suum devoravit Core, morientibus plurimis, quando combussit ignis ducentos quinquaginta viros. Et factum est grande miraculum,
04O||26||11||44950	ut, Core pereunte, filii illius non perirent.
04O||26||12||44960	Filii Simeon per cognationes suas : Namuel, ab hoc familia Namuelitarum : Jamin, ab hoc familia Jaminitarum : Jachin, ab hoc familia Jachinitarum :
04O||26||13||44970	Zare, ab hoc familia Zareitarum : Saul, ab hoc familia Saulitarum.
04O||26||14||44980	Hæ sunt familiæ de stirpe Simeon, quarum omnis numerus fuit viginti duo millia ducenti.
04O||26||15||44990	Filii Gad per cognationes suas : Sephon, ab hoc familia Sephonitarum : Aggi, ab hoc familia Aggitarum : Suni, ab hoc familia Sunitarum :
04O||26||16||45000	Ozni, ab hoc familia Oznitarum : Her, ab hoc familia Heritarum :
04O||26||17||45010	Arod, ab hoc familia Aroditarum : Ariel, ab hoc familia Arielitarum.
04O||26||18||45020	Istæ sunt familiæ Gad, quarum omnis numerus fuit quadraginta millia quingenti.
04O||26||19||45030	Filii Juda, Her et Onan, qui ambo mortui sunt in terra Chanaan.
04O||26||20||45040	Fueruntque filii Juda per cognationes suas : Sela, a quo familia Selaitarum : Phares, a quo familia Pharesitarum : Zare, a quo familia Zareitarum.
04O||26||21||45050	Porro filii Phares : Hesron, a quo familia Hesronitarum : et Hamul, a quo familia Hamulitarum.
04O||26||22||45060	Istæ sunt familiæ Juda, quarum omnis numerus fuit septuaginta sex millia quingenti.
04O||26||23||45070	Filii Issachar per cognationes suas : Thola, a quo familia Tholaitarum : Phua, a quo familia Phuaitarum :
04O||26||24||45080	Jasub, a quo familia Jasubitarum : Semran, a quo familia Semranitarum.
04O||26||25||45090	Hæ sunt cognationes Issachar, quarum numerus fuit sexaginta quatuor millia trecenti.
04O||26||26||45100	Filii Zabulon per cognationes suas : Sared, a quo familia Sareditarum : Elon, a quo familia Elonitarum : Jalel, a quo familia Jalelitarum.
04O||26||27||45110	Hæ sunt cognationes Zabulon, quarum numerus fuit sexaginta millia quingenti.
04O||26||28||45120	Filii Joseph per cognationes suas, Manasse et Ephraim.
04O||26||29||45130	De Manasse ortus est Machir, a quo familia Machiritarum. Machir genuit Galaad, a quo familia Galaaditarum.
04O||26||30||45140	Galaad habuit filios : Jezer, a quo familia Jezeritarum : et Helec, a quo familia Helecitarum :
04O||26||31||45150	et Asriel, a quo familia Asrielitarum : et Sechem, a quo familia Sechemitarum :
04O||26||32||45160	et Semida, a quo familia Semidaitarum : et Hepher, a quo familia Hepheritarum.
04O||26||33||45170	Fuit autem Hepher pater Salphaad, qui filios non habebat, sed tantum filias : quarum ista sunt nomina : Maala, et Noa, et Hegla, et Melcha, et Thersa.
04O||26||34||45180	Hæ sunt familiæ Manasse, et numerus earum quinquaginta duo millia septingenti.
04O||26||35||45190	Filii autem Ephraim per cognationes suas fuerunt hi : Suthala, a quo familia Suthalaitarum : Becher, a quo familia Becheritarum : Thehen, a quo familia Thehenitarum.
04O||26||36||45200	Porro filius Suthala fuit Heran, a quo familia Heranitarum.
04O||26||37||45210	Hæ sunt cognationes filiorum Ephraim : quarum numerus fuit triginta duo millia quingenti.
04O||26||38||45220	Isti sunt filii Joseph per familias suas. Filii Benjamin in cognationibus suis : Bela, a quo familia Belaitarum : Asbel, a quo familia Asbelitarum : Ahiram, a quo familia Ahiramitarum :
04O||26||39||45230	Supham, a quo familia Suphamitarum : Hupham, a quo familia Huphamitarum.
04O||26||40||45240	Filii Bela : Hered, et Noëman. De Hered, familia Hereditarum : de Noëman, familia Noëmanitarum.
04O||26||41||45250	Hi sunt filii Benjamin per cognationes suas : quorum numerus fuit quadraginta quinque millia sexcenti.
04O||26||42||45260	Filii Dan per cognationes suas : Suham, a quo familia Suhamitarum. Hæ sunt cognationes Dan per familias suas.
04O||26||43||45270	Omnes fuere Suhamitæ, quorum numerus erat sexaginta quatuor millia quadringenti.
04O||26||44||45280	Filii Aser per cognationes suas : Jemna, a quo familia Jemnaitarum : Jessui, a quo familia Jessuitarum : Brie, a quo familia Brieitarum.
04O||26||45||45290	Filii Brie : Heber, a quo familia Heberitarum : et Melchiel, a quo familia Melchielitarum.
04O||26||46||45300	Nomen autem filiæ Aser fuit Sara.
04O||26||47||45310	Hæ cognationes filiorum Aser, et numerus eorum quinquaginta tria millia quadringenti.
04O||26||48||45320	Filii Nephthali per cognationes suas : Jesiel, a quo familia Jesielitarum : Guni, a quo familia Gunitarum :
04O||26||49||45330	Jeser, a quo familia Jeseritarum : Sellem, a quo familia Sellemitarum.
04O||26||50||45340	Hæ sunt cognationes filiorum Nephthali per familias suas : quorum numerus quadraginta quinque millia quadringenti.
04O||26||51||45350	Ista est summa filiorum Israël, qui recensiti sunt, sexcenta millia, et mille septingenti triginta.
04O||26||52||45360	Locutusque est Dominus ad Moysen, dicens :
04O||26||53||45370	Istis dividetur terra juxta numerum vocabulorum in possessiones suas.
04O||26||54||45380	Pluribus majorem partem dabis, et paucioribus minorem : singulis, sicut nunc recensiti sunt, tradetur possessio :
04O||26||55||45390	ita dumtaxat ut sors terram tribubus dividat et familiis.
04O||26||56||45400	Quidquid sorte contigerit, hoc vel plures accipiant, vel pauciores.
04O||26||57||45410	Hic quoque est numerus filiorum Levi per familias suas : Gerson, a quo familia Gersonitarum : Caath, a quo famiia Caathitarum : Merari, a quo familia Meraritarum.
04O||26||58||45420	Hæ sunt familiæ Levi : familia Lobni, familia Hebroni, familia Moholi, familia Musi, familia Core. At vero Caath genuit Amram :
04O||26||59||45430	qui habuit uxorem Jochabed filiam Levi, quæ nata est ei in Ægypto. Hæc genuit Amram viro suo filios, Aaron, et Moysen, et Mariam sororem eorum.
04O||26||60||45440	De Aaron orti sunt Nadab et Abiu, et Eleazar et Ithamar :
04O||26||61||45450	quorum Nadab et Abiu mortui sunt, cum obtulissent ignem alienum coram Domino.
04O||26||62||45460	Fueruntque omnes qui numerati sunt, viginti tria millia generis masculini ab uno mense et supra : quia non sunt recensiti inter filios Israël, nec eis cum ceteris data possessio est.
04O||26||63||45470	Hic est numerus filiorum Israël, qui descripti sunt a Moyse et Eleazaro sacerdote, in campestribus Moab supra Jordanem contra Jericho :
04O||26||64||45480	inter quos, nullus fuit eorum qui ante numerati sunt a Moyse et Aaron in deserto Sinai :
04O||26||65||45490	prædixerat enim Dominus quod omnes morerentur in solitudine. Nullusque remansit ex eis, nisi Caleb filius Jephone, et Josue filius Nun.
04O||27||1||45500	Accesserunt autem filiæ Salphaad, filii Hepher, filii Galaad, filii Machir, filii Manasse, qui fuit filius Joseph : quarum sunt nomina, Maala, et Noa, et Hegla, et Melcha, et Thersa.
04O||27||2||45510	Steteruntque coram Moyse et Eleazaro sacerdote et cunctis principibus populi ad ostium tabernaculi fœderis, atque dixerunt :
04O||27||3||45520	Pater noster mortuus est in deserto, nec fuit in seditione, quæ concitata est contra Dominum sub Core, sed in peccato suo mortuus est : hic non habuit mares filios. Cur tollitur nomen illius de familia sua, quia non habuit filium ? date nobis possessionem inter cognatos patris nostri.
04O||27||4||45530	Retulitque Moyses causam earum ad judicium Domini.
04O||27||5||45540	Qui dixit ad eum :
04O||27||6||45550	Justam rem postulant filiæ Salphaad : da eis possessionem inter cognatos patris sui, et ei in hæreditatem succedant.
04O||27||7||45560	Ad filios autem Israël loqueris hæc :
04O||27||8||45570	Homo cum mortuus fuerit absque filio, ad filiam ejus transibit hæreditas.
04O||27||9||45580	Si filiam non habuerit, habebit successores fratres suos.
04O||27||10||45590	Quod si et fratres non fuerint, dabitis hæreditatem fratribus patris ejus.
04O||27||11||45600	Sin autem nec patruos habuerit, dabitur hæreditas his qui ei proximi sunt. Eritque hoc filiis Israël sanctum lege perpetua, sicut præcepit Dominus Moysi.
04O||27||12||45610	Dixit quoque Dominus ad Moysen : Ascende in montem istum Abarim, et contemplare inde terram, quam daturus sum filiis Israël.
04O||27||13||45620	Cumque videris eam, ibis et tu ad populum tuum, sicut ivit frater tuus Aaron :
04O||27||14||45630	quia offendistis me in deserto Sin in contradictione multitudinis, nec sanctificare me voluistis coram ea super aquas. Hæ sunt aquæ contradictionis in Cades deserti Sin.
04O||27||15||45640	Cui respondit Moyses :
04O||27||16||45650	Provideat Dominus Deus spirituum omnis carnis hominem, qui sit super multitudinem hanc :
04O||27||17||45660	et possit exire et intrare ante eos, et educere eos vel introducere : ne sit populus Domini sicut oves absque pastore.
04O||27||18||45670	Dixitque Dominus ad eum : Tolle Josue filium Nun, virum in quo est spiritus, et pone manum tuam super eum.
04O||27||19||45680	Qui stabit coram Eleazaro sacerdote et omni multitudine :
04O||27||20||45690	et dabis ei præcepta cunctis videntibus, et partem gloriæ tuæ, ut audiat eum omnis synagoga filiorum Israël.
04O||27||21||45700	Pro hoc, si quid agendum erit, Eleazar sacerdos consulet Dominum. Ad verbum ejus egredietur et ingredietur ipse, et omnes filii Israël cum eo, et cetera multitudo.
04O||27||22||45710	Fecit Moyses ut præceperat Dominus : cumque tulisset Josue, statuit eum coram Eleazaro sacerdote et omni frequentia populi.
04O||27||23||45720	Et impositis capiti ejus manibus, cuncta replicavit quæ mandaverat Dominus.
04O||28||1||45730	Dixit quoque Dominus ad Moysen :
04O||28||2||45740	Præcipe filiis Israël, et dices ad eos : Oblationem meam et panes, et incensum odoris suavissimi offerte per tempora sua.
04O||28||3||45750	Hæc sunt sacrificia quæ offerre debetis : agnos anniculos immaculatos duos quotidie in holocaustum sempiternum :
04O||28||4||45760	unum offeretis mane, et alterum ad vesperum :
04O||28||5||45770	decimam partem ephi similæ, quæ conspersa sit oleo purissimo, et habeat quartam partem hin.
04O||28||6||45780	Holocaustum juge est quod obtulistis in monte Sinai in odorem suavissimum incensi Domini.
04O||28||7||45790	Et libabitis vini quartam partem hin per agnos singulos in sanctuario Domini.
04O||28||8||45800	Alterumque agnum similiter offeretis ad vesperam juxta omnem ritum sacrificii matutini, et libamentorum ejus, oblationem suavissimi odoris Domino.
04O||28||9||45810	Die autem sabbati offeretis duos agnos anniculos immaculatos, et duas decimas similæ oleo conspersæ in sacrificio, et liba :
04O||28||10||45820	quæ rite funduntur per singula sabbata in holocaustum sempiternum.
04O||28||11||45830	In calendis autem offeretis holocaustum Domino, vitulos de armento duos, arietem unum, agnos anniculos septem immaculatos,
04O||28||12||45840	et tres decimas similæ oleo conspersæ in sacrificio per singulos vitulos : et duas decimas similæ oleo conspersæ per singulos arietes :
04O||28||13||45850	et decimam decimæ similæ ex oleo in sacrificio per agnos singulos : holocaustum suavissimi odoris atque incensi est Domino.
04O||28||14||45860	Libamenta autem vini, quæ per singulas fundenda sunt victimas, ista erunt : media pars hin per singulos vitulos, tertia per arietem, quarta per agnum. Hoc erit holocaustum per omnes menses, qui sibi anno vertente succedunt.
04O||28||15||45870	Hircus quoque offeretur Domino pro peccatis in holocaustum sempiternum cum libamentis suis.
04O||28||16||45880	Mense autem primo, quartadecima die mensis, Phase Domini erit,
04O||28||17||45890	et quintadecima die solemnitas : septem diebus vescentur azymis.
04O||28||18||45900	Quarum dies prima venerabilis et sancta erit : omne opus servile non facietis in ea.
04O||28||19||45910	Offeretisque incensum holocaustum Domino, vitulos de armento duos, arietem unum, agnos anniculos immaculatos septem :
04O||28||20||45920	et sacrificia singulorum ex simila quæ conspersa sit oleo, tres decimas per singulos vitulos, et duas decimas per arietem,
04O||28||21||45930	et decimam decimæ per agnos singulos, id est, per septem agnos.
04O||28||22||45940	Et hircum pro peccato unum, ut expietur pro vobis,
04O||28||23||45950	præter holocaustum matutinum, quod semper offeretis.
04O||28||24||45960	Ita facietis per singulos dies septem dierum in fomitem ignis, et in odorem suavissimum Domino, qui surget de holocausto, et de libationibus singulorum.
04O||28||25||45970	Dies quoque septimus celeberrimus et sanctus erit vobis : omne opus servile non facietis in eo.
04O||28||26||45980	Dies etiam primitivorum, quando offeretis novas fruges Domino, expletis hebdomadibus, venerabilis et sancta erit : omne opus servile non facietis in ea.
04O||28||27||45990	Offeretisque holocaustum in odorem suavissimum Domino, vitulos de armento duos, arietem unum, et agnos anniculos immaculatos septem :
04O||28||28||46000	atque in sacrificiis eorum, similæ oleo conspersæ tres decimas per singulos vitulos, per arietes duas,
04O||28||29||46010	per agnos decimam decimæ, qui simul sunt agni septem. Hircum quoque,
04O||28||30||46020	qui mactatur pro expiatione : præter holocaustum sempiternum et liba ejus.
04O||28||31||46030	Immaculata offeretis omnia cum libationibus suis.
04O||29||1||46040	Mensis etiam septimi prima dies venerabilis et sancta erit vobis. Omne opus servile non facietis in ea, quia dies clangoris est et tubarum.
04O||29||2||46050	Offeretisque holocaustum in odorem suavissimum Domino, vitulum de armento unum, arietem unum, et agnos anniculos immaculatos septem :
04O||29||3||46060	et in sacrificiis eorum, similæ oleo conspersæ tres decimas per singulos vitulos, duas decimas per arietem,
04O||29||4||46070	unam decimam per agnum, qui simul sunt agni septem :
04O||29||5||46080	et hircum pro peccato, qui offertur in expiationem populi,
04O||29||6||46090	præter holocaustum calendarum cum sacrificiis suis, et holocaustum sempiternum cum libationibus solitis : eisdem cæremoniis offeretis in odorem suavissimum incensum Domino.
04O||29||7||46100	Decima quoque dies mensis hujus septimi erit vobis sancta atque venerabilis, et affligetis animas vestras : omne opus servile non facietis in ea.
04O||29||8||46110	Offeretisque holocaustum Domino in odorem suavissimum, vitulum de armento unum, arietem unum, agnos anniculos immaculatos septem :
04O||29||9||46120	et in sacrificiis eorum similæ oleo conspersæ tres decimas per singulos vitulos, duas decimas per arietem,
04O||29||10||46130	decimam decimæ per agnos singulos, qui sunt simul agni septem :
04O||29||11||46140	et hircum pro peccato, absque his quæ offerri pro delicto solent in expiationem, et holocaustum sempiternum, cum sacrificio et libaminibus eorum.
04O||29||12||46150	Quintadecima vero die mensis septimi, quæ vobis sancta erit atque venerabilis, omne opus servile non facietis in ea, sed celebrabitis solemnitatem Domino septem diebus.
04O||29||13||46160	Offeretisque holocaustum in odorem suavissimum Domino, vitulos de armento tredecim, arietes duos, agnos anniculos immaculatos quatuordecim :
04O||29||14||46170	et in libamentis eorum, similæ oleo conspersæ tres decimas per vitulos singulos, qui sunt simul vituli tredecim, et duas decimas arieti uno, id est, simul arietibus duobus,
04O||29||15||46180	et decimam decimæ agnis singulis, qui sunt simul agni quatuordecim :
04O||29||16||46190	et hircum pro peccato, absque holocausto sempiterno, et sacrificio, et libamine ejus.
04O||29||17||46200	In die altero offeretis vitulos de armento duodecim, arietes duos, agnos anniculos immaculatos quatuordecim :
04O||29||18||46210	sacrificiaque et libamina singulorum, per vitulos, et arietes, et agnos rite celebrabitis :
04O||29||19||46220	et hircum pro peccato, absque holocausto sempiterno, sacrificioque et libamine ejus.
04O||29||20||46230	Die tertio offeretis vitulos undecim, arietes duos, agnos anniculos immaculatos quatuordecim :
04O||29||21||46240	sacrificiaque et libamina singulorum, per vitulos, et arietes, et agnos rite celebrabitis :
04O||29||22||46250	et hircum pro peccato, absque holocausto sempiterno, sacrificioque et libamine ejus.
04O||29||23||46260	Die quarto offeretis vitulos decem, arietes duos, agnos anniculos immaculatos quatuordecim :
04O||29||24||46270	sacrificiaque et libamina singulorum, per vitulos, et arietes, et agnos rite celebrabitis :
04O||29||25||46280	et hircum pro peccato, absque holocausto sempiterno, sacrificioque ejus et libamine.
04O||29||26||46290	Die quinto offeretis vitulos novem, arietes duos, agnos anniculos immaculatos quatuordecim :
04O||29||27||46300	sacrificiaque et libamina singulorum, per vitulos, et arietes, et agnos rite celebrabitis :
04O||29||28||46310	et hircum pro peccato, absque holocausto sempiterno, sacrificioque ejus et libamine.
04O||29||29||46320	Die sexto offeretis vitulos octo, arietes duos, agnos anniculos immaculatos quatuordecim :
04O||29||30||46330	sacrificiaque et libamina singulorum, per vitulos, et arietes, et agnos rite celebrabitis :
04O||29||31||46340	et hircum pro peccato, absque holocausto sempiterno, sacrificioque ejus et libamine.
04O||29||32||46350	Die septimo offeretis vitulos septem, et arietes duos, agnos anniculos immaculatos quatuordecim :
04O||29||33||46360	sacrificiaque et libamina singulorum, per vitulos, et arietes, et agnos rite celebrabitis :
04O||29||34||46370	et hircum pro peccato, absque holocausto sempiterno, sacrificioque ejus et libamine.
04O||29||35||46380	Die octavo, qui est celeberrimus, omne opus servile non facietis,
04O||29||36||46390	offerentes holocaustum in odorem suavissimum Domino, vitulum unum, arietem unum, agnos anniculos immaculatos septem :
04O||29||37||46400	sacrificiaque et libamina singulorum, per vitulos, et arietes, et agnos rite celebrabitis :
04O||29||38||46410	et hircum pro peccato, absque holocausto sempiterno, sacrificioque ejus et libamine.
04O||29||39||46420	Hæc offeretis Domino in solemnitatibus vestris : præter vota et oblationes spontaneas in holocausto, in sacrificio, in libamine, et in hostiis pacificis.
04O||30||1||46430	Narravitque Moyses filiis Israël omnia quæ ei Dominus imperarat.
04O||30||2||46440	Et locutus est ad principes tribuum filiorum Israël : Iste est sermo quem præcepit Dominus :
04O||30||3||46450	Si quis virorum votum Domino voverit, aut se constrinxerit juramento : non faciet irritum verbum suum, sed omne quod promisit, implebit.
04O||30||4||46460	Mulier si quippiam voverit, et se constrinxerit juramento, quæ est in domo patris sui, et in ætate adhuc puellari : si cognoverit pater votum quod pollicita est, et juramentum quo obligavit animam suam, et tacuerit, voti rea erit :
04O||30||5||46470	quidquid pollicita est, et juravit, opere complebit.
04O||30||6||46480	Sin autem statim ut audierit, contradixerit pater : et vota et juramenta ejus irrita erunt, nec obnoxia tenebitur sponsioni, eo quod contradixerit pater.
04O||30||7||46490	Si maritum habuerit, et voverit aliquid, et semel de ore ejus verbum egrediens animam ejus obligaverit juramento :
04O||30||8||46500	quo die audierit vir, et non contradixerit, voti rea erit, reddetque quodcumque promiserat.
04O||30||9||46510	Sin autem audiens statim contradixerit, et irritas fecerit pollicitationes ejus, verbaque quibus obstrinxerat animam suam, propitius erit ei Dominus.
04O||30||10||46520	Vidua et repudiata quidquid voverint, reddent.
04O||30||11||46530	Uxor in domo viri cum se voto constrinxerit et juramento,
04O||30||12||46540	si audierit vir, et tacuerit, nec contradixerit sponsioni, reddet quodcumque promiserat.
04O||30||13||46550	Sin autem extemplo contradixerit, non tenebitur promissionis rea : quia maritus contradixit, et Dominus ei propitius erit.
04O||30||14||46560	Si voverit, et juramento se constrinxerit, ut per jejunium, vel ceterarum rerum abstinentiam affligat animam suam, in arbitrio viri erit ut faciat, sive non faciat.
04O||30||15||46570	Quod si audiens vir tacuerit, et in alteram diem distulerit sententiam, quidquid voverat atque promiserat, reddet : quia statim ut audivit, tacuit.
04O||30||16||46580	Sin autem contradixerit postquam rescivit, portabit ipse iniquitatem ejus.
04O||30||17||46590	Istæ sunt leges, quas constituit Dominus Moysi inter virum et uxorem, inter patrem et filiam, quæ in puellari adhuc ætate est, vel quæ manet in parentis domo.
04O||31||1||46600	Locutusque est Dominus ad Moysen, dicens :
04O||31||2||46610	Ulciscere prius filios Israël de Madianitis, et sic colligeris ad populum tuum.
04O||31||3||46620	Statimque Moyses : Armate, inquit, ex vobis viros ad pugnam, qui possint ultionem Domini expetere de Madianitis.
04O||31||4||46630	Mille viri de singulis tribubus eligantur ex Israël qui mittantur ad bellum.
04O||31||5||46640	Dederuntque millenos de singulis tribubus, id est, duodecim millia expeditorum ad pugnam :
04O||31||6||46650	quos misit Moyses cum Phinees filio Eleazari sacerdotis, vasa quoque sancta, et tubas ad clangendum tradidit ei.
04O||31||7||46660	Cumque pugnassent contra Madianitas atque vicissent, omnes mares occiderunt,
04O||31||8||46670	et reges eorum, Evi, et Recem, et Sur, et Hur, et Rebe, quinque principes gentis : Balaam quoque filium Beor interfecerunt gladio.
04O||31||9||46680	Ceperuntque mulieres eorum, et parvulos, omniaque pecora, et cunctam supellectilem : quidquid habere potuerant depopulati sunt :
04O||31||10||46690	tam urbes quam viculos et castella flamma consumpsit.
04O||31||11||46700	Et tulerunt prædam, et universa quæ ceperant tam ex hominibus quam ex jumentis,
04O||31||12||46710	et adduxerunt ad Moysen, et Eleazarum sacerdotem, et ad omnem multitudinem filiorum Israël : reliqua autem utensilia portaverunt ad castra in campestribus Moab juxta Jordanem contra Jericho.
04O||31||13||46720	Egressi sunt autem Moyses et Eleazar sacerdos, et omnes principes synagogæ, in occursum eorum extra castra.
04O||31||14||46730	Iratusque Moyses principibus exercitus, tribunis, et centurionibus qui venerant de bello,
04O||31||15||46740	ait : Cur feminas reservastis ?
04O||31||16||46750	nonne istæ sunt, quæ deceperunt filios Israël ad suggestionem Balaam, et prævaricari vos fecerunt in Domino super peccato Phogor, unde et percussus est populus ?
04O||31||17||46760	ergo cunctos interficite quidquid est generis masculinis, etiam in parvulis : et mulieres, quæ noverunt viros in coitu, jugulate :
04O||31||18||46770	puellas autem et omnes feminas virgines reservate vobis :
04O||31||19||46780	et manete extra castra septem diebus. Qui occiderit hominem, vel occisum tetigerit, lustrabitur die tertio et septimo.
04O||31||20||46790	Et de omni præda, sive vestimentum fuerit, sive vas, et aliquid in utensilia præparatum, de caprarum pellibus, et pilis, et ligno, expiabitur.
04O||31||21||46800	Eleazar quoque sacerdos ad viros exercitus, qui pugnaverunt, sic locutus est : Hoc est præceptum legis, quod mandavit Dominus Moysi :
04O||31||22||46810	aurum, et argentum, et æs, et ferrum, et plumbum, et stannum,
04O||31||23||46820	et omne, quod potest transire per flammas, igne purgabitur : quidquid autem ignem non potest sustinere, aqua expiationis sanctificabitur :
04O||31||24||46830	et lavabitis vestimenta vestra die septimo, et purificati postea castra intrabitis.
04O||31||25||46840	Dixit quoque Dominus ad Moysen :
04O||31||26||46850	Tollite summam eorum quæ capta sunt, ab homine usque ad pecus, tu et Eleazar sacerdos et principes vulgi :
04O||31||27||46860	dividesque ex æquo prædam inter eos qui pugnaverunt egressique sunt ad bellum, et inter omnem reliquam multitudinem.
04O||31||28||46870	Et separabis partem Domino ab his qui pugnaverunt et fuerunt in bello, unam animam de quingentis, tam ex hominibus quam ex bobus et asinis et ovibus,
04O||31||29||46880	et dabis eam Eleazaro sacerdoti, quia primitiæ Domini sunt.
04O||31||30||46890	Ex media quoque parte filiorum Israël accipies quinquagesimum caput hominum, et boum, et asinorum, et ovium, cunctorum animantium, et dabis ea Levitis, qui excubant in custodiis tabernaculi Domini.
04O||31||31||46900	Feceruntque Moyses et Eleazar sicut præceperat Dominus.
04O||31||32||46910	Fuit autem præda, quam exercitus ceperat, ovium sexcenta septuaginta quinque millia,
04O||31||33||46920	boum septuaginta duo millia,
04O||31||34||46930	asinorum sexaginta millia et mille :
04O||31||35||46940	animæ hominum sexus feminei, quæ non cognoverant viros, triginta duo millia.
04O||31||36||46950	Dataque est media pars his qui in prælio fuerant, ovium trecenta triginta septem millia quingentæ :
04O||31||37||46960	e quibus in partem Domini supputatæ sunt oves sexcentæ septuaginta quinque :
04O||31||38||46970	et de bobus triginta sex millibus, boves septuaginta et duo :
04O||31||39||46980	de asinis triginta millibus quingentis, asini sexaginta unus :
04O||31||40||46990	de animabus hominum sedecim millibus, cesserunt in partem Domini triginta duæ animæ.
04O||31||41||47000	Tradiditque Moyses numerum primitiarum Domini Eleazaro sacerdoti, sicut fuerat ei imperatum,
04O||31||42||47010	ex media parte filiorum Israël, quam separaverat his qui in prælio fuerant.
04O||31||43||47020	De media vero parte, quæ contigerat reliquæ multitudini, id est, de ovibus trecentis triginta septem millibus quingentis,
04O||31||44||47030	et de bobus triginta sex millibus,
04O||31||45||47040	et de asinis triginta millibus quingentis,
04O||31||46||47050	et de hominibus sedecim millibus,
04O||31||47||47060	tulit Moyses quinquagesimum caput, et dedit Levitis, qui excubabant in tabernaculo Domini, sicut præceperat Dominus.
04O||31||48||47070	Cumque accessissent principes exercitus ad Moysen, et tribuni, centurionesque, dixerunt :
04O||31||49||47080	Nos servi tui recensuimus numerum pugnatorum, quos habuimus sub manu nostra : et ne unus quidem defuit.
04O||31||50||47090	Ob hanc causam offerimus in donariis Domini singuli quod in præda auri potuimus invenire, periscelides et armillas, annulos et dextralia, ac murænulas, ut depreceris pro nobis Dominum.
04O||31||51||47100	Susceperuntque Moyses et Eleazar sacerdos omne aurum in diversis speciebus,
04O||31||52||47110	pondo sedecim millia septingentos quinquaginta siclos, a tribunis et centurionibus.
04O||31||53||47120	Unusquisque enim quod in præda rapuerat, suum erat.
04O||31||54||47130	Et susceptum intulerunt in tabernaculum testimonii, in monimentum filiorum Israël coram Domino.
04O||32||1||47140	Filii autem Ruben et Gad habebant pecora multa, et erat illis in jumentis infinita substantia. Cumque vidissent Jazer et Galaad aptas animalibus alendis terras,
04O||32||2||47150	venerunt ad Moysen, et ad Elezarum sacerdotem, et principes multitudinis, atque dixerunt :
04O||32||3||47160	Ataroth, et Dibon, et Jazer, et Nemra, Hesebon, et Eleale, et Saban, et Nebo, et Beon,
04O||32||4||47170	terra, quam percussit Dominus in conspectu filiorum Israël, regio uberrima est ad pastum animalium : et nos servi tui habemus jumenta plurima,
04O||32||5||47180	precamurque si invenimus gratiam coram te, ut des nobis famulis tuis eam in possessionem, nec facias nos transire Jordanem.
04O||32||6||47190	Quibus respondit Moyses : Numquid fratres vestri ibunt ad pugnam, et vos hic sedebitis ?
04O||32||7||47200	cur subvertitis mentes filiorum Israël, ne transire audeant in locum, quem eis daturus est Dominus ?
04O||32||8||47210	Nonne ita egerunt patres vestri, quando misi de Cadesbarne ad explorandam terram ?
04O||32||9||47220	cumque venissent usque ad Vallem botri, lustrata omni regione, subverterunt cor filiorum Israël, ut non intrarent fines, quos eis Dominus dedit.
04O||32||10||47230	Qui iratus juravit, dicens :
04O||32||11||47240	Si videbunt homines isti, qui ascenderunt ex Ægypto a viginti annis et supra, terram, quam sub juramento pollicitus sum Abraham, Isaac, et Jacob : et noluerunt sequi me,
04O||32||12||47250	præter Caleb filium Jephone Cenezæum, et Josue filium Nun : isti impleverunt voluntatem meam.
04O||32||13||47260	Iratusque Dominus adversum Israël, circumduxit eum per desertum quadraginta annis, donec consumeretur universa generatio, quæ fecerat malum in conspectu ejus.
04O||32||14||47270	Et ecce, inquit, vos surrexistis pro patribus vestris, incrementa et alumni hominum peccatorum, ut augeretis furorem Domini contra Israël.
04O||32||15||47280	Quod si nolueritis sequi eum, in solitudine populum derelinquet, et vos causa eritis necis omnium.
04O||32||16||47290	At illi prope accedentes, dixerunt : Caulas ovium fabricabimus, et stabula jumentorum, parvulis quoque nostris urbes munitas :
04O||32||17||47300	nos autem ipsi armati et accincti pergemus ad prælium ante filios Israël, donec introducamus eos ad loca sua. Parvuli nostri, et quidquid habere possumus, erunt in urbibus muratis, propter habitatorum insidias.
04O||32||18||47310	Non revertemur in domos nostras, usque dum possideant filii Israël hæreditatem suam :
04O||32||19||47320	nec quidquam quæremus trans Jordanem, quia jam habemus nostram possessionem in orientali ejus plaga.
04O||32||20||47330	Quibus Moyses ait : Si facitis quod promittitis, expediti pergite coram Domino ad pugnam :
04O||32||21||47340	et omnis vir bellator armatus Jordanem transeat, donec subvertat Dominus inimicos suos,
04O||32||22||47350	et subjiciatur ei omnis terra : tunc eritis inculpabiles apud Dominum et apud Israël, et obtinebitis regiones, quas vultis, coram Domino.
04O||32||23||47360	Sin autem quod dicitis, non feceritis, nulli dubium est quin peccetis in Deum : et scitote quoniam peccatum vestrum apprehendet vos.
04O||32||24||47370	Ædificate ergo urbes parvulis vestris, et caulas, et stabula ovibus ac jumentis : et quod polliciti estis, implete.
04O||32||25||47380	Dixeruntque filii Gad et Ruben ad Moysen : Servi tui sumus : faciemus quod jubet dominus noster.
04O||32||26||47390	Parvulos nostros, et mulieres, et pecora, ac jumenta relinquemus in urbibus Galaad :
04O||32||27||47400	nos autem famuli tui omnes expediti pergemus ad bellum, sicut tu, domine, loqueris.
04O||32||28||47410	Præcepit ergo Moyses Eleazaro sacerdoti, et Josue filio Nun, et principibus familiarum per tribus Israël, et dixit ad eos :
04O||32||29||47420	Si transierint filii Gad et filii Ruben vobiscum Jordanem omnes armati ad bellum coram Domino, et vobis fuerit terra subjecta, date eis Galaad in possessionem.
04O||32||30||47430	Sin autem noluerint transire armati vobiscum in terram Chanaan, inter vos habitandi accipiant loca.
04O||32||31||47440	Responderuntque filii Gad et filii Ruben : Sicut locutus est Dominus servis suis, ita faciemus :
04O||32||32||47450	ipsi armati pergemus coram Domino in terram Chanaan, et possessionem jam suscepisse nos confitemur trans Jordanem.
04O||32||33||47460	Dedit itaque Moyses filiis Gad et Ruben, et dimidiæ tribui Manasse filii Joseph, regnum Sehon regis Amorrhæi, et regnum Og regis Basan, et terram eorum cum urbibus suis per circuitum.
04O||32||34||47470	Igitur exstruxerunt filii Gad, Dibon, et Ataroth, et Aroër,
04O||32||35||47480	et Etroth, et Sophan, et Jazer, et Jegbaa,
04O||32||36||47490	et Bethnemra, et Betharan, urbes munitas, et caulas pecoribus suis.
04O||32||37||47500	Filii vero Ruben ædificaverunt Hesebon, et Eleale, et Cariathaim,
04O||32||38||47510	et Nabo, et Baalmeon versis nominibus, Sabama quoque : imponentes vocabula urbibus, quas exstruxerunt.
04O||32||39||47520	Porro filii Machir filii Manasse, perrexerunt in Galaad, et vastaverunt eam interfecto Amorrhæo habitatore ejus.
04O||32||40||47530	Dedit ergo Moyses terram Galaad Machir filio Manasse, qui habitavit in ea.
04O||32||41||47540	Jair autem filius Manasse abiit, et occupavit vicos ejus, quos appellavit Havoth Jair, id est, Villas Jair.
04O||32||42||47550	Nobe quoque perrexit, et apprehendit Chanath cum viculis suis : vocavitque eam ex nomine suo Nobe.
04O||33||1||47560	Hæ sunt mansiones filiorum Israël, qui egressi sunt de Ægypto per turmas suas in manu Moysi et Aaron,
04O||33||2||47570	quas descripsit Moyses juxta castrorum loca, quæ Domini jussione mutabant.
04O||33||3||47580	Profecti igitur de Ramesse mense primo, quintadecima die mensis primi, altera die Phase, filii Israël in manu excelsa, videntibus cunctis Ægyptiis,
04O||33||4||47590	et sepelientibus primogenitos, quos percusserat Dominus (nam et in diis eorum exercuerat ultionem),
04O||33||5||47600	castrametati sunt in Soccoth.
04O||33||6||47610	Et de Soccoth venerunt in Etham, quæ est in extremis finibus solitudinis.
04O||33||7||47620	Inde egressi venerunt contra Phihahiroth, quæ respicit Beelsephon, et castrametati sunt ante Magdalum.
04O||33||8||47630	Profectique de Phihahiroth, transierunt per medium mare in solitudinem : et ambulantes tribus diebus per desertum Etham, castrametati sunt in Mara.
04O||33||9||47640	Profectique de Mara, venerunt in Elim, ubi erant duodecim fontes aquarum, et palmæ septuaginta : ibique castrametati sunt.
04O||33||10||47650	Sed et inde egressi, fixerunt tentoria super mare Rubrum. Profectique de mari Rubro,
04O||33||11||47660	castrametati sunt in deserto Sin.
04O||33||12||47670	Unde egressi, venerunt in Daphca.
04O||33||13||47680	Profectique de Daphca, castrametati sunt in Alus.
04O||33||14||47690	Egressique de Alus, in Raphidim fixere tentoria, ubi populo defuit aqua ad bibendum.
04O||33||15||47700	Profectique de Raphidim, castrametati sunt in deserto Sinai.
04O||33||16||47710	Sed et de solitudine Sinai egressi, venerunt ad sepulchra concupiscentiæ.
04O||33||17||47720	Profectique de sepulchris concupiscentiæ, castrametati sunt in Haseroth.
04O||33||18||47730	Et de Haseroth venerunt in Rethma.
04O||33||19||47740	Profectique de Rethma, castrametati sunt in Remmomphares.
04O||33||20||47750	Unde egressi venerunt in Lebna.
04O||33||21||47760	De Lebna castrametati sunt in Ressa.
04O||33||22||47770	Egressique de Ressa, venerunt in Ceelatha.
04O||33||23||47780	Unde profecti, castrametati sunt in monte Sepher.
04O||33||24||47790	Egressi de monte Sepher, venerunt in Arada.
04O||33||25||47800	Inde proficiscentes, castrametati sunt in Maceloth.
04O||33||26||47810	Profectique de Maceloth, venerunt in Thahath.
04O||33||27||47820	De Thahath, castrametati sunt in Thare.
04O||33||28||47830	Unde egressi, fixere tentoria in Methca.
04O||33||29||47840	Et de Methca, castrametati sunt in Hesmona.
04O||33||30||47850	Profectique de Hesmona, venerunt in Moseroth.
04O||33||31||47860	Et de Moseroth, castrametati sunt in Benejaacan.
04O||33||32||47870	Profectique de Benejaacan, venerunt in montem Gadgad.
04O||33||33||47880	Unde profecti, castrametati sunt in Jetebatha.
04O||33||34||47890	Et de Jetebatha venerunt in Hebrona.
04O||33||35||47900	Egressique de Hebrona, castrametati sunt in Asiongaber.
04O||33||36||47910	Inde profecti, venerunt in desertum Sin, hæc est Cades.
04O||33||37||47920	Egressique de Cades, castrametati sunt in monte Hor, in extremis finibus terræ Edom.
04O||33||38||47930	Ascenditque Aaron sacerdos in montem Hor jubente Domino : et ibi mortuus est anno quadragesimo egressionis filiorum Israël ex Ægypto, mense quinto, prima die mensis,
04O||33||39||47940	cum esset annorum centum viginti trium.
04O||33||40||47950	Audivitque Chananæus rex Arad, qui habitabat ad meridiem, in terram Chanaan venisse filios Israël.
04O||33||41||47960	Et profecti de monte Hor, castrametati sunt in Salmona.
04O||33||42||47970	Unde egressi, venerunt in Phunon.
04O||33||43||47980	Profectique de Phunon, castrametati sunt in Oboth.
04O||33||44||47990	Et de Oboth venerunt in Ijeabarim, quæ est in finibus Moabitarum.
04O||33||45||48000	Profectique de Ijeabarim, fixere tentoria in Dibongad.
04O||33||46||48010	Unde egressi, castrametati sunt in Helmondeblathaim.
04O||33||47||48020	Egressique de Helmondeblathaim, venerunt ad montes Abarim contra Nabo.
04O||33||48||48030	Profectique de montibus Abarim, transierunt ad campestria Moab, supra Jordanem, contra Jericho.
04O||33||49||48040	Ibique castrametati sunt de Bethsimoth usque ad Abelsatim in planioribus locis Moabitarum.
04O||33||50||48050	Ubi locutus est Dominus ad Moysen :
04O||33||51||48060	Præcipe filiis Israël, et dic ad eos : Quando transieritis Jordanem, intrantes terram Chanaan,
04O||33||52||48070	disperdite cunctos habitatores terræ illius : confringite titulos, et statuas comminuite, atque omnia excelsa vastate,
04O||33||53||48080	mundantes terram, et habitantes in ea. Ego enim dedi vobis illam in possessionem,
04O||33||54||48090	quam dividetis vobis sorte. Pluribus dabitis latiorem, et paucis angustiorem. Singulis ut sors ceciderit, ita tribuetur hæreditas. Per tribus et familias possessio dividetur.
04O||33||55||48100	Sin autem nolueritis interficere habitatores terræ : qui remanserint, erunt vobis quasi clavi in oculis, et lanceæ in lateribus, et adversabuntur vobis in terra habitationis vestræ :
04O||33||56||48110	et quidquid illis cogitaveram facere, vobis faciam.
04O||34||1||48120	Locutusque est Dominus ad Moysen, dicens :
04O||34||2||48130	Præcipe filiis Israël, et dices ad eos : Cum ingressi fueritis terram Chanaan, et in possessionem vobis sorte ceciderit, his finibus terminabitur.
04O||34||3||48140	Pars meridiana incipiet a solitudine Sin, quæ est juxta Edom : et habebit terminos contra orientem mare salsissimum.
04O||34||4||48150	Qui circuibunt australem plagam per ascensum Scorpionis, ita ut transeant in Senna, et perveniant a meridie usque ad Cadesbarne, unde egredientur confinia ad villam nomine Adar, et tendent usque ad Asemona.
04O||34||5||48160	Ibitque per gyrum terminus ab Asemona usque ad torrentem Ægypti, et maris magni littore finietur.
04O||34||6||48170	Plaga autem occidentalis a mari magno incipiet, et ipso fine claudetur.
04O||34||7||48180	Porro ad septentrionalem plagam a mari magno termini incipient, pervenientes usque ad montem altissimum,
04O||34||8||48190	a quo venient in Emath usque ad terminos Sedada :
04O||34||9||48200	ibuntque confinia usque ad Zephrona, et villam Enan. Hi erunt termini in parte aquilonis.
04O||34||10||48210	Inde metabuntur fines contra orientalem plagam de villa Enan usque Sephama,
04O||34||11||48220	et de Sephama descendent termini in Rebla contra fontem Daphnim : inde pervenient contra orientem ad mare Cenereth,
04O||34||12||48230	et tendent usque ad Jordanem, et ad ultimum salsissimo claudentur mari. Hanc habebitis terram per fines suos in circuitu.
04O||34||13||48240	Præcepitque Moyses filiis Israël, dicens : Hæc erit terra, quam possidebitis sorte, et quam jussit Dominus dari novem tribubus, et dimidiæ tribui.
04O||34||14||48250	Tribus enim filiorum Ruben per familias suas, et tribus filiorum Gad juxta cognationum numerum, media quoque tribus Manasse,
04O||34||15||48260	id est, duæ semis tribus, acceperunt partem suam trans Jordanem contra Jericho ad orientalem plagam.
04O||34||16||48270	Et ait Dominus ad Moysen :
04O||34||17||48280	Hæc sunt nomina virorum qui terram vobis divident, Eleazar sacerdos, et Josue filius Nun,
04O||34||18||48290	et singuli principes de tribubus singulis,
04O||34||19||48300	quorum ista sunt vocabula. De tribu Juda, Caleb filius Jephone.
04O||34||20||48310	De tribu Simeon, Samuel filius Ammiud.
04O||34||21||48320	De tribu Benjamin, Elidad filius Chaselon.
04O||34||22||48330	De tribu filiorum Dan, Bocci filius Jogli.
04O||34||23||48340	Filiorum Joseph de tribu Manasse, Hanniel filius Ephod.
04O||34||24||48350	De tribu Ephraim, Camuel filius Sephthan.
04O||34||25||48360	De tribu Zabulon, Elisaphan filius Pharnach.
04O||34||26||48370	De tribu Issachar, dux Phaltiel filius Ozan.
04O||34||27||48380	De tribu Aser, Ahiud filius Salomi.
04O||34||28||48390	De tribu Nephthali, Phedaël filius Ammiud.
04O||34||29||48400	Hi sunt, quibus præcepit Dominus ut dividerent filiis Israël terram Chanaan.
04O||35||1||48410	Hæc quoque locutus est Dominus ad Moysen in campes tribus Moab supra Jordanem, contra Jericho :
04O||35||2||48420	Præcipe filiis Israël ut dent Levitis de possessionibus suis
04O||35||3||48430	urbes ad habitandum, et suburbana earum per circuitum : ut ipsi in oppidis maneant, et suburbana sint pecoribus ac jumentis :
04O||35||4||48440	quæ a muris civitatum forinsecus, per circuitum, mille passuum spatio tendentur.
04O||35||5||48450	Contra orientem duo millia erunt cubiti, et contra meridiem similiter erunt duo millia : ad mare quoque, quod respicit ad occidentem, eadem mensura erit, et septentrionalis plaga æquali termino finietur, eruntque urbes in medio, et foris suburbana.
04O||35||6||48460	De ipsis autem oppidis, quæ Levitis dabitis, sex erunt in fugitivorum auxilia separata, ut fugiat ad ea qui fuderit sanguinem : et exceptis his, alia quadraginta duo oppida,
04O||35||7||48470	id est, simul quadraginta octo cum suburbanis suis.
04O||35||8||48480	Ipsæque urbes, quæ dabuntur de possessionibus filiorum Israël, ab his qui plus habent, plures auferentur : et qui minus, pauciores : singuli juxta mensuram hæreditatis suæ dabunt oppida Levitis.
04O||35||9||48490	Ait Dominus ad Moysen :
04O||35||10||48500	Loquere filiis Israël, et dices ad eos : Quando transgressi fueritis Jordanem in terram Chanaan,
04O||35||11||48510	decernite quæ urbes esse debeant in præsidia fugitivorum, qui nolentes sanguinem fuderint :
04O||35||12||48520	in quibus cum fuerit profugus, cognatus occisi non poterit eum occidere, donec stet in conspectu multitudinis, et causa illius judicetur.
04O||35||13||48530	De ipsis autem urbibus, quæ ad fugitivorum subsidia separantur,
04O||35||14||48540	tres erunt trans Jordanem, et tres in terra Chanaan,
04O||35||15||48550	tam filiis Israël quam advenis atque peregrinis, ut confugiat ad eas qui nolens sanguinem fuderit.
04O||35||16||48560	Si quis ferro percusserit, et mortuus fuerit qui percussus est, reus erit homicidii, et ipse morietur.
04O||35||17||48570	Si lapidem jecerit, et ictus occubuerit, similiter punietur.
04O||35||18||48580	Si ligno percussus interierit, percussoris sanguine vindicabitur.
04O||35||19||48590	Propinquus occisi, homicidam interficiet : statim ut apprehenderit eum, interficiet.
04O||35||20||48600	Si per odium quis hominem impulerit, vel jecerit quippiam in eum per insidias :
04O||35||21||48610	aut cum esset inimicus, manu percusserit, et ille mortuus fuerit : percussor homicidii reus erit : cognatus occisi statim ut invenerit eum, jugulabit.
04O||35||22||48620	Quod si fortuitu, et absque odio
04O||35||23||48630	et inimicitiis quidquam horum fecerit,
04O||35||24||48640	et hoc audiente populo fuerit comprobatum, atque inter percussorem et propinquum sanguinis quæstio ventilata :
04O||35||25||48650	liberabitur innocens de ultoris manu, et reducetur per sententiam in urbem, ad quam confugerat, manebitque ibi, donec sacerdos magnus, qui oleo sancto unctus est, moriatur.
04O||35||26||48660	Si interfector extra fines urbium, quæ exulibus deputatæ sunt,
04O||35||27||48670	fuerit inventus, et percussus ab eo qui ultor est sanguinis : absque noxa erit qui eum occiderit.
04O||35||28||48680	Debuerat enim profugus usque ad mortem pontificis in urbe residere. Postquam autem ille obierit, homicida revertetur in terram suam.
04O||35||29||48690	Hæc sempiterna erunt, et legitima in cunctis habitationibus vestris.
04O||35||30||48700	Homicida sub testibus punietur : ad unius testimonium nullus condemnabitur.
04O||35||31||48710	Non accipietis pretium ab eo qui reus est sanguinis, statim et ipse morietur.
04O||35||32||48720	Exules et profugi ante mortem pontificis nullo modo in urbes suas reverti poterunt,
04O||35||33||48730	ne polluatis terram habitationis vestræ, quæ insontium cruore maculatur : nec aliter expiari potest, nisi per ejus sanguinem, qui alterius sanguinem fuderit.
04O||35||34||48740	Atque ita emundabitur vestra possessio me commorante vobiscum. Ego enim sum Dominus qui habito inter filios Israël.
04O||36||1||48750	Accesserunt autem et principes familiarum Galaad filii Machir filii Manasse, de stirpe filiorum Joseph : locutique sunt Moysi coram principibus Israël, atque dixerunt :
04O||36||2||48760	Tibi domino nostro præcepit Dominus ut terram sorte divideres filiis Israël, et ut filiabus Salphaad fratris nostri dares possessionem debitam patri :
04O||36||3||48770	quas si alterius tribus homines uxores acceperint, sequetur possessio sua, et translata ad aliam tribum, de nostra hæreditate minuetur.
04O||36||4||48780	Atque ita fiet, ut cum jubilæus, id est, quinquagesimus annus remissionis advenerit, confundatur sortium distributio, et aliorum possessio ad alios transeat.
04O||36||5||48790	Respondit Moyses filiis Israël et, Domino præcipiente, ait : Recte tribus filiorum Joseph locuta est.
04O||36||6||48800	Et hæc lex super filiabus Salphaad a Domino promulgata est : nubant quibus volunt, tantum ut suæ tribus hominibus :
04O||36||7||48810	ne commisceatur possessio filiorum Israël de tribu in tribum. Omnes enim viri ducent uxores de tribu et cognatione sua :
04O||36||8||48820	et cunctæ feminæ de eadem tribu maritos accipient : ut hæreditas permaneat in familiis,
04O||36||9||48830	nec sibi misceantur tribus, sed ita maneant
04O||36||10||48840	ut a Domino separatæ sunt. Feceruntque filiæ Salphaad ut fuerat imperatum :
04O||36||11||48850	et nupserunt Maala, et Thersa, et Hegla, et Melcha, et Noa, filiis patrui sui
04O||36||12||48860	de familia Manasse, qui fuit filius Joseph : et possessio, quæ illis fuerat attributa, mansit in tribu et familia patris earum.
04O||36||13||48870	Hæc sunt mandata atque judicia, quæ mandavit Dominus per manum Moysi ad filios Israël, in campestribus Moab supra Jordanem contra Jericho.
05O||1||1||48880	Hæc sunt verba quæ locutus est Moyses ad omnem Israël trans Jordanem in solitudine campestri, contra mare Rubrum, inter Pharan et Tophel et Laban et Haseroth, ubi auri est plurimum :
05O||1||2||48890	undecim diebus de Horeb per viam montis Seir usque ad Cadesbarne.
05O||1||3||48900	Quadragesimo anno, undecimo mense, prima die mensis, locutus est Moyses ad filios Israël omnia quæ præceperat illi Dominus, ut diceret eis,
05O||1||4||48910	postquam percussit Sehon regem Amorrhæorum, qui habitabat in Hesebon, et Og regem Basan, qui mansit in Astaroth, et in Edrai,
05O||1||5||48920	trans Jordanem in terra Moab. Cœpitque Moyses explanare legem, et dicere :
05O||1||6||48930	Dominus Deus noster locutus est ad nos in Horeb, dicens : Sufficit vobis quod in hoc monte mansistis :
05O||1||7||48940	revertimini, et venite ad montem Amorrhæorum, et ad cetera quæ ei proxima sunt campestria atque montana et humiliora loca contra meridiem, et juxta littus maris, terram Chananæorum, et Libani usque ad flumen magnum Euphraten.
05O||1||8||48950	En, inquit, tradidi vobis : ingredimini et possidete eam, super qua juravit Dominus patribus vestris Abraham, Isaac, et Jacob, ut daret illam eis, et semini eorum post eos.
05O||1||9||48960	Dixique vobis illo in tempore :
05O||1||10||48970	Non possum solus sustinere vos : quia Dominus Deus vester multiplicavit vos, et estis hodie sicut stellæ cæli, plurimi.
05O||1||11||48980	(Dominus Deus patrum vestrorum addat ad hunc numerum multa millia, et benedicat vobis sicut locutus est.)
05O||1||12||48990	Non valeo solus negotia vestra sustinere, et pondus ac jurgia.
05O||1||13||49000	Date ex vobis viros sapientes et gnaros, et quorum conversatio sit probata in tribubus vestris, ut ponam eos vobis principes.
05O||1||14||49010	Tunc respondistis mihi : Bona res est, quam vis facere.
05O||1||15||49020	Tulique de tribubus vestris viros sapientes et nobiles, et constitui eos principes, tribunos, et centuriones, et quinquagenarios ac decanos, qui docerent vos singula.
05O||1||16||49030	Præcepique eis, dicens : Audite illos, et quod justum est judicate : sive civis sit ille, sive peregrinus.
05O||1||17||49040	Nulla erit distantia personarum : ita parvum audietis ut magnum, nec accipietis cujusquam personam, quia Dei judicium est. Quod si difficile vobis visum aliquid fuerit, referte ad me, et ego audiam.
05O||1||18||49050	Præcepique omnia quæ facere deberetis.
05O||1||19||49060	Profecti autem de Horeb, transivimus per eremum terribilem et maximam, quam vidistis, per viam montis Amorrhæi, sicut præceperat Dominus Deus noster nobis. Cumque venissemus in Cadesbarne,
05O||1||20||49070	dixi vobis : Venistis ad montem Amorrhæi, quem Dominus Deus noster daturus est nobis :
05O||1||21||49080	vide terram, quam Dominus Deus tuus dat tibi : ascende et posside eam, sicut locutus est Dominus Deus noster patribus tuis : noli timere, nec quidquam paveas.
05O||1||22||49090	Et accessistis ad me omnes, atque dixistis : Mittamus viros qui considerent terram : et renuntient per quod iter debeamus ascendere, et ad quas pergere civitates.
05O||1||23||49100	Cumque mihi sermo placuisset, misi ex vobis duodecim viros, singulos de tribubus suis.
05O||1||24||49110	Qui cum perrexissent, et ascendissent in montana, venerunt usque ad Vallem botri : et considerata terra,
05O||1||25||49120	sumentes de fructibus ejus, ut ostenderent ubertatem, attulerunt ad nos, atque dixerunt : Bona est terra, quam Dominus Deus noster daturus est nobis.
05O||1||26||49130	Et noluistis ascendere, sed increduli ad sermonem Domini Dei nostri,
05O||1||27||49140	murmurastis in tabernaculis vestris, atque dixisitis : Odit nos Dominus, et idcirco eduxit nos de terra Ægypti, ut traderet nos in manu Amorrhæi, atque deleret.
05O||1||28||49150	Quo ascendemus ? nuntii terruerunt cor nostrum, dicentes : Maxima multitudo est, et nobis statura procerior ; urbes magnæ, et ad cælum usque munitæ : filios Enacim vidimus ibi.
05O||1||29||49160	Et dixi vobis : Nolite metuere, nec timeatis eos :
05O||1||30||49170	Dominus Deus, qui ductor est vester, pro vobis ipse pugnabit, sicut fecit in Ægypto cunctis videntibus.
05O||1||31||49180	Et in solitudine (ipse vidisti) portavit te Dominus Deus tuus, ut solet homo gestare parvulum filium suum, in omni via per quam ambulastis, donec veniretis ad locum istum.
05O||1||32||49190	Et nec sic quidem credidistis Domino Deo vestro,
05O||1||33||49200	qui præcessit vos in via, et metatus est locum in quo tentoria figere deberetis, nocte ostendens vobis iter per ignem, et die per columnam nubis.
05O||1||34||49210	Cumque audisset Dominus vocem sermonum vestrorum, iratus juravit, et ait :
05O||1||35||49220	Non videbit quispiam de hominibus generationis hujus pessimæ terram bonam, quam sub juramento pollicitus sum patribus vestris,
05O||1||36||49230	præter Caleb filium Jephone : ipse enim videbit eam, et ipsi dabo terram, quam calcavit, et filiis ejus, quia secutus est Dominum.
05O||1||37||49240	Nec miranda indignatio in populum, cum mihi quoque iratus Dominus propter vos dixerit : Nec tu ingredieris illuc :
05O||1||38||49250	sed Josue filius Nun minister tuus, ipse intrabit pro te. Hunc exhortare et robora, et ipse sorte terram dividet Israëli.
05O||1||39||49260	Parvuli vestri, de quibus dixistis quod captivi ducerentur, et filii qui hodie boni ac mali ignorant distantiam, ipsi ingredientur : et ipsis dabo terram, et possidebunt eam.
05O||1||40||49270	Vos autem revertimini, et abite in solitudinem per viam maris Rubri.
05O||1||41||49280	Et respondistis mihi : Peccavimus Domino : ascendemus et pugnabimus, sicut præcepit Dominus Deus noster. Cumque instructi armis pergeretis in montem,
05O||1||42||49290	ait mihi Dominus : Dic ad eos : Nolite ascendere, neque pugnetis : non enim sum vobiscum : ne cadatis coram inimicis vestris.
05O||1||43||49300	Locutus sum, et non audistis : sed adversantes imperio Domini, et tumentes superbia, ascendistis in montem.
05O||1||44||49310	Itaque egressus Amorrhæus, qui habitabat in montibus, et obviam veniens, persecutus est vos, sicut solent apes persequi : et cecidit de Seir usque Horma.
05O||1||45||49320	Cumque reversi ploraretis coram Domino, non audivit vos, nec voci vestræ voluit acquiescere.
05O||1||46||49330	Sedistis ergo in Cadesbarne multo tempore.
05O||2||1||49340	Profectique inde, venimus in solitudinem, quæ ducit ad mare Rubrum, sicut mihi dixerat Dominus : et circuivimus montem Seir longo tempore.
05O||2||2||49350	Dixitque Dominus ad me :
05O||2||3||49360	Sufficit vobis circuire montem istum : ite contra aquilonem :
05O||2||4||49370	et populo præcipe, dicens : Transibitis per terminos fratrum vestrorum filiorum Esau, qui habitant in Seir, et timebunt vos.
05O||2||5||49380	Videte ergo diligenter ne moveamini contra eos. Neque enim dabo vobis de terra eorum quantum potest unius pedis calcare vestigium, quia in possessionem Esau dedi montem Seir.
05O||2||6||49390	Cibos emetis ab eis pecunia, et comedetis : aquam emptam haurietis, et bibetis.
05O||2||7||49400	Dominus Deus tuus benedixit tibi in omni opere manuum tuarum : novit iter tuum, quomodo transieris solitudinem hanc magnam, per quadraginta annos habitans tecum Dominus Deus tuus, et nihil tibi defuit.
05O||2||8||49410	Cumque transissemus fratres nostros filios Esau, qui habitabant in Seir, per viam campestrem de Elath, et de Asiongaber, venimus ad iter quod ducit in desertum Moab.
05O||2||9||49420	Dixitque Dominus ad me : Non pugnes contra Moabitas, nec ineas adversus eos prælium : non enim dabo tibi quidquam de terra eorum, quia filiis Loth tradidi Ar in possessionem.
05O||2||10||49430	Emim primi fuerunt habitatores ejus, populus magnus, et validus, et tam excelsus ut de Enacim stirpe,
05O||2||11||49440	quasi gigantes crederentur, et essent similes filiorum Enacim. Denique Moabitæ appellant eos Emim.
05O||2||12||49450	In Seir autem prius habitaverunt Horrhæi : quibus expulsis atque deletis, habitaverunt filii Esau, sicut fecit Israël in terra possessionis suæ, quam dedit illi Dominus.
05O||2||13||49460	Surgentes ergo ut transiremus torrentem Zared, venimus ad eum.
05O||2||14||49470	Tempus autem, quo ambulavimus de Cadesbarne usque ad transitum torrentis Zared, triginta et octo annorum fuit : donec consumeretur omnis generatio hominum bellatorum de castris, sicut juraverat Dominus :
05O||2||15||49480	cujus manus fuit adversum eos, ut interirent de castrorum medio.
05O||2||16||49490	Postquam autem universi ceciderunt pugnatores,
05O||2||17||49500	locutus est Dominus ad me, dicens :
05O||2||18||49510	Tu transibis hodie terminos Moab, urbem nomine Ar :
05O||2||19||49520	et accedens in vicina filiorum Ammon, cave ne pugnes contra eos, nec movearis ad prælium : non enim dabo tibi de terra filiorum Ammon, quia filiis Loth dedi eam in possessionem.
05O||2||20||49530	Terra gigantum reputata est : et in ipsa olim habitaverunt gigantes, quos Ammonitæ vocant Zomzommim,
05O||2||21||49540	populus magnus, et multus, et proceræ longitudinis, sicut Enacim, quos delevit Dominus a facie eorum : et fecit illos habitare pro eis,
05O||2||22||49550	sicut fecerat filiis Esau, qui habitant in Seir, delens Horrhæos, et terram eorum illis tradens, quam possident usque in præsens.
05O||2||23||49560	Hevæos quoque, qui habitabant in Haserim usque Gazan, Cappadoces expulerunt : qui egressi de Cappadocia deleverunt eos, et habitaverunt pro illis.
05O||2||24||49570	Surgite, et transite torrentem Arnon : ecce tradidi in manu tua Sehon regem Hesebon Amorrhæum, et terram ejus incipe possidere, et committe adversus eum prælium.
05O||2||25||49580	Hodie incipiam mittere terrorem atque formidinem tuam in populos, qui habitant sub omni cælo : ut audito nomine tuo paveant, et in morem parturientium contremiscant, et dolore teneantur.
05O||2||26||49590	Misi ergo nuntios de solitudine Cademoth ad Sehon regem Hesebon verbis pacificis, dicens :
05O||2||27||49600	Transibimus per terram tuam : publica gradiemur via ; non declinabimus neque ad dexteram, neque ad sinistram.
05O||2||28||49610	Alimenta pretio vende nobis, ut vescamur : aquam pecunia tribue, et sic bibemus. Tantum est ut nobis concedas transitum,
05O||2||29||49620	sicut fecerunt filii Esau, qui habitant in Seir, et Moabitæ, qui morantur in Ar : donec veniamus ad Jordanem, et transeamus ad terram, quam Dominus Deus noster daturus est nobis.
05O||2||30||49630	Noluitque Sehon rex Hesebon dare nobis transitum : quia induraverat Dominus Deus tuus spiritum ejus, et obfirmaverat cor illius, ut traderetur in manus tuas, sicut nunc vides.
05O||2||31||49640	Dixitque Dominus ad me : Ecce cœpi tibi tradere Sehon, et terram ejus : incipe possidere eam.
05O||2||32||49650	Egressusque est Sehon obviam nobis cum omni populo suo ad prælium in Jasa.
05O||2||33||49660	Et tradidit eum Dominus Deus noster nobis : percussimusque eum cum filiis suis et omni populo suo.
05O||2||34||49670	Cunctasque urbes in tempore illo cepimus, interfectis habitatoribus earum, viris ac mulieribus et parvulis : non reliquimus in eis quidquam,
05O||2||35||49680	absque jumentis, quæ in partem venere prædantium : et spoliis urbium, quas cepimus
05O||2||36||49690	ab Aroër, quæ est super ripam torrentis Arnon, oppido quod in valle situm est, usque Galaad. Non fuit vicus et civitas, quæ nostras effugeret manus : omnes tradidit Dominus Deus noster nobis,
05O||2||37||49700	absque terra filiorum Ammon, ad quam non accessimus : et cunctis quæ adjacent torrenti Jeboc, et urbibus montanis, universisque locis, a quibus nos prohibuit Dominus Deus noster.
05O||3||1||49710	Itaque conversi ascendimus per iter Basan : egressusque est Og rex Basan in occursum nobis cum populo suo ad bellandum in Edrai.
05O||3||2||49720	Dixitque Dominus ad me : Ne timeas eum : quia in manu tua traditus est cum omni populo ac terra sua : faciesque ei sicut fecisti Sehon regi Amorrhæorum, qui habitavit in Hesebon.
05O||3||3||49730	Tradidit ergo Dominus Deus noster in manibus nostris etiam Og regem Basan, et universum populum ejus : percussimusque eos usque ad internecionem,
05O||3||4||49740	vastantes cunctas civitates illius uno tempore. Non fuit oppidum, quod nos effugeret : sexaginta urbes, omnem regionem Argob regni Og in Basan.
05O||3||5||49750	Cunctæ urbes erant munitæ muris altissimis, portisque et vectibus, absque oppidis innumeris, quæ non habebant muros.
05O||3||6||49760	Et delevimus eos, sicut feceramus Sehon regi Hesebon, disperdentes omnem civitatem, virosque ac mulieres et parvulos :
05O||3||7||49770	jumenta autem et spolia urbium diripuimus.
05O||3||8||49780	Tulimusque illo in tempore terram de manu duorum regum Amorrhæorum, qui erant trans Jordanem : a torrente Arnon usque ad montem Hernon,
05O||3||9||49790	quem Sidonii Sarion vocant, et Amorrhæi Sanir :
05O||3||10||49800	omnes civitates, quæ sitæ sunt in planitie, et universam terram Galaad et Basan usque ad Selcha, et Edrai civitates regni Og in Basan.
05O||3||11||49810	Solus quippe Og rex Basan restiterat de stirpe gigantum. Monstratur lectus ejus ferreus, qui est in Rabbath filiorum Ammon, novem cubitos habens longitudinis, et quatuor latitudinis ad mensuram cubiti virilis manus.
05O||3||12||49820	Terramque possedimus tempore illo ab Aroër, quæ est super ripam torrentis Arnon, usque ad mediam partem montis Galaad : et civitates illius dedi Ruben et Gad.
05O||3||13||49830	Reliquam autem partem Galaad, et omnem Basan regni Og, tradidi mediæ tribui Manasse, omnem regionem Argob : cunctaque Basan vocatur Terra gigantum.
05O||3||14||49840	Jair filius Manasse possedit omnem regionem Argob usque ad terminos Gessuri et Machati. Vocavitque ex nomine suo Basan, Havoth Jair, id est, Villas Jair, usque in præsentem diem.
05O||3||15||49850	Machir quoque dedi Galaad.
05O||3||16||49860	Et tribubus Ruben et Gad dedi de terra Galaad usque ad torrentem Arnon medium torrentis, et confinium usque ad torrentem Jeboc, qui est terminus filiorum Ammon :
05O||3||17||49870	et planitiem solitudinis, atque Jordanem, et terminos Cenereth usque ad mare deserti, quod est salsissimum, ad radices montis Phasga contra orientem.
05O||3||18||49880	Præcepique vobis in tempore illo, dicens : Dominus Deus vester dat vobis terram hanc in hæreditatem : expediti præcedite fratres vestros filios Israël omnes viri robusti,
05O||3||19||49890	absque uxoribus, et parvulis, atque jumentis. Novi enim quod plura habeatis pecora, et in urbibus remanere debebunt, quas tradidi vobis,
05O||3||20||49900	donec requiem tribuat Dominus fratribus vestris, sicut vobis tribuit : et possideant ipsi etiam terram, quam daturus est eis trans Jordanem : tunc revertetur unusquisque in possessionem suam, quam dedi vobis.
05O||3||21||49910	Josue quoque in tempore illo præcepi, dicens : Oculi tui viderunt quæ fecit Dominus Deus vester duobus his regibus : sic faciet omnibus regnis, ad quæ transiturus es.
05O||3||22||49920	Ne timeas eos : Dominus enim Deus vester pugnabit pro vobis.
05O||3||23||49930	Precatusque sum Dominum in tempore illo, dicens :
05O||3||24||49940	Domine Deus, tu cœpisti ostendere servo tuo magnitudinem tuam, manumque fortissimam : neque enim est alius deus vel in cælo, vel in terra, qui possit facere opera tua, et comparari fortitudini tuæ.
05O||3||25||49950	Transibo igitur, et videbo terram hanc optimam trans Jordanem, et montem istum egregium, et Libanum.
05O||3||26||49960	Iratusque est Dominus mihi propter vos, nec exaudivit me, sed dixit mihi : Sufficit tibi : nequaquam ultra loquaris de hac re ad me.
05O||3||27||49970	Ascende cacumen Phasgæ, et oculos tuos circumfer ad occidentem, et ad aquilonem, austrumque et orientem, et aspice ; nec enim transibis Jordanem istum.
05O||3||28||49980	Præcipe Josue, et corrobora eum atque conforta : quia ipse præcedet populum istum, et dividet eis terram quam visurus es.
05O||3||29||49990	Mansimusque in valle contra fanum Phogor.
05O||4||1||50000	Et nunc, Israël, audi præcepta et judicia, quæ ego doceo te : ut faciens ea, vivas, et ingrediens possideas terram, quam Dominus Deus patrum vestrorum daturus est vobis.
05O||4||2||50010	Non addetis ad verbum, quod vobis loquor, nec auferetis ex eo : custodite mandata Domini Dei vestri, quæ ego præcipio vobis.
05O||4||3||50020	Oculi vestri viderunt omnia quæ fecit Dominus contra Beelphegor, quomodo contriverit omnes cultores ejus de medio vestri.
05O||4||4||50030	Vos autem qui adhæretis Domino Deo vestro, vivitis universi usque in præsentem diem.
05O||4||5||50040	Scitis quod docuerim vos præcepta atque justitias, sicut mandavit mihi Dominus Deus meus : sic facietis ea in terra, quam possessuri estis :
05O||4||6||50050	et observabitis et implebitis opere. Hæc est enim vestra sapientia, et intellectus coram populis, ut audientes universa præcepta hæc, dicant : En populus sapiens et intelligens, gens magna.
05O||4||7||50060	Nec est alia natio tam grandis, quæ habeat deos appropinquantes sibi, sicut Deus noster adest cunctis obsecrationibus nostris.
05O||4||8||50070	Quæ est enim alia gens sic inclyta, ut habeat cæremonias, justaque judicia, et universam legem, quam ego proponam hodie ante oculos vestros ?
05O||4||9||50080	Custodi igitur temetipsum, et animam tuam sollicite. Ne obliviscaris verborum, quæ viderunt oculi tui, et ne excidant de corde tuo cunctis diebus vitæ tuæ. Docebis ea filios ac nepotes tuos,
05O||4||10||50090	a die in quo stetisti coram Domino Deo tuo in Horeb, quando Dominus locutus est mihi, dicens : Congrega ad me populum, ut audiant sermones meos, et discant timere me omni tempore quo vivunt in terra, doceantque filios suos.
05O||4||11||50100	Et accessistis ad radices montis, qui ardebat usque ad cælum : erantque in eo tenebræ, et nubes, et caligo.
05O||4||12||50110	Locutusque est Dominus ad vos de medio ignis. Vocem verborum ejus audistis, et formam penitus non vidistis.
05O||4||13||50120	Et ostendit vobis pactum suum, quod præcepit ut faceretis, et decem verba, quæ scripsit in duabus tabulis lapideis.
05O||4||14||50130	Mihique mandavit in illo tempore ut docerem vos cæremonias et judicia, quæ facere deberetis in terra, quam possessuri estis.
05O||4||15||50140	Custodite igitur sollicite animas vestras. Non vidistis aliquam similitudinem in die, qua locutus est vobis Dominus in Horeb de medio ignis :
05O||4||16||50150	ne forte decepti faciatis vobis sculptam similitudinem, aut imaginem masculi vel feminæ :
05O||4||17||50160	similitudinem omnium jumentorum, quæ sunt super terram, vel avium sub cælo volantium,
05O||4||18||50170	atque reptilium, quæ moventur in terra, sive piscium qui sub terra morantur in aquis :
05O||4||19||50180	ne forte elevatis oculis ad cælum, videas solem et lunam, et omnia astra cæli, et errore deceptus adores ea, et colas quæ creavit Dominus Deus tuus in ministerium cunctis gentibus, quæ sub cælo sunt.
05O||4||20||50190	Vos autem tulit Dominus, et eduxit de fornace ferrea Ægypti, ut haberet populum hæreditarium, sicut est in præsenti die.
05O||4||21||50200	Iratusque est Dominus contra me propter sermones vestros, et juravit ut non transirem Jordanem, nec ingrederer terram optimam, quam daturus est vobis.
05O||4||22||50210	Ecce morior in hac humo ; non transibo Jordanem : vos transibitis, et possidebitis terram egregiam.
05O||4||23||50220	Cave nequando obliviscaris pacti Domini Dei tui, quod pepigit tecum, et facias tibi sculptam similitudinem eorum, quæ fieri Dominus prohibuit :
05O||4||24||50230	quia Dominus Deus tuus ignis consumens est, Deus æmulator.
05O||4||25||50240	Si genueritis filios ac nepotes, et morati fueritis in terra, deceptique feceritis vobis aliquam similitudinem, patrantes malum coram Domino Deo vestro, ut eum ad iracundiam provocetis :
05O||4||26||50250	testes invoco hodie cælum et terram, cito perituros vos esse de terra, quam transito Jordane possessuri estis : non habitabitis in ea longo tempore, sed delebit vos Dominus,
05O||4||27||50260	atque disperget in omnes gentes, et remanebitis pauci in nationibus, ad quas vos ducturus est Dominus.
05O||4||28||50270	Ibique servietis diis, qui hominum manu fabricati sunt, ligno et lapidi qui non vident, nec audiunt, nec comedunt, nec odorantur.
05O||4||29||50280	Cumque quæsieris ibi Dominum Deum tuum, invenies eum : si tamen toto corde quæsieris, et tota tribulatione animæ tuæ.
05O||4||30||50290	Postquam te invenerint omnia quæ prædicta sunt, novissimo tempore reverteris ad Dominum Deum tuum, et audies vocem ejus.
05O||4||31||50300	Quia Deus misericors Dominus Deus tuus est : non dimittet te, nec omnino delebit, neque obliviscetur pacti, in quo juravit patribus tuis.
05O||4||32||50310	Interroga de diebus antiquis, qui fuerunt ante te ex die quo creavit Deus hominem super terram, a summo cælo usque ad summum ejus, si facta est aliquando hujuscemodi res, aut umquam cognitum est,
05O||4||33||50320	ut audiret populus vocem Dei loquentis de medio ignis, sicut tu audisti, et vixisti :
05O||4||34||50330	si fecit Deus ut ingrederetur, et tolleret sibi gentem de medio nationum, per tentationes, signa atque portenta, per pugnam et robustam manum, extentumque brachium, et horribiles visiones juxta omnia quæ fecit pro vobis Dominus Deus vester in Ægypto, videntibus oculis tuis :
05O||4||35||50340	ut scires quoniam Dominus ipse est Deus, et non est alius præter eum.
05O||4||36||50350	De cælo te fecit audire vocem suam, ut doceret te, et in terra ostendit tibi ignem suum maximum, et audisti verba illius de medio ignis :
05O||4||37||50360	quia dilexit patres tuos, et elegit semen eorum post eos. Eduxitque te præcedens in virtute sua magna ex Ægypto,
05O||4||38||50370	ut deleret nationes maximas et fortiores te in introitu tuo : et introduceret te, daretque tibi terram earum in possessionem, sicut cernis in præsenti die.
05O||4||39||50380	Scito ergo hodie, et cogitato in corde tuo quod Dominus ipse sit Deus in cælo sursum, et in terra deorsum, et non sit alius.
05O||4||40||50390	Custodi præcepta ejus atque mandata, quæ ego præcipio tibi : ut bene sit tibi, et filiis tuis post te, et permaneas multo tempore super terram, quam Dominus Deus tuus daturus est tibi.
05O||4||41||50400	Tunc separavit Moyses tres civitates trans Jordanem ad orientalem plagam,
05O||4||42||50410	ut confugiat ad eas qui occiderit nolens proximum suum, nec sibi fuerit inimicus ante unum et alterum diem, et ad harum aliquam urbium possit evadere :
05O||4||43||50420	Bosor in solitudine, quæ sita est in terra campestri de tribu Ruben : et Ramoth in Galaad, quæ est in tribu Gad : et Golan in Basan, quæ est in tribu Manasse.
05O||4||44||50430	Ista est lex, quam proposuit Moyses coram filiis Israël :
05O||4||45||50440	et hæc testimonia et cæremoniæ atque judicia, quæ locutus est ad filios Israël, quando egressi sunt de Ægypto,
05O||4||46||50450	trans Jordanem in valle contra fanum Phogor in terra Sehon regis Amorrhæi, qui habitavit in Hesebon, quem percussit Moyses. Filii quoque Israël egressi ex Ægypto
05O||4||47||50460	possederunt terram ejus, et terram Og regis Basan, duorum regum Amorrhæorum, qui erant trans Jordanem ad solis ortum :
05O||4||48||50470	ab Aroër, quæ sita est super ripam torrentis Arnon, usque ad montem Sion, qui est et Hermon,
05O||4||49||50480	omnem planitiem trans Jordanem ad orientalem plagam, usque ad mare solitudinis, et usque ad radices montis Phasga.
05O||5||1||50490	Vocavitque Moyses omnem Israëlem, et dixit ad eum : Audi, Israël, cæremonias atque judicia, quæ ego loquor in auribus vestris hodie : discite ea, et opere complete.
05O||5||2||50500	Dominus Deus noster pepigit nobiscum fœdus in Horeb.
05O||5||3||50510	Non cum patribus nostris iniit pactum, sed nobiscum qui in præsentiarum sumus, et vivimus.
05O||5||4||50520	Facie ad faciem locutus est nobis in monte de medio ignis.
05O||5||5||50530	Ego sequester et medius fui inter Dominum et vos in tempore illo, ut annuntiarem vobis verba ejus : timuistis enim ignem, et non ascendistis in montem. Et ait :
05O||5||6||50540	Ego Dominus Deus tuus, qui eduxi te de terra Ægypti, de domo servitutis.
05O||5||7||50550	Non habebis deos alienos in conspectu meo.
05O||5||8||50560	Non facies tibi sculptile, nec similitudinem omnium, quæ in cælo sunt desuper, et quæ in terra deorsum, et quæ versantur in aquis sub terra.
05O||5||9||50570	Non adorabis ea, et non coles. Ego enim sum Dominus Deus tuus : Deus æmulator, reddens iniquitatem patrum super filios in tertiam et quartam generationem his qui oderunt me :
05O||5||10||50580	et faciens misericordiam in multa millia diligentibus me, et custodientibus præcepta mea.
05O||5||11||50590	Non usurpabis nomen Domini Dei tui frustra : quia non erit impunitus qui super re vana nomen ejus assumpserit.
05O||5||12||50600	Observa diem sabbati, ut sanctifices eum, sicut præcepit tibi Dominus Deus tuus.
05O||5||13||50610	Sex diebus operaberis, et facies omnia opera tua.
05O||5||14||50620	Septimus dies sabbati est, id est, requies Domini Dei tui. Non facies in eo quidquam operis tu, et filius tuus, et filia, servus et ancilla, et bos, et asinus, et omne jumentum tuum, et peregrinus qui est intra portas tuas : ut requiescat servus tuus, et ancilla tua, sicut et tu.
05O||5||15||50630	Memento quod et ipse servieris in Ægypto, et eduxerit te inde Dominus Deus tuus in manu forti, et brachio extento. Idcirco præcepit tibi ut observares diem sabbati.
05O||5||16||50640	Honora patrem tuum et matrem, sicut præcepit tibi Dominus Deus tuus, ut longo vivas tempore, et bene sit tibi in terra, quam Dominus Deus tuus daturus est tibi.
05O||5||17||50650	Non occides,
05O||5||18||50660	neque mœchaberis,
05O||5||19||50670	furtumque non facies :
05O||5||20||50680	nec loqueris contra proximum tuum falsum testimonium.
05O||5||21||50690	Non concupisces uxorem proximi tui : non domum, non agrum, non servum, non ancillam, non bovem, non asinum, et universa quæ illius sunt.
05O||5||22||50700	Hæc verba locutus est Dominus ad omnem multitudinem vestram in monte de medio ignis et nubis, et caliginis, voce magna, nihil addens amplius : et scripsit ea in duabus tabulis lapideis, quas tradidit mihi.
05O||5||23||50710	Vos autem postquam audistis vocem de medio tenebrarum, et montem ardere vidistis, accessistis ad me omnes principes tribuum et majores natu, atque dixistis :
05O||5||24||50720	Ecce ostendit nobis Dominus Deus noster majestatem et magnitudinem suam : vocem ejus audivimus de medio ignis, et probavimus hodie, quod loquente Deo cum homine, vixerit homo.
05O||5||25||50730	Cur ergo moriemur, et devorabit nos ignis hic maximus ? si enim audierimus ultra vocem Domini Dei nostri, moriemur.
05O||5||26||50740	Quid est omnis caro, ut audiat vocem Dei viventis, qui de medio ignis loquitur sicut nos audivimus, et possit vivere ?
05O||5||27||50750	Tu magis accede : et audi cuncta quæ dixerit Dominus Deus noster tibi : loquerisque ad nos, et nos audientes faciemus ea.
05O||5||28||50760	Quod cum audisset Dominus, ait ad me : Audivi vocem verborum populi hujus quæ locuti sunt tibi : bene omnia sunt locuti.
05O||5||29||50770	Quis det talem eos habere mentem, ut timeant me, et custodiant universa mandata mea in omni tempore, ut bene sit eis et filiis eorum in sempiternum ?
05O||5||30||50780	Vade et dic eis : Revertimini in tentoria vestra.
05O||5||31||50790	Tu vero hic sta mecum, et loquar tibi omnia mandata mea, et cæremonias atque judicia : quæ docebis eos, ut faciant ea in terra, quam dabo illis in possessionem.
05O||5||32||50800	Custodite igitur et facite quæ præcepit Dominus Deus vobis : non declinabitis neque ad dexteram, neque ad sinistram :
05O||5||33||50810	sed per viam, quam præcepit Dominus Deus vester, ambulabitis, ut vivatis, et bene sit vobis, et protelentur dies in terra possessionis vestræ.
05O||6||1||50820	Hæc sunt præcepta, et cæremoniæ, atque judicia, quæ mandavit Dominus Deus vester ut docerem vos, et faciatis ea in terra, ad quam transgredimini possidendam :
05O||6||2||50830	ut timeas Dominum Deum tuum, et custodias omnia mandata et præcepta ejus, quæ ego præcipio tibi, et filiis, ac nepotibus tuis, cunctis diebus vitæ tuæ, ut prolongentur dies tui.
05O||6||3||50840	Audi, Israël, et observa ut facias quæ præcepit tibi Dominus, et bene sit tibi, et multipliceris amplius, sicut pollicitus est Dominus Deus patrum tuorum tibi terram lacte et melle manantem.
05O||6||4||50850	Audi, Israël : Dominus Deus noster, Dominus unus est.
05O||6||5||50860	Diliges Dominum Deum tuum ex toto corde tuo, et ex tota anima tua, et ex tota fortitudine tua.
05O||6||6||50870	Eruntque verba hæc, quæ ego præcipio tibi hodie, in corde tuo :
05O||6||7||50880	et narrabis ea filiis tuis, et meditaberis in eis sedens in domo tua, et ambulans in itinere, dormiens atque consurgens.
05O||6||8||50890	Et ligabis ea quasi signum in manu tua, eruntque et movebuntur inter oculos tuos,
05O||6||9||50900	scribesque ea in limine, et ostiis domus tuæ.
05O||6||10||50910	Cumque introduxerit te Dominus Deus tuus in terram, pro qua juravit patribus tuis Abraham, Isaac, et Jacob, et dederit tibi civitates magnas et optimas, quas non ædificasti,
05O||6||11||50920	domos plenas cunctarum opum, quas non exstruxisti, cisternas, quas non fodisti, vineta et oliveta, quæ non plantasti,
05O||6||12||50930	et comederis, et saturatus fueris :
05O||6||13||50940	cave diligenter ne obliviscaris Domini, qui eduxit te de terra Ægypti, de domo servitutis. Dominum Deum tuum timebis, et illi soli servies, ac per nomen illius jurabis.
05O||6||14||50950	Non ibitis post deos alienos cunctarum gentium, quæ in circuitu vestro sunt :
05O||6||15||50960	quoniam Deus æmulator Dominus Deus tuus in medio tui : nequando irascatur furor Domini Dei tui contra te, et auferat te de superficie terræ.
05O||6||16||50970	Non tentabis Dominum Deum tuum, sicut tentasti in loco tentationis.
05O||6||17||50980	Custodi præcepta Domini Dei tui, ac testimonia et cæremonias, quas præcepit tibi :
05O||6||18||50990	et fac quod placitum est et bonum in conspectu Domini, ut bene sit tibi : et ingressus possideas terram optimam, de qua juravit Dominus patribus tuis,
05O||6||19||51000	ut deleret omnes inimicos tuos coram te, sicut locutus est.
05O||6||20||51010	Cumque interrogaverit te filius tuus cras, dicens : Quid sibi volunt testimonia hæc, et cæremoniæ, atque judicia, quæ præcepit Dominus Deus noster nobis ?
05O||6||21||51020	dices ei : Servi eramus Pharaonis in Ægypto, et eduxit nos Dominus de Ægypto in manu forti :
05O||6||22||51030	fecitque signa atque prodigia magna et pessima in Ægypto contra Pharaonem, et omnem domum illius in conspectu nostro,
05O||6||23||51040	et eduxit nos inde, ut introductis daret terram, super qua juravit patribus nostris.
05O||6||24||51050	Præcepitque nobis Dominus ut faciamus omnia legitima hæc, et timeamus Dominum Deum nostrum, ut bene sit nobis cunctis diebus vitæ nostræ, sicut est hodie.
05O||6||25||51060	Eritque nostri misericors, si custodierimus et fecerimus omnia præcepta ejus coram Domino Deo nostro, sicut mandavit nobis.
05O||7||1||51070	Cum introduxerit te Dominus Deus tuus in terram, quam possessurus ingredieris, et deleverit gentes multas coram te, Hethæum, et Gergezæum, et Amorrhæum, Chananæum, et Pherezæum, et Hevæum, et Jebusæum, septem gentes multo majoris numeri quam tu es, et robustiores te :
05O||7||2||51080	tradideritque eas Dominus Deus tuus tibi, percuties eas usque ad internecionem. Non inibis cum eis fœdus, nec misereberis earum,
05O||7||3||51090	neque sociabis cum eis conjugia. Filiam tuam non dabis filio ejus, nec filiam illius accipies filio tuo :
05O||7||4||51100	quia seducet filium tuum, ne sequatur me, et ut magis serviat diis alienis : irasceturque furor Domini, et delebit te cito.
05O||7||5||51110	Quin potius hæc facietis eis : aras eorum subvertite, et confringite statuas, lucosque succidite, et sculptilia comburite :
05O||7||6||51120	quia populus sanctus es Domino Deo tuo. Te elegit Dominus Deus tuus, ut sis ei populus peculiaris de cunctis populis, qui sunt super terram.
05O||7||7||51130	Non quia cunctas gentes numero vincebatis, vobis junctus est Dominus, et elegit vos, cum omnibus sitis populis pauciores :
05O||7||8||51140	sed quia dilexit vos Dominus, et custodivit juramentum, quod juravit patribus vestris : eduxitque vos in manu forti, et redemit de domo servitutis, de manu Pharaonis regis Ægypti.
05O||7||9||51150	Et scies, quia Dominus Deus tuus, ipse est Deus fortis et fidelis, custodiens pactum et misericordiam diligentibus se, et his qui custodiunt præcepta ejus in mille generationes :
05O||7||10||51160	et reddens odientibus se statim, ita ut disperdat eos, et ultra non differat, protinus eis restituens quod merentur.
05O||7||11||51170	Custodi ergo præcepta et cæremonias atque judicia, quæ ego mando tibi hodie ut facias.
05O||7||12||51180	Si postquam audieris hæc judicia, custodieris ea, et feceris, custodiet et Dominus Deus tuus pactum tibi, et misericordiam quam juravit patribus tuis :
05O||7||13||51190	et diliget te, ac multiplicabit, benedicetque fructui ventris tui, et fructui terræ tuæ, frumento tuo, atque vindemiæ, oleo, et armentis, gregibus ovium tuarum super terram, pro qua juravit patribus tuis ut daret eam tibi.
05O||7||14||51200	Benedictus eris inter omnes populos. Non erit apud te sterilis utriusque sexus, tam in hominibus quam in gregibus tuis.
05O||7||15||51210	Auferet Dominus a te omnem languorem : et infirmitates Ægypti pessimas, quas novisti, non inferet tibi, sed cunctis hostibus tuis.
05O||7||16||51220	Devorabis omnes populos, quos Dominus Deus tuus daturus est tibi. Non parcet eis oculus tuus, nec servies diis eorum, ne sint in ruinam tui.
05O||7||17||51230	Si dixeris in corde tuo : Plures sunt gentes istæ quam ego : quomodo potero delere eas ?
05O||7||18||51240	noli metuere, sed recordare quæ fecerit Dominus Deus tuus Pharaoni, et cunctis Ægyptiis,
05O||7||19||51250	plagas maximas, quas viderunt oculi tui, et signa atque portenta, manumque robustam, et extentum brachium, ut educeret te Dominus Deus tuus : sic faciet cunctis populis, quos metuis.
05O||7||20||51260	Insuper et crabrones mittet Dominus Deus tuus in eos, donec deleat omnes atque disperdat qui te fugerint, et latere potuerint.
05O||7||21||51270	Non timebis eos, quia Dominus Deus tuus in medio tui est, Deus magnus et terribilis :
05O||7||22||51280	ipse consumet nationes has in conspectu tuo paulatim atque per partes. Non poteris eas delere pariter : ne forte multiplicentur contra te bestiæ terræ.
05O||7||23||51290	Dabitque eos Dominus Deus tuus in conspectu tuo : et interficiet illos, donec penitus deleantur.
05O||7||24||51300	Tradetque reges eorum in manus tuas, et disperdes nomina eorum sub cælo : nullus poterit resistere tibi, donec conteras eos.
05O||7||25||51310	Sculptilia eorum igne combures : non concupisces argentum et aurum, de quibus facta sunt, neque assumes ex eis tibi quidquam, ne offendas, propterea quia abominatio est Domini tui :
05O||7||26||51320	nec inferes quippiam ex idolo in domum tuam, ne fias anathema, sicut et illud est. Quasi spurcitiam detestaberis, et velut inquinamentum ac sordes abominationi habebis, quia anathema est.
05O||8||1||51330	Omne mandatum, quod ego præcipio tibi hodie, cave diligenter ut facias, ut possitis vivere, et multiplicemini, ingressique possideatis terram, pro qua juravit Dominus patribus vestris.
05O||8||2||51340	Et recordaberis cuncti itineris, per quod adduxit te Dominus Deus tuus quadraginta annis per desertum, ut affligeret te, atque tentaret, et nota fierent quæ in tuo animo versabantur, utrum custodires mandata illius, an non.
05O||8||3||51350	Afflixit te penuria, et dedit tibi cibum manna, quod ignorabas tu et patres tui : ut ostenderet tibi quod non in solo pane vivat homo, sed in omni verbo quod egreditur de ore Dei.
05O||8||4||51360	Vestimentum tuum, quo operiebaris, nequaquam vetustate defecit, et pes tuus non est subtritus, en quadragesimus annus est :
05O||8||5||51370	ut recogites in corde tuo, quia sicut erudit filium suum homo, sic Dominus Deus tuus erudivit te,
05O||8||6||51380	ut custodias mandata Domini Dei tui, et ambules in viis ejus, et timeas eum.
05O||8||7||51390	Dominus enim Deus tuus introducet te in terram bonam, terram rivorum, aquarumque et fontium, in cujus campis et montibus erumpunt fluviorum abyssi :
05O||8||8||51400	terram frumenti, hordei ac vinearum, in qua ficus, et malogranata, et oliveta nascuntur : terram olei ac mellis,
05O||8||9||51410	ubi absque ulla penuria comedes panem tuum, et rerum omnium abundantia perfrueris : cujus lapides ferrum sunt, et de montibus ejus æris metalla fodiuntur :
05O||8||10||51420	ut cum comederis, et satiatus fueris, benedicas Domino Deo tuo pro terra optima, quam dedit tibi.
05O||8||11||51430	Observa, et cave nequando obliviscaris Domini Dei tui, et negligas mandata ejus atque judicia et cæremonias, quas ego præcipio tibi hodie :
05O||8||12||51440	ne postquam comederis et satiatus fueris, domos pulchras ædificaveris, et habitaveris in eis,
05O||8||13||51450	habuerisque armenta boum, et ovium greges, argenti et auri, cunctarumque rerum copiam,
05O||8||14||51460	elevetur cor tuum, et non reminiscaris Domini Dei tui, qui eduxit te de terra Ægypti, de domo servitutis,
05O||8||15||51470	et ductor tuus fuit in solitudine magna atque terribili, in qua erat serpens flatu adurens, et scorpio, ac dipsas, et nullæ omnino aquæ : qui eduxit rivos de petra durissima,
05O||8||16||51480	et cibavit te manna in solitudine, quod nescierunt patres tui. Et postquam afflixit ac probavit, ad extremum misertus est tui,
05O||8||17||51490	ne diceres in corde tuo : Fortitudo mea, et robur manus meæ, hæc mihi omnia præstiterunt :
05O||8||18||51500	sed recorderis Domini Dei tui, quod ipse vires tibi præbuerit, ut impleret pactum suum, super quo juravit patribus tuis, sicut præsens indicat dies.
05O||8||19||51510	Sin autem oblitus Domini Dei tui, secutus fueris deos alienos, coluerisque illos et adoraveris : ecce nunc prædico tibi quod omnino dispereas.
05O||8||20||51520	Sicut gentes, quas delevit Dominus in introitu tuo, ita et vos peribitis, si inobedientes fueritis voci Domini Dei vestri.
05O||9||1||51530	Audi, Israël : tu transgredieris hodie Jordanem, ut possideas nationes maximas et fortiores te, civitates ingentes, et ad cælum usque muratas,
05O||9||2||51540	populum magnum atque sublimem, filios Enacim, quos ipse vidisti et audisti, quibus nullus potest ex adverso resistere.
05O||9||3||51550	Scies ergo hodie quod Dominus Deus tuus ipse transibit ante te, ignis devorans atque consumens, qui conterat eos, et deleat atque disperdat ante faciem tuam velociter, sicut locutus est tibi :
05O||9||4||51560	ne dicas in corde tuo, cum deleverit eos Dominus Deus tuus in conspectu tuo : Propter justitiam meam introduxit me Dominus ut terram hanc possiderem, cum propter impietates suas istæ deletæ sint nationes.
05O||9||5||51570	Neque enim propter justitias tuas, et æquitatem cordis tui ingredieris, ut possideas terras earum : sed quia illæ egerunt impie, introëunte te deletæ sunt : et ut compleret verbum suum Dominus, quod sub juramento pollicitus est patribus tuis, Abraham, Isaac, et Jacob.
05O||9||6||51580	Scito ergo quod non propter justitias tuas Dominus Deus tuus dederit tibi terram hanc optimam in possessionem, cum durissimæ cervicis sis populus.
05O||9||7||51590	Memento, et ne obliviscaris, quomodo ad iracundiam provocaveris Dominum Deum tuum in solitudine. Ex eo die, quo egressus es ex Ægypto usque ad locum istum, semper adversum Dominum contendisti.
05O||9||8||51600	Nam et in Horeb provocasti eum, et iratus delere te voluit,
05O||9||9||51610	quando ascendi in montem, ut acciperem tabulas lapideas, tabulas pacti quod pepigit vobiscum Dominus : et perseveravi in monte quadraginta diebus ac noctibus, panem non comedens, et aquam non bibens.
05O||9||10||51620	Deditque mihi Dominus duas tabulas lapideas scriptas digito Dei, et continentes omnia verba quæ vobis locutus est in monte de medio ignis, quando concio populi congregata est.
05O||9||11||51630	Cumque transissent quadraginta dies, et totidem noctes, dedit mihi Dominus duas tabulas lapideas, tabulas fœderis,
05O||9||12||51640	dixitque mihi : Surge, et descende hinc cito : quia populus tuus, quem eduxisti de Ægypto, deseruerunt velociter viam, quam demonstrasti eis, feceruntque sibi conflatile.
05O||9||13||51650	Rursumque ait Dominus ad me : Cerno quod populus iste duræ cervicis sit :
05O||9||14||51660	dimitte me ut conteram eum, et deleam nomen ejus de sub cælo, et constituam te super gentem, quæ hac major et fortior sit.
05O||9||15||51670	Cumque de monte ardente descenderem, et duas tabulas fœderis utraque tenerem manu,
05O||9||16||51680	vidissemque vos pecasse Domino Deo vestro, et fecisse vobis vitulum conflatilem, ac deseruisse velociter viam ejus, quam vobis ostenderat :
05O||9||17||51690	projeci tabulas de manibus meis, confregique eas in conspectu vestro.
05O||9||18||51700	Et procidi ante Dominum sicut prius, quadraginta diebus et noctibus panem non comedens, et aquam non bibens, propter omnia peccata vestra quæ gessistis contra Dominum, et eum ad iracundiam provocastis :
05O||9||19||51710	timui enim indignationem et iram illius, qua adversum vos concitatus, delere vos voluit. Et exaudivit me Dominus etiam hac vice.
05O||9||20||51720	Adversum Aaron quoque vehementer iratus, voluit eum conterere, et pro illo similiter deprecatus sum.
05O||9||21||51730	Peccatum autem vestrum quod feceratis, id est, vitulum, arripiens, igne combussi, et in frusta comminuens, omninoque in pulverem redigens, projeci in torrentem, qui de monte descendit.
05O||9||22||51740	In incendio quoque, et in tentatione, et in Sepulchris concupiscentiæ provocastis Dominum :
05O||9||23||51750	et quando misit vos de Cadesbarne, dicens : Ascendite, et possidete terram, quam dedi vobis, et contempsistis imperium Domini Dei vestri, et non credidistis ei, neque vocem ejus audire voluistis :
05O||9||24||51760	sed semper fuistis rebelles a die qua nosse vos cœpi.
05O||9||25||51770	Et jacui coram Domino quadraginta diebus ac noctibus, quibus eum suppliciter deprecabar, ne deleret vos ut fuerat comminatus :
05O||9||26||51780	et orans dixi : Domine Deus, ne disperdas populum tuum, et hæreditatem tuam, quam redemisti in magnitudine tua, quos eduxisti de Ægypto in manu forti.
05O||9||27||51790	Recordare servorum tuorum Abraham, Isaac, et Jacob : ne aspicias duritiam populi hujus, et impietatem atque peccatum :
05O||9||28||51800	ne forte dicant habitatores terræ, de qua eduxisti nos : Non poterat Dominus introducere eos in terram, quam pollicitus est eis, et oderat illos : idcirco eduxit, ut interficeret eos in solitudine :
05O||9||29||51810	qui sunt populus tuus et hæreditas tua, quos eduxisti in fortitudine tua magna, et in brachio tuo extento.
05O||10||1||51820	In tempore illo dixit Dominus ad me : Dola tibi duas tabulas lapideas, sicut priores fuerunt, et ascende ad me in montem : faciesque arcam ligneam,
05O||10||2||51830	et scribam in tabulis verba quæ fuerunt in his qui ante confregisti : ponesque eas in arca.
05O||10||3||51840	Feci igitur arcam de lignis setim. Cumque dolassem duas tabulas lapideas instar priorum, ascendi in montem, habens eas in manibus.
05O||10||4||51850	Scripsitque in tabulis, juxta id quod prius scripserat, verba decem, quæ locutus est Dominus ad vos in monte de medio ignis, quando populus congregatus est : et dedit eas mihi.
05O||10||5||51860	Reversusque de monte, descendi, et posui tabulas in arcam, quam feceram, quæ hucusque ibi sunt, sicut mihi præcepit Dominus.
05O||10||6||51870	Filii autem Israël moverunt castra ex Beroth filiorum Jacan in Mosera, ubi Aaron mortuus ac sepultus est, pro quo sacerdotio functus est Eleazar filius ejus.
05O||10||7||51880	Inde venerunt in Gadgad : de quo loco profecti, castrametati sunt in Jetebatha, in terra aquarum atque torrentium.
05O||10||8||51890	Eo tempore separavit tribum Levi, ut portaret arcam fœderis Domini, et staret coram eo in ministerio, ac benediceret in nomine illius usque in præsentem diem.
05O||10||9||51900	Quam ob rem non habuit Levi partem, neque possessionem cum fratribus suis : quia ipse Dominus possessio ejus est, sicut promisit ei Dominus Deus tuus.
05O||10||10||51910	Ego autem steti in monte, sicut prius, quadraginta diebus ac noctibus : exaudivitque me Dominus etiam hac vice, et te perdere noluit.
05O||10||11||51920	Dixitque mihi : Vade, et præcede populum, ut ingrediatur, et possideat terram, quam juravi patribus eorum ut traderem eis.
05O||10||12||51930	Et nunc Israël, quid Dominus Deus tuus petit a te, nisi ut timeas Dominum Deum tuum, et ambules in viis ejus, et diligas eum, ac servias Domino Deo tuo in toto corde tuo, et in tota anima tua :
05O||10||13||51940	custodiasque mandata Domini, et cæremonias ejus, quas ego hodie præcipio tibi, ut bene sit tibi ?
05O||10||14||51950	En Domini Dei tui cælum est, et cælum cæli, terra, et omnia quæ in ea sunt :
05O||10||15||51960	et tamen patribus tuis conglutinatus est Dominus, et amavit eos, elegitque semen eorum post eos, id est, vos, de cunctis gentibus, sicut hodie comprobatur.
05O||10||16||51970	Circumcidite igitur præputium cordis vestri, et cervicem vestram ne induretis amplius :
05O||10||17||51980	quia Dominus Deus vester ipse est Deus deorum, et Dominus dominantium, Deus magnus, et potens, et terribilis, qui personam non accipit, nec munera.
05O||10||18||51990	Facit judicium pupillo et viduæ ; amat peregrinum, et dat ei victum atque vestitum.
05O||10||19||52000	Et vos ergo amate peregrinos, quia et ipsi fuistis advenæ in terra Ægypti.
05O||10||20||52010	Dominum Deum tuum timebis, et ei soli servies : ipsi adhærebis, jurabisque in nomine illius.
05O||10||21||52020	Ipse est laus tua, et Deus tuus, qui fecit tibi hæc magnalia et terribilia, quæ viderunt oculi tui.
05O||10||22||52030	In septuaginta animabus descenderunt patres tui in Ægyptum, et ecce nunc multiplicavit te Dominus Deus tuus sicut astra cæli.
05O||11||1||52040	Ama itaque Dominum Deum tuum, et observa præcepta ejus et cæremonias, judicia atque mandata, omni tempore.
05O||11||2||52050	Cognoscite hodie quæ ignorant filii vestri, qui non viderunt disciplinam Domini Dei vestri, magnalia ejus et robustam manum, extentumque brachium,
05O||11||3||52060	signa et opera quæ fecit in medio Ægypti Pharaoni regi, et universæ terræ ejus,
05O||11||4||52070	omnique exercitui Ægyptiorum, et equis ac curribus : quomodo operuerint eos aquæ maris Rubri, cum vos persequerentur, et deleverit eos Dominus usque in præsentem diem :
05O||11||5||52080	vobisque quæ fecerit in solitudine donec veniretis ad hunc locum :
05O||11||6||52090	et Dathan atque Abiron filiis Eliab, qui fuit filius Ruben : quos aperto ore suo terra absorbuit, cum domibus et tabernaculis, et universa substantia eorum, quam habebant in medio Israël.
05O||11||7||52100	Oculi vestri viderunt opera Domini magna quæ fecit,
05O||11||8||52110	ut custodiatis universa mandata illius, quæ ego hodie præcipio vobis, et possitis introire, et possidere terram, ad quam ingredimini,
05O||11||9||52120	multoque in ea vivatis tempore : quam sub juramento pollicitus est Dominus patribus vestris, et semini eorum, lacte et melle manantem.
05O||11||10||52130	Terra enim, ad quam ingrederis possidendam, non est sicut terra Ægypti, de qua existi, ubi jacto semine in hortorum morem aquæ ducuntur irriguæ :
05O||11||11||52140	sed montuosa est et campestris, de cælo expectans pluvias,
05O||11||12||52150	quam Dominus Deus tuus semper invisit, et oculi illius in ea sunt a principio anni usque ad finem ejus.
05O||11||13||52160	Si ergo obedieritis mandatis meis, quæ ego hodie præcipio vobis, ut diligatis Dominum Deum vestrum, et serviatis ei in toto corde vestro, et in tota anima vestra :
05O||11||14||52170	dabit pluviam terræ vestræ temporaneam et serotinam, ut colligatis frumentum, et vinum, et oleum,
05O||11||15||52180	fœnumque ex agris ad pascenda jumenta, et ut ipsi comedatis ac saturemini.
05O||11||16||52190	Cavete ne forte decipiatur cor vestrum, et recedatis a Domino, serviatisque diis alienis, et adoretis eos :
05O||11||17||52200	iratusque Dominus claudat cælum, et pluviæ non descendant, nec terra det germen suum, pereatisque velociter de terra optima, quam Dominus daturus est vobis.
05O||11||18||52210	Ponite hæc verba mea in cordibus et in animis vestris, et suspendite ea pro signo in manibus, et inter oculos vestros collocate.
05O||11||19||52220	Docete filios vestros ut illa meditentur : quando sederis in domo tua, et ambulaveris in via, et accubueris atque surrexeris.
05O||11||20||52230	Scribes ea super postes et januas domus tuæ,
05O||11||21||52240	ut multiplicentur dies tui, et filiorum tuorum in terra, quam juravit Dominus patribus tuis, ut daret eis quamdiu cælum imminet terræ.
05O||11||22||52250	Si enim custodieritis mandata quæ ego præcipio vobis, et feceritis ea, ut diligatis Dominum Deum vestrum, et ambuletis in omnibus viis ejus, adhærentes ei,
05O||11||23||52260	disperdet Dominus omnes gentes istas ante faciem vestram, et possidebitis eas, quæ majores et fortiores vobis sunt.
05O||11||24||52270	Omnis locus, quem calcaverit pes vester, vester erit. A deserto, et a Libano, a flumine magno Euphrate usque ad mare occidentale erunt termini vestri.
05O||11||25||52280	Nullus stabit contra vos : terrorem vestrum et formidinem dabit Dominus Deus vester super omnem terram quam calcaturi estis, sicut locutus est vobis.
05O||11||26||52290	En propono in conspectu vestro hodie benedictionem et maledictionem :
05O||11||27||52300	benedictionem, si obedieritis mandatis Domini Dei vestri, quæ ego hodie præcipio vobis :
05O||11||28||52310	maledictionem, si non obedieritis mandatis Domini Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis.
05O||11||29||52320	Cum vero introduxerit te Dominus Deus tuus in terram, ad quam pergis habitandam, pones benedictionem super montem Garizim, maledictionem super montem Hebal :
05O||11||30||52330	qui sunt trans Jordanem, post viam quæ vergit ad solis occubitum in terra Chananæi, qui habitat in campestribus contra Galgalam, quæ est juxta vallem tendentem et intrantem procul.
05O||11||31||52340	Vos enim transibitis Jordanem, ut possideatis terram quam Dominus Deus vester daturus est vobis, ut habeatis et possideatis illam.
05O||11||32||52350	Videte ergo ut impleatis cæremonias atque judicia, quæ ego hodie ponam in conspectu vestro.
05O||12||1||52360	Hæc sunt præcepta atque judicia, quæ facere debetis in terra, quam Dominus Deus patrum tuorum daturus est tibi, ut possideas eam cunctis diebus, quibus super humum gradieris.
05O||12||2||52370	Subvertite omnia loca, in quibus coluerunt gentes, quas possessuri estis, deos suos super montes excelsos, et colles, et subter omne lignum frondosum.
05O||12||3||52380	Dissipate aras eorum, et confringite statuas : lucos igne comburite, et idola comminuite : disperdite nomina eorum de locis illis.
05O||12||4||52390	Non facietis ita Domino Deo vestro :
05O||12||5||52400	sed ad locum, quem elegerit Dominus Deus vester de cunctis tribubus vestris, ut ponat nomen suum ibi, et habitet in eo, venietis :
05O||12||6||52410	et offeretis in loco illo holocausta et victimas vestras, decimas et primitias manuum vestrarum, et vota atque donaria, primogenita boum et ovium.
05O||12||7||52420	Et comedetis ibi in conspectu Domini Dei vestri : ac lætabimini in cunctis, ad quæ miseritis manum vos et domus vestræ, in quibus benedixerit vobis Dominus Deus vester.
05O||12||8||52430	Non facietis ibi quæ nos hic facimus hodie, singuli quod sibi rectum videtur :
05O||12||9||52440	neque enim usque in præsens tempus venistis ad requiem, et possessionem, quam Dominus Deus vester daturus est vobis.
05O||12||10||52450	Transibitis Jordanem, et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum : et absque ullo timore habitetis
05O||12||11||52460	in loco, quem elegerit Dominus Deus vester, ut sit nomen ejus in eo : illuc omnia, quæ præcipio, conferetis, holocausta, et hostias, ac decimas, et primitias manuum vestrarum : et quidquid præcipuum est in muneribus, quæ vovebitis Domino.
05O||12||12||52470	Ibi epulabimini coram Domino Deo vestro, vos et filii ac filiæ vestræ, famuli et famulæ, atque Levites qui in urbibus vestris commoratur : neque enim habet aliam partem et possessionem inter vos.
05O||12||13||52480	Cave ne offeras holocausta tua in omni loco, quem videris :
05O||12||14||52490	sed in eo, quem elegerit Dominus, in una tribuum tuarum offeres hostias, et facies quæcumque præcipio tibi.
05O||12||15||52500	Sin autem comedere volueris, et te esus carnium delectaverit, occide, comede juxta benedictionem Domini Dei tui, quam dedit tibi in urbibus tuis : sive immundum fuerit, hoc est, maculatum et debile : sive mundum, hoc est, integrum et sine macula, quod offerri licet, sicut capream et cervum, comedes :
05O||12||16||52510	absque esu dumtaxat sanguinis, quem super terram quasi aquam effundes.
05O||12||17||52520	Non poteris comedere in oppidis tuis decimam frumenti, et vini, et olei tui, primogenita armentorum et pecorum, et omnia quæ voveris, et sponte offerre volueris, et primitias manuum tuarum :
05O||12||18||52530	sed coram Domino Deo tuo comedes ea in loco, quem elegerit Dominus Deus tuus, tu et filius tuus, et filia tua, et servus et famula, atque Levites qui manet in urbibus tuis : et lætaberis et reficieris coram Domino Deo tuo in cunctis ad quæ extenderis manum tuam.
05O||12||19||52540	Cave ne derelinquas Levitem in omni tempore quo versaris in terra.
05O||12||20||52550	Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua :
05O||12||21||52560	locus autem, quem elegerit Dominus Deus tuus ut sit nomen ejus ibi, si procul fuerit, occides de armentis et pecoribus, quæ habueris, sicut præcepi tibi, et comedes in oppidis tuis, ut tibi placet.
05O||12||22||52570	Sicut comeditur caprea et cervus, ita vesceris eis : et mundus et immundus in commune vescentur.
05O||12||23||52580	Hoc solum cave, ne sanguinem comedas : sanguis enim eorum pro anima est, et idcirco non debes animam comedere cum carnibus :
05O||12||24||52590	sed super terram fundes quasi aquam,
05O||12||25||52600	ut bene sit tibi et filiis tuis post te, cum feceris quod placet in conspectu Domini.
05O||12||26||52610	Quæ autem sanctificaveris, et voveris Domino, tolles, et venies ad locum, quem elegerit Dominus :
05O||12||27||52620	et offeres oblationes tuas carnem et sanguinem super altare Domini Dei tui : sanguinem hostiarum fundes in altari ; carnibus autem ipse vesceris.
05O||12||28||52630	Observa et audi omnia quæ ego præcipio tibi, ut bene sit tibi et filiis tuis post te in sempiternum, cum feceris quod bonum est et placitum in conspectu Domini Dei tui.
05O||12||29||52640	Quando disperdiderit Dominus Deus tuus ante faciem tuam gentes, ad quas ingredieris possidendas, et possederis eas, atque habitaveris in terra earum :
05O||12||30||52650	cave ne imiteris eas, postquam te fuerint introëunte subversæ, et requiras cæremonias earum, dicens : Sicut coluerunt gentes istæ deos suos, ita et ego colam.
05O||12||31||52660	Non facies similiter Domino Deo tuo. Omnes enim abominationes, quas aversatur Dominus, fecerunt diis suis, offerentes filios et filias, et comburentes igni.
05O||12||32||52670	Quod præcipio tibi, hoc tantum facito Domino : nec addas quidquam, nec minuas.
05O||13||1||52680	Si surrexerit in medio tui prophetes, aut qui somnium vidisse se dicat, et prædixerit signum atque portentum,
05O||13||2||52690	et evenerit quod locutus est, et dixerit tibi : Eamus, et sequamur deos alienos quos ignoras, et serviamus eis :
05O||13||3||52700	non audies verba prophetæ illius aut somniatoris : quia tentat vos Dominus Deus vester, ut palam fiat utrum diligatis eum an non, in toto corde, et in tota anima vestra.
05O||13||4||52710	Dominum Deum vestrum sequimini, et ipsum timete, et mandata illius custodite, et audite vocem ejus : ipsi servietis, et ipsi adhærebitis.
05O||13||5||52720	Propheta autem ille aut fictor somniorum interficietur : quia locutus est ut vos averteret a Domino Deo vestro, qui eduxit vos de terra Ægypti, et redemit vos de domo servitutis : ut errare te faceret de via, quam tibi præcepit Dominus Deus tuus : et auferes malum de medio tui.
05O||13||6||52730	Si tibi voluerit persuadere frater tuus filius matris tuæ, aut filius tuus vel filia, sive uxor quæ est in sinu tuo, aut amicus, quem diligis ut animam tuam, clam dicens : Eamus, et serviamus diis alienis, quos ignoras tu, et patres tui,
05O||13||7||52740	cunctarum in circuitu gentium, quæ juxta vel procul sunt, ab initio usque ad finem terræ,
05O||13||8||52750	non acquiescas ei, nec audias, neque parcat ei oculus tuus ut miserearis et occultes eum,
05O||13||9||52760	sed statim interficies : sit primum manus tua super eum, et postea omnis populus mittat manum.
05O||13||10||52770	Lapidibus obrutus necabitur : quia voluit te abstrahere a Domino Deo tuo, qui eduxit te de terra Ægypti, de domo servitutis :
05O||13||11||52780	ut omnis Israël audiens timeat, et nequaquam ultra faciat quippiam hujus rei simile.
05O||13||12||52790	Si audieris in una urbium tuarum, quas Dominus Deus tuus dabit tibi ad habitandum, dicentes aliquos :
05O||13||13||52800	Egressi sunt filii Belial de medio tui, et averterunt habitatores urbis suæ, atque dixerunt : Eamus, et serviamus diis alienis quos ignoratis :
05O||13||14||52810	quare sollicite et diligenter, rei veritate perspecta, si inveneris certum esse quod dicitur, et abominationem hanc opere perpetratam,
05O||13||15||52820	statim percuties habitatores urbis illius in ore gladii, et delebis eam ac omnia quæ in illa sunt, usque ad pecora.
05O||13||16||52830	Quidquid etiam supellectilis fuerit, congregabis in medio platearum ejus, et cum ipsa civitate succendes, ita ut universa consumas Domino Deo tuo, et sit tumulus sempiternus. Non ædificabitur amplius,
05O||13||17||52840	et non adhærebit de illo anathemate quidquam in manu tua : ut avertatur Dominus ab ira furoris sui, et misereatur tui, multiplicetque te sicut juravit patribus tuis,
05O||13||18||52850	quando audieris vocem Domini Dei tui custodiens omnia præcepta ejus, quæ ego præcipio tibi hodie, ut facias quod placitum est in conspectu Domini Dei tui.
05O||14||1||52860	Filii estote Domini Dei vestri : non vos incidetis, nec facietis calvitium super mortuo :
05O||14||2||52870	quoniam populus sanctus es Domino Deo tuo, et te elegit ut sis ei in populum peculiarem de cunctis gentibus, quæ sunt super terram.
05O||14||3||52880	Ne comedatis quæ immunda sunt.
05O||14||4||52890	Hoc est animal quod comedere debetis : bovem, et ovem, et capram,
05O||14||5||52900	cervum et capream, bubalum, tragelaphum, pygargum, orygem, camelopardalum.
05O||14||6||52910	Omne animal, quod in duas partes findit ungulam, et ruminat, comedetis.
05O||14||7||52920	De his autem, quæ ruminant, et ungulam non findunt, comedere non debetis, ut camelum, leporem, chœrogryllum : hæc, quia ruminant et non dividunt ungulam, immunda erunt vobis.
05O||14||8||52930	Sus quoque, quoniam dividat ungulam et non ruminat, immunda erit. Carnibus eorum non vescemini, et cadavera non tangetis.
05O||14||9||52940	Hæc comedetis ex omnibus quæ morantur in aquis : quæ habent pinnulas et squamas, comedite :
05O||14||10||52950	quæ absque pinnulis et squamis sunt, ne comedatis, quia immunda sunt.
05O||14||11||52960	Omnes aves mundas comedite.
05O||14||12||52970	Immundas ne comedatis : aquilam scilicet, et gryphem, et haliæetum,
05O||14||13||52980	ixion et vulturem ac milvum juxta genus suum :
05O||14||14||52990	et omne corvini generis,
05O||14||15||53000	et struthionem, ac noctuam, et larum, atque accipitrem juxta genus suum :
05O||14||16||53010	herodium ac cygnum, et ibin,
05O||14||17||53020	ac mergulum, porphyrionem, et nycticoracem,
05O||14||18||53030	onocrotalum, et charadrium, singula in genere suo : upupam quoque et vespertilionem.
05O||14||19||53040	Et omne quod reptat et pennulas habet, immundum erit, et non comedetur.
05O||14||20||53050	Omne quod mundum est, comedite.
05O||14||21||53060	Quidquid autem morticinum est, ne vescamini ex eo. Peregrino, qui intra portas tuas est, da ut comedat, aut vende ei : quia tu populus sanctus Domini Dei tui es. Non coques hædum in lacte matris suæ.
05O||14||22||53070	Decimam partem separabis de cunctis fructibus tuis qui nascuntur in terra per annos singulos,
05O||14||23||53080	et comedes in conspectu Domini Dei tui in loco quem elegerit, ut in eo nomen illius invocetur, decimam frumenti tui, et vini, et olei, et primogenita de armentis et ovibus tuis : ut discas timere Dominum Deum tuum omni tempore.
05O||14||24||53090	Cum autem longior fuerit via, et locus quem elegerit Dominus Deus tuus, tibique benedixerit, nec potueris ad eum hæc cuncta portare,
05O||14||25||53100	vendes omnia, et in pretium rediges, portabisque manu tua, et proficisceris ad locum quem elegerit Dominus Deus tuus :
05O||14||26||53110	et emes ex eadem pecunia quidquid tibi placuerit, sive ex armentis, sive ex ovibus, vinum quoque et siceram, et omne quod desiderat anima tua : et comedes coram Domino Deo tuo, et epulaberis tu et domus tua :
05O||14||27||53120	et Levites qui intra portas tuas est, cave ne derelinquas eum, quia non habet aliam partem in possessione tua.
05O||14||28||53130	Anno tertio separabis aliam decimam ex omnibus quæ nascuntur tibi eo tempore, et repones intra januas tuas.
05O||14||29||53140	Venietque Levites qui aliam non habet partem nec possessionem tecum, et peregrinus ac pupillus et vidua, qui intra portas tuas sunt, et comedent et saturabuntur : ut benedicat tibi Dominus Deus tuus in cunctis operibus manuum tuarum quæ feceris.
05O||15||1||53150	Septimo anno facies remissionem,
05O||15||2||53160	quæ hoc ordine celebrabitur. Cui debetur aliquid ab amico vel proximo ac fratre suo, repetere non poterit, quia annus remissionis est Domini.
05O||15||3||53170	A peregrino et advena exiges : civem et propinquum repetendi non habebis potestatem.
05O||15||4||53180	Et omnino indigens et mendicus non erit inter vos : ut benedicat tibi Dominus Deus tuus in terra, quam traditurus est tibi in possessionem.
05O||15||5||53190	Si tamen audieris vocem Domini Dei tui, et custodieris universa quæ jussit, et quæ ego hodie præcipio tibi, benedicet tibi, ut pollicitus est.
05O||15||6||53200	Fœnerabis gentibus multis, et ipse a nullo accipies mutuum. Dominaberis nationibus plurimis, et tui nemo dominabitur.
05O||15||7||53210	Si unus de fratribus tuis, qui morantur intra portas civitatis tuæ in terra quam Dominus Deus tuus daturus est tibi, ad paupertatem venerit, non obdurabis cor tuum, nec contrahes manum,
05O||15||8||53220	sed aperies eam pauperi, et dabis mutuum, quo eum indigere perspexeris.
05O||15||9||53230	Cave ne forte subrepat tibi impia cogitatio, et dicas in corde tuo : Appropinquat septimus annus remissionis : et avertas oculos tuos a paupere fratre tuo, nolens ei quod postulat mutuum commodare : ne clamet contra te ad Dominum, et fiat tibi in peccatum.
05O||15||10||53240	Sed dabis ei : nec ages quippiam callide in ejus necessitatibus sublevandis, ut benedicat tibi Dominus Deus tuus in omni tempore, et in cunctis ad quæ manum miseris.
05O||15||11||53250	Non deerunt pauperes in terra habitationis tuæ : idcirco ego præcipio tibi, ut aperias manum fratri tuo egeno et pauperi, qui tecum versatur in terra.
05O||15||12||53260	Cum tibi venditus fuerit frater tuus Hebræus aut Hebræa, et sex annis servierit tibi, in septimo anno dimittes eum liberum :
05O||15||13||53270	et quem libertate donaveris, nequaquam vacuum abire patieris :
05O||15||14||53280	sed dabis viaticum de gregibus, et de area, et torculari tuo, quibus Dominus Deus tuus benedixerit tibi.
05O||15||15||53290	Memento quod et ipse servieris in terra Ægypti, et liberaverit te Dominus Deus tuus, et idcirco ego nunc præcipio tibi.
05O||15||16||53300	Sin autem dixerit : Nolo egredi : eo quod diligat te, et domum tuam, et bene sibi apud te esse sentiat :
05O||15||17||53310	assumes subulam, et perforabis aurem ejus in janua domus tuæ, et serviet tibi usque in æternum. Ancillæ quoque similiter facies.
05O||15||18||53320	Non avertas ab eis oculos tuos, quando dimiseris eos liberos, quoniam juxta mercedem mercenarii per sex annos servivit tibi : ut benedicat tibi Dominus Deus tuus in cunctis operibus quæ agis.
05O||15||19||53330	De primogenitis, quæ nascuntur in armentis, et in ovibus tuis, quidquid est sexus masculini, sanctificabis Domino Deo tuo. Non operaberis in primogenito bovis, et non tondebis primogenita ovium.
05O||15||20||53340	In conspectu Domini Dei tui comedes ea per annos singulos in loco quem elegerit Dominus, tu et domus tua.
05O||15||21||53350	Sin autem habuerit maculam, vel claudum fuerit, vel cæcum, aut in aliqua parte deforme vel debile, non immolabitur Domino Deo tuo :
05O||15||22||53360	sed intra portas urbis tuæ comedes illud : tam mundus quam immundus similiter vescentur eis, quasi caprea et cervo.
05O||15||23||53370	Hoc solum observabis, ut sanguinem eorum non comedas, sed effundes in terram quasi aquam.
05O||16||1||53380	Observa mensem novarum frugum, et verni primum temporis, ut facias Phase Domino Deo tuo : quoniam in isto mense eduxit te Dominus Deus tuus de Ægypto nocte.
05O||16||2||53390	Immolabisque Phase Domino Deo tuo de ovibus, et de bobus, in loco quem elegerit Dominus Deus tuus, ut habitet nomen ejus ibi.
05O||16||3||53400	Non comedes in eo panem fermentatum : septem diebus comedes absque fermento afflictionis panem, quoniam in pavore egressus es de Ægypto : ut memineris diei egressionis tuæ de Ægypto, omnibus diebus vitæ tuæ.
05O||16||4||53410	Non apparebit fermentum in omnibus terminis tuis septem diebus, et non remanebit de carnibus ejus, quod immolatum est vespere in die primo, usque mane.
05O||16||5||53420	Non poteris immolare Phase in qualibet urbium tuarum, quas Dominus Deus tuus daturus est tibi,
05O||16||6||53430	sed in loco quem elegerit Dominus Deus tuus, ut habitet nomen ejus ibi : immolabis Phase vespere ad solis occasum, quando egressus es de Ægypto.
05O||16||7||53440	Et coques, et comedes in loco quem elegerit Dominus Deus tuus, maneque consurgens vades in tabernacula tua.
05O||16||8||53450	Sex diebus comedes azyma : et in die septima, quia collecta est Domini Dei tui, non facies opus.
05O||16||9||53460	Septem hebdomadas numerabis tibi ab ea die qua falcem in segetem miseris.
05O||16||10||53470	Et celebraris diem festum hebdomadarum Domino Deo tuo, oblationem spontaneam manus tuæ, quam offeres juxta benedictionem Domini Dei tui :
05O||16||11||53480	et epulaberis coram Domino Deo tuo, tu, filius tuus et filia tua, servus tuus et ancilla tua, et Levites qui est intra portas tuas, advena ac pupillus et vidua, qui morantur vobiscum : in loco quem elegerit Dominus Deus tuus, ut habitet nomen ejus ibi.
05O||16||12||53490	Et recordaberis quoniam servus fueris in Ægypto : custodiesque ac facies quæ præcepta sunt.
05O||16||13||53500	Solemnitatem quoque tabernaculorum celebrabis per septem dies, quando collegeris de area et torculari fruges tuas :
05O||16||14||53510	et epulaberis in festivitate tua, tu, filius tuus et filia, servus tuus et ancilla, Levites quoque et advena, pupillus et vidua qui intra portas tuas sunt.
05O||16||15||53520	Septem diebus Domino Deo tuo festa celebrabis in loco quem elegerit Dominus : benedicetque tibi Dominus Deus tuus in cunctis frugibus tuis, et in omni opere manuum tuarum, erisque in lætitia.
05O||16||16||53530	Tribus vicibus per annum apparebit omne masculinum tuum in conspectu Domini Dei tui in loco quem elegerit : in solemnitate azymorum, in solemnitate hebdomadarum, et in solemnitate tabernaculorum. Non apparebit ante Dominum vacuus :
05O||16||17||53540	sed offeret unusquisque secundum quod habuerit juxta benedictionem Domini Dei sui, quam dederit ei.
05O||16||18||53550	Judices et magistros constitues in omnibus portis tuis, quas Dominus Deus tuus dederit tibi, per singulas tribus tuas : ut judicent populum justo judicio,
05O||16||19||53560	nec in alteram partem declinent. Non accipies personam, nec munera : quia munera excæcant oculos sapientum, et mutant verba justorum.
05O||16||20||53570	Juste quod justum est persequeris : ut vivas, et possideas terram, quam Dominus Deus tuus dederit tibi.
05O||16||21||53580	Non plantabis lucum, et omnem arborem juxta altare Domini Dei tui.
05O||16||22||53590	Nec facies tibi, neque constitues statuam : quæ odit Dominus Deus tuus.
05O||17||1||53600	Non immolabis Domino Deo tuo ovem, et bovem, in quo est macula, aut quippiam vitii : quia abominatio est Domino Deo tuo.
05O||17||2||53610	Cum reperti fuerint apud te intra unam portarum tuarum, quas Dominus Deus tuus dabit tibi, vir aut mulier qui faciant malum in conspectu Domini Dei tui, et transgrediantur pactum illius,
05O||17||3||53620	ut vadant et servant diis alienis, et adorent eos, solem et lunam, et omnem militiam cæli, quæ non præcepi :
05O||17||4||53630	et hoc tibi fuerit nuntiatum, audiensque inquisieris diligenter et verum esse repereris, et abominatio facta est in Israël :
05O||17||5||53640	educes virum ac mulierem, qui rem sceleratissimam perpetrarunt, ad portas civitatis tuæ, et lapidibus obruentur.
05O||17||6||53650	In ore duorum aut trium testium peribit qui interficietur. Nemo occidatur, uno contra se dicente testimonium.
05O||17||7||53660	Manus testium prima interficiet eum, et manus reliqui populi extrema mittetur : ut auferas malum de medio tui.
05O||17||8||53670	Si difficile et ambiguum apud te judicium esse perspexeris inter sanguinem et sanguinem, causam et causam, lepram et lepram : et judicum intra portas tuas videris verba variari : surge, et ascende ad locum, quem elegerit Dominus Deus tuus.
05O||17||9||53680	Veniesque ad sacerdotes Levitici generis, et ad judicem qui fuerit illo tempore : quæresque ab eis, qui indicabunt tibi judicii veritatem.
05O||17||10||53690	Et facies quodcumque dixerint qui præsunt loco quem elegerit Dominus, et docuerint te
05O||17||11||53700	juxta legem ejus, sequerisque sententiam eorum, nec declinabis ad dexteram neque ad sinistram.
05O||17||12||53710	Qui autem superbierit, nolens obedire sacerdotis imperio, qui eo tempore ministrat Domino Deo tuo, et decreto judicis, morietur homo ille, et auferes malum de Israël :
05O||17||13||53720	cunctusque populus audiens timebit, ut nullus deinceps intumescat superbia.
05O||17||14||53730	Cum ingressus fueris terram, quam Dominus Deus tuus dabit tibi, et possederis eam, habitaverisque in illa, et dixeris : Constituam super me regem, sicut habent omnes per circuitum nationes :
05O||17||15||53740	eum constitues, quem Dominus Deus tuus elegerit de numero fratrum tuorum. Non poteris alterius gentis hominem regem facere, qui non sit frater tuus.
05O||17||16||53750	Cumque fuerit constitutus, non multiplicabit sibi equos, nec reducet populum in Ægyptum, equitatus numero sublevatus, præsertim cum Dominus præceperit vobis ut nequaquam amplius per eamdem viam revertamini.
05O||17||17||53760	Non habebit uxores plurimas, quæ alliciant animum ejus, neque argenti et auri immensa pondera.
05O||17||18||53770	Postquam autem sederit in solio regni sui, describet sibi Deuteronomium legis hujus in volumine, accipiens exemplar a sacerdotibus Leviticæ tribus,
05O||17||19||53780	et habebit secum, legetque illud omnibus diebus vitæ suæ, ut discat timere Dominum Deum suum, et custodire verba et cæremonias ejus, quæ in lege præcepta sunt.
05O||17||20||53790	Nec elevetur cor ejus in superbiam super fratres suos, neque declinet in partem dexteram vel sinistram, ut longo tempore regnet ipse et filii ejus super Israël.
05O||18||1||53800	Non habebunt sacerdotes et Levitæ, et omnes qui de eadem tribu sunt, partem et hæreditatem cum reliquo Israël, quia sacrificia Domini, et oblationes ejus comedent,
05O||18||2||53810	et nihil aliud accipient de possessione fratrum suorum : Dominus enim ipse est hæreditas eorum, sicut locutus est illis.
05O||18||3||53820	Hoc erit judicium sacerdotum a populo, et ab his qui offerunt victimas : sive bovem, sive ovem immolaverint, dabunt sacerdoti armum ac ventriculum :
05O||18||4||53830	primitias frumenti, vini, et olei, et lanarum partem ex ovium tonsione.
05O||18||5||53840	Ipsum enim elegit Dominus Deus tuus de cunctis tribubus tuis, ut stet, et ministret nomini Domini, ipse, et filii ejus in sempiternum.
05O||18||6||53850	Si exierit Levites ex una urbium tuarum ex omni Israël in qua habitat, et voluerit venire, desiderans locum quem elegerit Dominus,
05O||18||7||53860	ministrabit in nomine Domini Dei sui, sicut omnes fratres ejus Levitæ, qui stabunt eo tempore coram Domino.
05O||18||8||53870	Partem ciborum eamdem accipiet, quam et ceteri : excepto eo, quod in urbe sua ex paterna ei successione debetur.
05O||18||9||53880	Quando ingressus fueris terram, quam Dominus Deus tuus dabit tibi, cave ne imitari velis abominationes illarum gentium.
05O||18||10||53890	Nec inveniatur in te qui lustret filium suum, aut filiam, ducens per ignem : aut qui ariolos sciscitetur, et observet somnia atque auguria, nec sit maleficus,
05O||18||11||53900	nec incantantor, nec qui pythones consulat, nec divinos, aut quærat a mortuis veritatem.
05O||18||12||53910	Omnia enim hæc abominatur Dominus, et propter istiusmodi scelera delebit eos in introitu tuo.
05O||18||13||53920	Perfectus eris, et absque macula cum Domino Deo tuo.
05O||18||14||53930	Gentes istæ, quarum possidebis terram, augures et divinos audiunt : tu autem a Domino Deo tuo aliter institutus es.
05O||18||15||53940	Prophetam de gente tua et de fratribus tuis, sicut me, suscitabit tibi Dominus Deus tuus : ipsum audies,
05O||18||16||53950	ut petisti a Domino Deo tuo in Horeb, quando concio congregata est, atque dixisti : Ultra non audiam vocem Domini Dei mei, et ignem hunc maximum amplius non videbo, ne moriar.
05O||18||17||53960	Et ait Dominus mihi : Bene omnia sunt locuti.
05O||18||18||53970	Prophetam suscitabo eis de medio fratrum suorum similem tui : et ponam verba mea in ore ejus, loqueturque ad eos omnia quæ præcepero illi.
05O||18||19||53980	Qui autem verba ejus, quæ loquetur in nomine meo, audire noluerit, ego ultor existam.
05O||18||20||53990	Propheta autem qui arrogantia depravatus voluerit loqui in nomine meo, quæ ego non præcepi illi ut diceret, aut ex nomine alienorum deorum, interficietur.
05O||18||21||54000	Quod si tacita cogitatione responderis : Quomodo possum intelligere verbum, quod Dominus non est locutus ?
05O||18||22||54010	hoc habebis signum : quod in nomine Domini propheta ille prædixerit, et non evenerit : hoc Dominus non est locutus, sed per tumorem animi sui propheta confinxit : et idcirco non timebis eum.
05O||19||1||54020	Cum disperdiderit Dominus Deus tuus gentes, quarum tibi traditurus est terram, et possederis eam, habitaverisque in urbibus ejus et in ædibus :
05O||19||2||54030	tres civitates separabis tibi in medio terræ, quam Dominus Deus tuus dabit tibi in possessionem,
05O||19||3||54040	sternens diligenter viam : et in tres æqualiter partes totam terræ tuæ provinciam divides : ut habeat e vicino qui propter homicidium profugus est, quo possit evadere.
05O||19||4||54050	Hæc erit lex homicidæ fugientis, cujus vita servanda est : qui percusserit proximum suum nesciens, et qui heri et nudiustertius nullum contra eum odium habuisse comprobatur :
05O||19||5||54060	sed abiisse cum eo simpliciter in silvam ad ligna cædenda, et in succisione lignorum securis fugerit manu, ferrumque lapsum de manubrio amicum ejus percusserit, et occiderit : hic ad unam supradictarum urbium confugiet, et vivet :
05O||19||6||54070	ne forsitan proximus ejus, cujus effusus est sanguis, dolore stimulatus, persequatur, et apprehendat eum si longior via fuerit, et percutiat animam ejus, qui non est reus mortis : quia nullum contra eum, qui occisus est, odium prius habuisse monstratur.
05O||19||7||54080	Idcirco præcipio tibi, ut tres civitates æqualis inter se spatii dividas.
05O||19||8||54090	Cum autem dilataverit Dominus Deus tuus terminos tuos, sicut juravit patribus tuis, et dederit tibi cunctam terram, quam eis pollicitus est
05O||19||9||54100	(si tamen custodieris mandata ejus, et feceris, quæ hodie præcipio tibi, ut diligas Dominum Deum tuum, et ambules in viis ejus omni tempore), addes tibi tres alias civitates, et supradictarum trium urbium numerum duplicabis :
05O||19||10||54110	ut non effundatur sanguis innoxius in medio terræ, quam Dominus Deus tuus dabit tibi possidendam, ne sis sanguinis reus.
05O||19||11||54120	Si quis autem, odio habens proximum suum, insidiatus fuerit vitæ ejus, surgensque percusserit illum, et mortuus fuerit, fugeritque ad unam de supradictis urbibus,
05O||19||12||54130	mittent seniores civitatis illius, et arripient eum de loco effugii, tradentque in manu proximi, cujus sanguis effusus est, et morietur.
05O||19||13||54140	Non miseraberis ejus, et auferes innoxium sanguinem de Israël, ut bene sit tibi.
05O||19||14||54150	Non assumes, et transferes terminos proximi tui, quos fixerunt priores in possessione tua, quam Dominus Deus tuus dabit tibi in terra quam acceperis possidendam.
05O||19||15||54160	Non stabit testis unus contra aliquem, quidquid illud peccati, et facinoris fuerit : sed in ore duorum aut trium testium stabit omne verbum.
05O||19||16||54170	Si steterit testis mendax contra hominem, accusans eum prævaricationis,
05O||19||17||54180	stabunt ambo, quorum causa est, ante Dominum in conspectu sacerdotum et judicum qui fuerint in diebus illis.
05O||19||18||54190	Cumque diligentissime perscrutantes, invenerint falsum testem dixisse contra fratrem suum mendacium,
05O||19||19||54200	reddent ei sicut fratri suo facere cogitavit, et auferes malum de medio tui :
05O||19||20||54210	ut audientes ceteri timorem habeant, et nequaquam talia audeant facere.
05O||19||21||54220	Non misereberis ejus, sed animam pro anima, oculum pro oculo, dentem pro dente, manum pro manu, pedem pro pede exiges.
05O||20||1||54230	Si exieris ad bellum contra hostes tuos, et videris equitatus et currus, et majorem quam tu habeas adversarii exercitus multitudinem, non timebis eos : quia Dominus Deus tuus tecum est, qui eduxit te de terra Ægypti.
05O||20||2||54240	Appropinquante autem jam prælio, stabit sacerdos ante aciem, et sic loquetur ad populum :
05O||20||3||54250	Audi, Israël : vos hodie contra inimicos vestros pugnam committitis : non pertimescat cor vestrum, nolite metuere, nolite cedere, nec formidetis eos :
05O||20||4||54260	quia Dominus Deus vester in medio vestri est, et pro vobis contra adversarios dimicabit, ut eruat vos de periculo.
05O||20||5||54270	Duces quoque per singulas turmas audiente exercitu proclamabunt : Quis est homo qui ædificavit domum novam, et non dedicavit eam ? vadat, et revertatur in domum suam, ne forte moriatur in bello, et alius dedicet eam.
05O||20||6||54280	Quis est homo qui plantavit vineam, et necdum fecit eam esse communem, de qua vesci omnibus liceat ? vadat, et revertatur in domum suam, ne forte moriatur in bello, et alius homo ejus fungatur officio.
05O||20||7||54290	Quis est homo, qui despondit uxorem, et non accepit eam ? vadat, et revertatur in domum suam, ne forte moriatur in bello, et alius homo accipiat eam.
05O||20||8||54300	His dictis addent reliqua, et loquentur ad populum : Quis est homo formidolosus, et corde pavido ? vadat, et revertatur in domum suam, ne pavere faciat corda fratrum suorum, sicut ipse timore perterritus est.
05O||20||9||54310	Cumque siluerint duces exercitus, et finem loquendi fecerint, unusquisque suos ad bellandum cuneos præparabit.
05O||20||10||54320	Siquando accesseris ad expugnandam civitatem, offeres ei primum pacem.
05O||20||11||54330	Si receperit, et aperuerit tibi portas, cunctus populus, qui in ea est, salvabitur, et serviet tibi sub tributo.
05O||20||12||54340	Sin autem fœdus inire noluerit, et cœperit contra te bellum, oppugnabis eam.
05O||20||13||54350	Cumque tradiderit Dominus Deus tuus illam in manu tua, percuties omne quod in ea generis masculini est, in ore gladii,
05O||20||14||54360	absque mulieribus et infantibus, jumentis et ceteris quæ in civitate sunt. Omnem prædam exercitui divides, et comedes de spoliis hostium tuorum, quæ Dominus Deus tuus dederit tibi.
05O||20||15||54370	Sic facies cunctis civitatibus, quæ a te procul valde sunt, et non sunt de his urbibus, quas in possessionem accepturus es.
05O||20||16||54380	De his autem civitatibus, quæ dabuntur tibi, nullum omnino permittes vivere :
05O||20||17||54390	sed interficies in ore gladii, Hethæum videlicet, et Amorrhæum, et Chananæum, Pherezæum, et Hevæum, et Jebusæum, sicut præcepit tibi Dominus Deus tuus :
05O||20||18||54400	ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum.
05O||20||19||54410	Quando obsederis civitatem multo tempore, et munitionibus circumdederis ut expugnes eam, non succides arbores, de quibus vesci potest, nec securibus per circuitum debes vastare regionem : quoniam lignum est, et non homo, nec potest bellantium contra te augere numerum.
05O||20||20||54420	Si qua autem ligna non sunt pomifera, sed agrestia, et in ceteros apta usus, succide, et instrue machinas, donec capias civitatem, quæ contra te dimicat.
05O||21||1||54430	Quando inventum fuerit in terra, quam Dominus Deus tuus daturus est tibi, hominis cadaver occisi, et ignorabitur cædis reus,
05O||21||2||54440	egredientur majores natu, et judices tui, et metientur a loco cadaveris singularum per circuitum spatia civitatum :
05O||21||3||54450	et quam viciniorem ceteris esse perspexerint, seniores civitatis illius tollent vitulam de armento, quæ non traxit jugum, nec terram scidit vomere,
05O||21||4||54460	et ducent eam ad vallem asperam atque saxosam, quæ numquam arata est, nec sementem recepit : et cædent in ea cervices vitulæ :
05O||21||5||54470	accedentque sacerdotes filii Levi, quos elegerit Dominus Deus tuus ut ministrent ei, et benedicant in nomine ejus, et ad verbum eorum omne negotium, et quidquid mundum, vel immundum est, judicetur.
05O||21||6||54480	Et venient majores natu civitatis illius ad interfectum, lavabuntque manus suas super vitulam, quæ in valle percussa est,
05O||21||7||54490	et dicent : Manus nostræ non effuderunt sanguinem hunc, nec oculi viderunt :
05O||21||8||54500	propitius esto populo tuo Israël, quem redemisti, Domine, et ne reputes sanguinem innocentem in medio populi tui Israël. Et auferetur ab eis reatus sanguinis :
05O||21||9||54510	tu autem alienus eris ab innocentis cruore, qui fusus est, cum feceris quod præcepit Dominus.
05O||21||10||54520	Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris,
05O||21||11||54530	et videris in numero captivorum mulierem pulchram, et adamaveris eam, voluerisque habere uxorem,
05O||21||12||54540	introduces eam in domum tuam : quæ radet cæsariem, et circumcidet ungues,
05O||21||13||54550	et deponet vestem, in qua capta est : sedensque in domo tua, flebit patrem et matrem suam uno mense : et postea intrabis ad eam, dormiesque cum illa, et erit uxor tua.
05O||21||14||54560	Si autem postea non sederit animo tuo, dimittes eam liberam, nec vendere poteris pecunia, nec opprimere per potentiam : quia humiliasti eam.
05O||21||15||54570	Si habuerit homo uxores duas, unam dilectam, et alteram odiosam, genuerintque ex eo liberos, et fuerit filius odiosæ primogenitus,
05O||21||16||54580	volueritque substantiam inter filios suos dividere, non poterit filium dilectæ facere primogenitum, et præferre filio odiosæ :
05O||21||17||54590	sed filium odiosæ agnoscet primogenitum, dabitque ei de his quæ habuerit cuncta duplicia : iste est enim principium liberorum ejus, et huic debentur primogenita.
05O||21||18||54600	Si genuerit homo filium contumacem et protervum, qui non audiat patris aut matris imperium, et coërcitus obedire contempserit :
05O||21||19||54610	apprehendent eum, et ducent ad seniores civitatis illius, et ad portam judicii,
05O||21||20||54620	dicentque ad eos : Filius noster iste protervus et contumax est : monita nostra audire contemnit, comessationibus vacat, et luxuriæ atque conviviis :
05O||21||21||54630	lapidibus eum obruet populus civitatis, et morietur, ut auferatis malum de medio vestri, et universus Israël audiens pertimescat.
05O||21||22||54640	Quando peccaverit homo quod morte plectendum est, et adjudicatus morti appensus fuerit in patibulo :
05O||21||23||54650	non permanebit cadaver ejus in ligno, sed in eadem die sepelietur : quia maledictus a Deo est qui pendet in ligno : et nequaquam contaminabis terram tuam, quam Dominus Deus tuus dederit tibi in possessionem.
05O||22||1||54660	Non videbis bovem fratris tui, aut ovem errantem, et præteribis : sed reduces fratri tuo,
05O||22||2||54670	etiamsi non est propinquus frater tuus, nec nosti eum : duces in domum tuam, et erunt apud te quamdiu quærat ea frater tuus, et recipiat.
05O||22||3||54680	Similiter facies de asino, et de vestimento, et de omni re fratris tui, quæ perierit : si inveneris eam, ne negligas quasi alienam.
05O||22||4||54690	Si videris asinum fratris tui aut bovem cecidisse in via, non despicies, sed sublevabis cum eo.
05O||22||5||54700	Non induetur mulier veste virili, nec vir utetur veste feminea : abominabilis enim apud Deum est qui facit hæc.
05O||22||6||54710	Si ambulans per viam, in arbore vel in terra nidum avis inveneris, et matrem pullis vel ovis desuper incubantem : non tenebis eam cum filiis,
05O||22||7||54720	sed abire patieris, captos tenens filios : ut bene sit tibi, et longo vivas tempore.
05O||22||8||54730	Cum ædificaveris domum novam, facies murum tecti per circuitum : ne effundatur sanguis in domo tua, et sis reus labente alio, et in præceps ruente.
05O||22||9||54740	Non seres vineam tuam altero semine : ne et sementis quam sevisti, et quæ nascuntur ex vinea, pariter sanctificentur.
05O||22||10||54750	Non arabis in bove simul et asino.
05O||22||11||54760	Non indueris vestimento, quod ex lana linoque contextum est.
05O||22||12||54770	Funiculos in fimbriis facies per quatuor angulos pallii tui, quo operieris.
05O||22||13||54780	Si duxerit vir uxorem, et postea odio habuerit eam,
05O||22||14||54790	quæsieritque occasiones quibus dimittat eam, objiciens ei nomen pessimum, et dixerit : Uxorem hanc accepi, et ingressus ad eam non inveni virginem :
05O||22||15||54800	tollent eam pater et mater ejus, et ferent secum signa virginitatis ejus ad seniores urbis qui in porta sunt :
05O||22||16||54810	et dicet pater : Filiam meam dedi huic uxorem : quam quia odit,
05O||22||17||54820	imponit ei nomen pessimum, ut dicat : Non inveni filiam tuam virginem : et ecce hæc sunt signa virginitatis filiæ meæ. Expandent vestimentum coram senioribus civitatis :
05O||22||18||54830	apprehendentque senes urbis illius virum, et verberabunt illum,
05O||22||19||54840	condemnantes insuper centum siclis argenti, quos dabit patri puellæ, quoniam diffamavit nomen pessimum super virginem Israël : habebitque eam uxorem, et non poterit dimittere eam omnibus diebus vitæ suæ.
05O||22||20||54850	Quod si verum est quod objicit, et non est in puella inventa virginitas,
05O||22||21||54860	ejicient eam extra fores domus patris sui, et lapidibus obruent viri civitatis illius, et morietur : quoniam fecit nefas in Israël, ut fornicaretur in domo patris sui : et auferes malum de medio tui.
05O||22||22||54870	Si dormierit vir cum uxore alterius, uterque morietur, id est, adulter et adultera : et auferes malum de Israël.
05O||22||23||54880	Si puellam virginem desponderit vir, et invenerit eam aliquis in civitate, et concubuerit cum ea,
05O||22||24||54890	educes utrumque ad portam civitatis illius, et lapidibus obruentur : puella, quia non clamavit, cum esset in civitate : vir, quia humiliavit uxorem proximi sui : et auferes malum de medio tui.
05O||22||25||54900	Sin autem in agro repererit vir puellam, quæ desponsata est, et apprehendens concubuerit cum ea, ipse morietur solus :
05O||22||26||54910	puella nihil patietur, nec est rea mortis : quoniam sicut latro consurgit contra fratrem suum, et occidit animam ejus, ita et puella perpessa est.
05O||22||27||54920	Sola erat in agro : clamavit, et nullus affuit qui liberaret eam.
05O||22||28||54930	Si invenerit vir puellam virginem, quæ non habet sponsum, et apprehendens concubuerit cum illa, et res ad judicium venerit :
05O||22||29||54940	dabit qui dormivit cum ea, patri puellæ quinquaginta siclos argenti, et habebit eam uxorem, quia humiliavit illam : non poterit dimittere eam cunctis diebus vitæ suæ.
05O||22||30||54950	Non accipiet homo uxorem patris sui, nec revelabit operimentum ejus.
05O||23||1||54960	Non intravit eunuchus, attritis vel amputatis testiculis et abscisso veretro, ecclesiam Domini.
05O||23||2||54970	Non ingredietur mamzer, hoc est, de scorto natus, in ecclesiam Domini, usque ad decimam generationem.
05O||23||3||54980	Ammonites et Moabites etiam post decimam generationem non intrabunt ecclesiam Domini in æternum :
05O||23||4||54990	quia noluerunt vobis occurrere cum pane et aqua in via quando egressi estis de Ægypto : et quia conduxerunt contra te Balaam filium Beor de Mesopotamia Syriæ, ut malediceret tibi :
05O||23||5||55000	et noluit Dominus Deus tuus audire Balaam, vertitque maledictionem ejus in benedictionem tuam, eo quod diligeret te.
05O||23||6||55010	Non facies cum eis pacem, nec quæras eis bona cunctis diebus vitæ tuæ in sempiternum.
05O||23||7||55020	Non abominaberis Idumæum, quia frater tuus est : nec Ægyptium, quia advena fuisti in terra ejus.
05O||23||8||55030	Qui nati fuerint ex eis, tertia generatione intrabunt in ecclesiam Domini.
05O||23||9||55040	Quando egressus fueris adversus hostes tuos in pugnam, custodies te ab omni re mala.
05O||23||10||55050	Si fuerit inter vos homo, qui nocturno pollutus sit somnio, egredietur extra castra,
05O||23||11||55060	et non revertetur, priusquam ad vesperam lavetur aqua : et post solis occasum regredietur in castra.
05O||23||12||55070	Habebis locum extra castra, ad quem egrediaris ad requisita naturæ,
05O||23||13||55080	gerens paxillum in balteo : cumque sederis, fodies per circuitum, et egesta humo operies
05O||23||14||55090	quo revelatus es : Dominus enim Deus tuus ambulat in medio castrorum, ut eruat te, et tradat tibi inimicos tuos : et sint castra tua sancta, et nihil in eis appareat fœditatis, ne derelinquat te.
05O||23||15||55100	Non trades servum domino suo, qui ad te confugerit.
05O||23||16||55110	Habitabit tecum in loco, qui ei placuerit, et in una urbium tuarum requiescet : ne contristes eum.
05O||23||17||55120	Non erit meretrix de filiabus Israël, nec scortator de filiis Israël.
05O||23||18||55130	Non offeres mercedem prostibuli, nec pretium canis in domo Domini Dei tui, quidquid illud est quod voveris : quia abominatio est utrumque apud Dominum Deum tuum.
05O||23||19||55140	Non fœnerabis fratri tuo ad usuram pecuniam, nec fruges, nec quamlibet aliam rem :
05O||23||20||55150	sed alieno. Fratri autem tuo absque usura id quo indiget, commodabis : ut benedicat tibi Dominus Deus tuus in omni opere tuo in terra, ad quam ingredieris possidendam.
05O||23||21||55160	Cum votum voveris Domino Deo tuo, non tardabis reddere : quia requiret illud Dominus Deus tuus, et si moratus fueris, reputabitur tibi in peccatum.
05O||23||22||55170	Si nolueris polliceri, absque peccato eris.
05O||23||23||55180	Quod autem semel egressum est de labiis tuis, observabis, et facies sicut promisisti Domino Deo tuo, et propria voluntate et ore tuo locutus es.
05O||23||24||55190	Ingressus vineam proximi tui, comede uvas, quantum tibi placuerit : foras autem ne efferas tecum.
05O||23||25||55200	Si intraveris in segetem amici tui, franges spicas, et manu conteres : falce autem non metes.
05O||24||1||55210	Si acceperit homo uxorem, et habuerit eam, et non invenerit gratiam ante oculos ejus propter aliquam fœditatem : scribet libellum repudii, et dabit in manu illius, et dimittet eam de domo sua.
05O||24||2||55220	Cumque egressa alterum maritum duxerit,
05O||24||3||55230	et ille quoque oderit eam, dederitque ei libellum repudii, et dimiserit de domo sua, vel certe mortuus fuerit :
05O||24||4||55240	non poterit prior maritus recipere eam in uxorem : quia polluta est, et abominabilis facta est coram Domino : ne peccare facias terram tuam, quam Dominus Deus tuus tradiderit tibi possidendam.
05O||24||5||55250	Cum acceperit homo nuper uxorem, non procedet ad bellum, nec ei quippiam necessitatis injungetur publicæ, sed vacabit absque culpa domi suæ, ut uno anno lætetur cum uxore sua.
05O||24||6||55260	Non accipies loco pignoris inferiorem, et superiorem molam : quia animam suam opposuit tibi.
05O||24||7||55270	Si deprehensus fuerit homo sollicitans fratrem suum de filiis Israël, et vendito eo acceperit pretium, interficietur, et auferes malum de medio tui.
05O||24||8||55280	Observa diligenter ne incurras plagam lepræ, sed facies quæcumque docuerint te sacerdotes Levitici generis, juxta id quod præcepi eis, et imple sollicite.
05O||24||9||55290	Mementote quæ fecerit Dominus Deus vester Mariæ in via cum egrederemini de Ægypto.
05O||24||10||55300	Cum repetes a proximo tuo rem aliquam, quam debet tibi, non ingredieris domum ejus ut pignus auferas :
05O||24||11||55310	sed stabis foris, et ille tibi proferet quod habuerit.
05O||24||12||55320	Sin autem pauper est, non pernoctabit apud te pignus,
05O||24||13||55330	sed statim reddes ei ante solis occasum : ut dormiens in vestimento suo, benedicat tibi, et habeas justitiam coram Domino Deo tuo.
05O||24||14||55340	Non negabis mercedem indigentis, et pauperis fratris tui, sive advenæ, qui tecum moratur in terra, et intra portas tuas est :
05O||24||15||55350	sed eadem die reddes ei pretium laboris sui ante solis occasum, quia pauper est, et ex eo sustentat animam suam : ne clamet contra te ad Dominum, et reputetur tibi in peccatum.
05O||24||16||55360	Non occidentur patres pro filiis, neque filii pro patribus, sed unusquisque pro peccato suo morietur.
05O||24||17||55370	Non pervertes judicium advenæ et pupilli, nec auferes pignoris loco viduæ vestimentum.
05O||24||18||55380	Memento quod servieris in Ægypto, et eruerit te Dominus Deus tuus inde. Idcirco præcipio tibi ut facias hanc rem.
05O||24||19||55390	Quando messueris segetem in agro tuo, et oblitus manipulum reliqueris, non reverteris, ut tollas illum : sed advenam, et pupillum, et viduam auferre patieris, ut benedicat tibi Dominus Deus tuus in omni opere manuum tuarum.
05O||24||20||55400	Si fruges collegeris olivarum, quidquid remanserit in arboribus, non reverteris ut colligas : sed relinques advenæ, pupillo, ac viduæ.
05O||24||21||55410	Si vindemiaveris vineam tuam, non colliges remanentes racemos : sed cedent in usus advenæ, pupilli, ac viduæ.
05O||24||22||55420	Memento quod et tu servieris in Ægypto, et idcirco præcipio tibi ut facias hanc rem.
05O||25||1||55430	Si fuerit causa inter aliquos, et interpellaverint judices : quem justum esse perspexerint, illi justitiæ palmam dabunt : quem impium, condemnabunt impietatis.
05O||25||2||55440	Sin autem eum, qui peccavit, dignum viderint plagis : prosternent, et coram se facient verberari. Pro mensura peccati erit et plagarum modus :
05O||25||3||55450	ita dumtaxat, ut quadragenarium numerum non excedant : ne fœde laceratus ante oculos tuos abeat frater tuus.
05O||25||4||55460	Non ligabis os bovis terentis in area fruges tuas.
05O||25||5||55470	Quando habitaverint fratres simul, et unus ex eis absque liberis mortuus fuerit, uxor defuncti non nubet alteri : sed accipiet eam frater ejus, et suscitabit semen fratris sui :
05O||25||6||55480	et primogenitum ex ea filium nomine illius appellabit, ut non deleatur nomen ejus ex Israël.
05O||25||7||55490	Sin autem noluerit accipere uxorem fratris sui, quæ ei lege debetur, perget mulier ad portam civitatis, et interpellabit majores natu, dicetque : Non vult frater viri mei suscitare nomen fratris sui in Israël, nec me in conjugem sumere.
05O||25||8||55500	Statimque accersiri eum facient, et interrogabunt. Si responderit : Nolo eam uxorem accipere :
05O||25||9||55510	accedet mulier ad eum coram senioribus, et tollet calceamentum de pede ejus, spuetque in faciem illius, et dicet : Sic fiet homini, qui non ædificat domum fratris sui.
05O||25||10||55520	Et vocabitur nomen illius in Israël, Domus discalceati.
05O||25||11||55530	Si habuerint inter se jurgium viri duo, et unus contra alterum rixari cœperit, volensque uxor alterius eruere virum suum de manu fortioris, miseritque manum, et apprehenderit verenda ejus :
05O||25||12||55540	abscides manum illius, nec flecteris super eam ulla misericordia.
05O||25||13||55550	Non habebis in sacculo diversa pondera, majus et minus :
05O||25||14||55560	nec erit in domo tua modius major, et minor.
05O||25||15||55570	Pondus habebis justum et verum, et modius æqualis et verus erit tibi : ut multo vivas tempore super terram, quam Dominus Deus tuus dederit tibi.
05O||25||16||55580	Abominatur enim Dominus tuus eum qui facit hæc, et aversatur omnem injustitiam.
05O||25||17||55590	Memento quæ fecerit tibi Amalec in via quando egrediebaris ex Ægypto :
05O||25||18||55600	quomodo occurrerit tibi, et extremos agminis tui, qui lassi residebant, ceciderit, quando tu eras fame et labore confectus : et non timuerit Deum.
05O||25||19||55610	Cum ergo Dominus Deus tuus dederit tibi requiem, et subjecerit cunctas per circuitum nationes in terra, quam tibi pollicitus est : delebis nomen ejus sub cælo. Cave ne obliviscaris.
05O||26||1||55620	Cumque intraveris terram, quam Dominus Deus tuus tibi daturus est possidendam, et obtinueris eam, atque habitaveris in ea :
05O||26||2||55630	tolles de cunctis frugibus tuis primitias, et pones in cartallo, pergesque ad locum quem Dominus Deus tuus elegerit, ut ibi invocetur nomen ejus :
05O||26||3||55640	accedesque ad sacerdotem, qui fuerit in diebus illis, et dices ad eum : Profiteor hodie coram Domino Deo tuo, quod ingressus sum in terram, pro qua juravit patribus nostris, ut daret eam nobis.
05O||26||4||55650	Suscipiensque sacerdos cartallum de manu tua, ponet ante altare Domini Dei tui :
05O||26||5||55660	et loqueris in conspectu Domini Dei tui : Syrus persequebatur patrem meum, qui descendit in Ægyptum, et ibi peregrinatus est in paucissimo numero : crevitque in gentem magnam ac robustam et infinitæ multitudinis.
05O||26||6||55670	Afflixeruntque nos Ægyptii, et persecuti sunt, imponentes onera gravissima :
05O||26||7||55680	et clamavimus ad Dominum Deum patrum nostrorum : qui exaudivit nos, et respexit humilitatem nostram, et laborem, atque angustiam :
05O||26||8||55690	et eduxit nos de Ægypto in manu forti, et brachio extento, in ingenti pavore, in signis atque portentis :
05O||26||9||55700	et introduxit ad locum istum, et tradidit nobis terram lacte et melle manantem.
05O||26||10||55710	Et idcirco nunc offero primitias frugum terræ, quam Dominus dedit mihi. Et dimittes eas in conspectu Domini Dei tui, et adorato Domino Deo tuo.
05O||26||11||55720	Et epulaberis in omnibus bonis, quæ Dominus Deus tuus dederit tibi, et domui tuæ, tu et Levites, et advena qui tecum est.
05O||26||12||55730	Quando compleveris decimam cunctarum frugum tuarum, anno decimarum tertio, dabis Levitæ, et advenæ, et pupillo et viduæ, ut comedant intra portas tuas, et saturentur :
05O||26||13||55740	loquerisque in conspectu Domini Deo tui : Abstuli quod sanctificatum est de domo mea, et dedi illud Levitæ et advenæ, et pupillo ac viduæ, sicut jussisti mihi : non præterivi mandata tua, nec sum oblitus imperii tui.
05O||26||14||55750	Non comedi ex eis in luctu meo, nec separavi ea in qualibet immunditia, nec expendi ex his quidquam in re funebri. Obedivi voci Domini Dei mei, et feci omnia sicut præcepisti mihi.
05O||26||15||55760	Respice de sanctuario tuo, et de excelso cælorum habitaculo, et benedic populo tuo Israël, et terræ, quam dedisti nobis, sicut jurasti patribus nostris, terræ lacte et melle mananti.
05O||26||16||55770	Hodie Dominus Deus tuus præcepit tibi ut facias mandata hæc atque judicia : et custodias et impleas ex toto corde tuo, et ex tota anima tua.
05O||26||17||55780	Dominum elegisti hodie, ut sit tibi Deus, et ambules in viis ejus, et custodias cæremonias illius, et mandata atque judicia, et obedias ejus imperio.
05O||26||18||55790	Et Dominus elegit te hodie ut sis ei populus peculiaris, sicut locutus est tibi, et custodias omnia præcepta illius :
05O||26||19||55800	et faciat te excelsiorem cunctis gentibus quas creavit, in laudem, et nomen, et gloriam suam : ut sis populus sanctus Domini Dei tui, sicut locutus est.
05O||27||1||55810	Præcepit autem Moyses et seniores Israël populo, dicentes : Custodite omne mandatum quod præcipio vobis hodie.
05O||27||2||55820	Cumque transieritis Jordanem in terram, quam Dominus Deus tuus dabit tibi, eriges ingentes lapides, et calce lævigabis eos,
05O||27||3||55830	ut possis in eis scribere omnia verba legis hujus, Jordane transmisso : ut introëas terram, quam Dominus Deus tuus dabit tibi, terram lacte et melle manantem, sicut juravit patribus tuis.
05O||27||4||55840	Quando ergo transieritis Jordanem, erigite lapides, quos ego hodie præcipio vobis in monte Hebal, et lævigabis eos calce :
05O||27||5||55850	et ædificabis ibi altare Domino Deo tuo de lapidibus, quos ferrum non tetigit,
05O||27||6||55860	et de saxis informibus et impolitis : et offeres super eo holocausta Domino Deo tuo,
05O||27||7||55870	et immolabis hostias pacificas, comedesque ibi, et epulaberis coram Domino Deo tuo.
05O||27||8||55880	Et scribes super lapides omnia verba legis hujus plane et lucide.
05O||27||9||55890	Dixeruntque Moyses et sacerdotes Levitici generis ad omnem Israëlem : Attende, et audi, Israël : hodie factus es populus Domini Dei tui :
05O||27||10||55900	audies vocem ejus, et facies mandata atque justitias, quas ego præcipio tibi.
05O||27||11||55910	Præcepitque Moyses populo in die illo, dicens :
05O||27||12||55920	Hi stabunt ad benedicendum populo super montem Garizim, Jordane transmisso : Simeon, Levi, Judas, Issachar, Joseph, et Benjamin.
05O||27||13||55930	Et e regione isti stabunt ad maledicendum in monte Hebal : Ruben, Gad, et Aser, et Zabulon, Dan, et Nephthali.
05O||27||14||55940	Et pronuntiabunt Levitæ, dicentque ad omnes viros Israël excelsa voce :
05O||27||15||55950	Maledictus homo qui facit sculptile et conflatile, abominationem Domini, opus manuum artificum, ponetque illud in abscondito : et respondebit omnis populus, et dicet : Amen.
05O||27||16||55960	Maledictus qui non honorat patrem suum, et matrem : et dicet omnis populus : Amen.
05O||27||17||55970	Maledictus qui transfert terminos proximi sui : et dicet omnis populus : Amen.
05O||27||18||55980	Maledictus qui errare facit cæcum in itinere : et dicet omnis populus : Amen.
05O||27||19||55990	Maledictus qui pervertit judicium advenæ, pupilli et viduæ : et dicet omnis populus : Amen.
05O||27||20||56000	Maledictus qui dormit cum uxore patris sui, et revelat operimentum lectuli ejus : et dicet omnis populus : Amen.
05O||27||21||56010	Maledictus qui dormit cum omni jumento : et dicet omnis populus : Amen.
05O||27||22||56020	Maledictus qui dormit cum sorore sua, filia patris sui, vel matris suæ : et dicet omnis populus : Amen.
05O||27||23||56030	Maledictus qui dormit cum socru sua : et dicet omnis populus : Amen.
05O||27||24||56040	Maledictus qui clam percusserit proximum suum : et dicet omnis populus : Amen.
05O||27||25||56050	Maledictus qui accipit munera, ut percutiat animam sanguinis innocentis : et dicet omnis populus : Amen.
05O||27||26||56060	Maledictus qui non permanet in sermonibus legis hujus, nec eos opere perficit : et dicet omnis populus : Amen.
05O||28||1||56070	Si autem audieris vocem Domini Dei tui, ut facias atque custodias omnia mandata ejus, quæ ego præcipio tibi hodie, faciet te Dominus Deus tuus excelsiorem cunctis gentibus, quæ versantur in terra.
05O||28||2||56080	Venientque super te universæ benedictiones istæ, et apprehendent te : si tamen præcepta ejus audieris.
05O||28||3||56090	Benedictus tu in civitate, et benedictus in agro.
05O||28||4||56100	Benedictus fructus ventris tui, et fructus terræ tuæ, fructusque jumentorum tuorum, greges armentorum tuorum, et caulæ ovium tuarum.
05O||28||5||56110	Benedicta horrea tua, et benedictæ reliquiæ tuæ.
05O||28||6||56120	Benedictus eris tu ingrediens et egrediens.
05O||28||7||56130	Dabit Dominus inimicos tuos, qui consurgunt adversum te, corruentes in conspectu tuo : per unam viam venient contra te, et per septem fugient a facie tua.
05O||28||8||56140	Emittet Dominus benedictionem super cellaria tua, et super omnia opera manuum tuarum : benedicetque tibi in terra, quam acceperis.
05O||28||9||56150	Suscitabit te Dominus sibi in populum sanctum, sicut juravit tibi : si custodieris mandata Domini Dei tui, et ambulaveris in viis ejus.
05O||28||10||56160	Videbuntque omnes terrarum populi quod nomen Domini invocatum sit super te, et timebunt te.
05O||28||11||56170	Abundare te faciet Dominus omnibus bonis, fructu uteri tui, et fructu jumentorum tuorum, fructu terræ tuæ, quam juravit Dominus patribus tuis ut daret tibi.
05O||28||12||56180	Aperiet Dominus thesaurum suum optimum, cælum, ut tribuat pluviam terræ tuæ in tempore suo : benedicetque cunctis operibus manuum tuarum. Et fœnerabis gentibus multis, et ipse a nullo fœnus accipies.
05O||28||13||56190	Constituet te Dominus in caput, et non in caudam : et eris semper supra, et non subter : si tamen audieris mandata Domini Dei tui quæ ego præcipio tibi hodie, et custodieris et feceris,
05O||28||14||56200	ac non declinaveris ab eis nec ad dexteram, nec ad sinistram, nec secutus fueris deos alienos, neque colueris eos.
05O||28||15||56210	Quod si audire nolueris vocem Domini Dei tui, ut custodias, et facias omnia mandata ejus et cæremonias, quas ego præcipio tibi hodie, venient super te omnes maledictiones istæ, et apprehendent te.
05O||28||16||56220	Maledictus eris in civitate, maledictus in agro.
05O||28||17||56230	Maledictum horreum tuum, et maledictæ reliquiæ tuæ.
05O||28||18||56240	Maledictus fructus ventris tui, et fructus terræ tuæ, armenta boum tuorum, et greges ovium tuarum.
05O||28||19||56250	Maledictus eris ingrediens, et maledictus egrediens.
05O||28||20||56260	Mittet Dominus super te famem et esuriem, et increpationem in omnia opera tua, quæ tu facies : donec conterat te, et perdat velociter, propter adinventiones tuas pessimas in quibus reliquisti me.
05O||28||21||56270	Adjungat tibi Dominus pestilentiam, donec consumat te de terra ad quam ingredieris possidendam.
05O||28||22||56280	Percutiat te Dominus egestate, febri et frigore, ardore et æstu, et aëre corrupto ac rubigine, et persequatur donec pereas.
05O||28||23||56290	Sit cælum, quod supra te est, æneum : et terra, quam calcas, ferrea.
05O||28||24||56300	Det Dominus imbrem terræ tuæ pulverem, et de cælo descendat super te cinis, donec conteraris.
05O||28||25||56310	Tradat te Dominus corruentem ante hostes tuos : per unam viam egrediaris contra eos, et per septem fugias, et dispergaris per omnia regna terræ,
05O||28||26||56320	sitque cadaver tuum in escam cunctis volatilibus cæli, et bestiis terræ, et non sit qui abigat.
05O||28||27||56330	Percutiat te Dominus ulcere Ægypti, et partem corporis, per quam stercora egeruntur, scabie quoque et prurigine : ita ut curari nequeas.
05O||28||28||56340	Percutiat te Dominus amentia et cæcitate ac furore mentis,
05O||28||29||56350	et palpes in meridie sicut palpare solet cæcus in tenebris, et non dirigas vias tuas. Omnique tempore calumniam sustineas, et opprimaris violentia, nec habeas qui liberet te.
05O||28||30||56360	Uxorem accipias, et alius dormiat cum ea. Domum ædifices, et non habites in ea. Plantes vineam, et non vindemies eam.
05O||28||31||56370	Bos tuus immoletur coram te, et non comedas ex eo. Asinus tuus rapiatur in conspectu tuo, et non reddatur tibi. Oves tuæ dentur inimicis tuis, et non sit qui te adjuvet.
05O||28||32||56380	Filii tui et filiæ tuæ tradantur alteri populo, videntibus oculis tuis, et deficientibus ad conspectum eorum tota die, et non sit fortitudo in manu tua.
05O||28||33||56390	Fructus terræ tuæ, et omnes labores tuos, comedat populus quem ignoras : et sis semper calumniam sustinens, et oppressus cunctis diebus,
05O||28||34||56400	et stupens ad terrorem eorum quæ videbunt oculi tui.
05O||28||35||56410	Percutiat te Dominus ulcere pessimo in genibus et in suris, sanarique non possis a planta pedis usque ad verticem tuum.
05O||28||36||56420	Ducet te Dominus, et regem tuum, quem constitueris super te, in gentem, quam ignoras tu et patres tui : et servies ibi diis alienis, ligno et lapidi.
05O||28||37||56430	Et eris perditus in proverbium ac fabulam omnibus populis, ad quos te introduxerit Dominus.
05O||28||38||56440	Sementem multam jacies in terram, et modicum congregabis : quia locustæ devorabunt omnia.
05O||28||39||56450	Vineam plantabis, et fodies : et vinum non bibes, nec colliges ex ea quippiam : quoniam vastabitur vermibus.
05O||28||40||56460	Olivas habebis in omnibus terminis tuis, et non ungeris oleo : quia defluent, et peribunt.
05O||28||41||56470	Filios generabis et filias, et non frueris eis : quoniam ducentur in captivitatem.
05O||28||42||56480	Omnes arbores tuas et fruges terræ tuæ rubigo consumet.
05O||28||43||56490	Advena, qui tecum versatur in terra, ascendet super te, eritque sublimior : tu autem descendes, et eris inferior.
05O||28||44||56500	Ipse fœnerabit tibi, et tu non fœnerabis ei. Ipse erit in caput, et tu eris in caudam.
05O||28||45||56510	Et venient super te omnes maledictiones istæ, et persequentes apprehendent te, donec intereas : quia non audisti vocem Domini Dei tui, nec servasti mandata ejus et cæremonias, quas præcepit tibi.
05O||28||46||56520	Et erunt in te signa atque prodigia, et in semine tuo usque in sempiternum :
05O||28||47||56530	eo quod non servieris Domino Deo tuo in gaudio, cordisque lætitia, propter rerum omnium abundantiam.
05O||28||48||56540	Servies inimico tuo, quem immittet tibi Dominus, in fame, et siti, et nuditate, et omni penuria : et ponet jugum ferreum super cervicem tuam, donec te conterat.
05O||28||49||56550	Adducet Dominus super te gentem de longinquo, et de extremis terræ finibus in similitudinem aquilæ volantis cum impetu, cujus linguam intelligere non possis :
05O||28||50||56560	gentem procacissimam, quæ non deferat seni, nec misereatur parvuli,
05O||28||51||56570	et devoret fructum jumentorum tuorum, ac fruges terræ tuæ : donec intereas, et non relinquat tibi triticum, vinum, et oleum, armenta boum, et greges ovium : donec te disperdat,
05O||28||52||56580	et conterat in cunctis urbibus tuis, et destruantur muri tui firmi atque sublimes, in quibus habebas fiduciam in omni terra tua. Obsideberis intra portas tuas in omni terra tua, quam dabit tibi Dominus Deus tuus :
05O||28||53||56590	et comedes fructum uteri tui, et carnes filiorum tuorum et filiarum tuarum, quas dederit tibi Dominus Deus tuus, in angustia et vastitate qua opprimet te hostis tuus.
05O||28||54||56600	Homo delicatus in te, et luxuriosus valde, invidebit fratri suo, et uxori, quæ cubat in sinu suo,
05O||28||55||56610	ne det eis de carnibus filiorum suorum, quas comedet : eo quod nihil aliud habeat in obsidione et penuria, qua vastaverint te inimici tui intra omnes portas tuas.
05O||28||56||56620	Tenera mulier et delicata, quæ super terram ingredi non valebat, nec pedis vestigium figere, propter mollitiem et teneritudinem nimiam, invidebit viro suo, qui cubat in sinu ejus, super filii et filiæ carnibus,
05O||28||57||56630	et illuvie secundarum, quæ egrediuntur de medio feminum ejus, et super liberis qui eadem hora nati sunt. Comedent enim eos clam propter rerum omnium penuriam in obsidione et vastitate, qua opprimet te inimicus tuus intra portas tuas.
05O||28||58||56640	Nisi custodieris et feceris omnia verba legis hujus, quæ scripta sunt in hoc volumine, et timueris nomen ejus gloriosum et terribile, hoc est, Dominum Deum tuum :
05O||28||59||56650	augebit Dominus plagas tuas, et plagas seminis tui, plagas magnas et perseverantes, infirmitates pessimas et perpetuas :
05O||28||60||56660	et convertet in te omnes afflictiones Ægypti, quas timuisti, et adhærebunt tibi.
05O||28||61||56670	Insuper et universos languores, et plagas, quæ non sunt scriptæ in volumine legis hujus, inducet Dominus super te, donec te conterat :
05O||28||62||56680	et remanebitis pauci numero, qui prius eratis sicut astra cæli præ multitudine, quoniam non audisti vocem Domini Dei tui.
05O||28||63||56690	Et sicut ante lætatus est Dominus super vos, bene vobis faciens, vosque multiplicans : sic lætabitur disperdens vos atque subvertens, ut auferamini de terra, ad quam ingredieris possidendam.
05O||28||64||56700	Disperget te Dominus in omnes populos, a summitate terræ usque ad terminos ejus : et servies ibi diis alienis, quos et tu ignoras et patres tui, lignis et lapidibus.
05O||28||65||56710	In gentibus quoque illis non quiesces, neque erit requies vestigio pedis tui. Dabit enim tibi Dominus ibi cor pavidum, et deficientes oculos, et animam consumptam mœrore :
05O||28||66||56720	et erit vita tua quasi pendens ante te. Timebis nocte et die, et non credes vitæ tuæ.
05O||28||67||56730	Mane dices : Quis mihi det vesperum ? et vespere : Quis mihi det mane ? propter cordis tui formidinem, qua terreberis, et propter ea, quæ tuis videbis oculis.
05O||28||68||56740	Reducet te Dominus classibus in Ægyptum per viam de qua dixit tibi ut eam amplius non videres. Ibi venderis inimicis tuis in servos et ancillas, et non erit qui emat.
05O||29||1||56750	Hæc sunt verba fœderis quod præcepit Dominus Moysi ut feriret cum filiis Israël in terra Moab : præter illud fœdus, quod cum eis pepigit in Horeb.
05O||29||2||56760	Vocavitque Moyses omnem Israël, et dixit ad eos : Vos vidistis universa, quæ fecit Dominus coram vobis in terra Ægypti Pharaoni, et omnibus servis ejus, universæque terræ illius,
05O||29||3||56770	tentationes magnas, quas viderunt oculi tui, signa illa, portentaque ingentia,
05O||29||4||56780	et non dedit vobis Dominus cor intelligens, et oculos videntes, et aures quæ possunt audire, usque in præsentem diem.
05O||29||5||56790	Adduxit vos quadraginta annis per desertum : non sunt attrita vestimenta vestra, nec calceamenta pedum vestrorum vetustate consumpta sunt.
05O||29||6||56800	Panem non comedistis, vinum et siceram non bibistis : ut sciretis quia ego sum Dominus Deus vester.
05O||29||7||56810	Et venistis ad hunc locum : egressusque est Sehon rex Hesebon, et Og rex Basan, occurrentes nobis ad pugnam. Et percussimus eos,
05O||29||8||56820	et tulimus terram eorum, ac tradidimus possidendam Ruben et Gad, et dimidiæ tribui Manasse.
05O||29||9||56830	Custodite ergo verba pacti hujus, et implete ea : ut intelligatis universa quæ facitis.
05O||29||10||56840	Vos statis hodie cuncti coram Domino Deo vestro, principes vestri, et tribus, ac majores natu, atque doctores, omnis populus Israël,
05O||29||11||56850	liberi et uxores vestræ, et advena qui tecum moratur in castris, exceptis lignorum cæsoribus, et his qui comportant aquas :
05O||29||12||56860	ut transeas in fœdere Domini Dei tui, et in jurejurando quod hodie Dominus Deus tuus percutit tecum :
05O||29||13||56870	ut suscitet te sibi in populum, et ipse sit Deus tuus sicut locutus est tibi, et sicut juravit patribus tuis, Abraham, Isaac, et Jacob.
05O||29||14||56880	Nec vobis solis ego hoc fœdus ferio, et hæc juramenta confirmo,
05O||29||15||56890	sed cunctis præsentibus et absentibus.
05O||29||16||56900	Vos enim nostis quomodo habitaverimus in terra Ægypti, et quomodo transierimus per medium nationum, quas transeuntes
05O||29||17||56910	vidistis abominationes et sordes, id est, idola eorum, lignum et lapidem, argentum et aurum, quæ colebant.
05O||29||18||56920	Ne forte sit inter vos vir aut mulier, familia aut tribus, cujus cor aversum est hodie a Domino Deo nostro, ut vadat et serviat diis illarum gentium : et sit inter vos radix germinans fel et amaritudinem.
05O||29||19||56930	Cumque audierit verba juramenti hujus, benedicat sibi in corde suo, dicens : Pax erit mihi, et ambulabo in pravitate cordis mei : et absumat ebria sitientem,
05O||29||20||56940	et Dominus non ignoscat ei : sed tunc quam maxime furor ejus fumet, et zelus contra hominem illum, et sedeant super eum omnia maledicta, quæ scripta sunt in hoc volumine : et deleat Dominus nomen ejus sub cælo,
05O||29||21||56950	et consumat eum in perditionem ex omnibus tribubus Israël, juxta maledictiones, quæ in libro legis hujus ac fœderis continentur.
05O||29||22||56960	Dicetque sequens generatio, et filii qui nascentur deinceps, et peregrini qui de longe venerint, videntes plagas terræ illius, et infirmitates, quibus eam afflixerit Dominus,
05O||29||23||56970	sulphure, et salis ardore comburens, ita ut ultra non seratur, nec virens quippiam germinet, in exemplum subversionis Sodomæ et Gomorrhæ, Adamæ et Seboim, quas subvertit Dominus in ira et furore suo.
05O||29||24||56980	Et dicent omnes gentes : Quare sic fecit Dominus terræ huic ? quæ est hæc ira furoris ejus immensa ?
05O||29||25||56990	Et respondebunt : Quia dereliquerunt pactum Domini, quod pepigit cum patribus eorum, quando eduxit eos de terra Ægypti :
05O||29||26||57000	et servierunt diis alienis, et adoraverunt eos, quos nesciebant, et quibus non fuerant attributi :
05O||29||27||57010	idcirco iratus est furor Domini contra terram istam, ut induceret super eam omnia maledicta, quæ in hoc volumine scripta sunt :
05O||29||28||57020	et ejecit eos de terra sua in ira et in furore, et in indignatione maxima, projecitque in terram alienam, sicut hodie comprobatur.
05O||29||29||57030	Abscondita, Domino Deo nostro ; quæ manifesta sunt, nobis et filiis nostris usque in sempiternum, ut faciamus universa verba legis hujus.
05O||30||1||57040	Cum ergo venerint super te omnes sermones isti, benedictio sive maledictio, quam proposui in conspectu tuo : et ductus pœnitudine cordis tui in universis gentibus, in quas disperserit te Dominus Deus tuus,
05O||30||2||57050	et reversus fueris ad eum, et obedieris ejus imperiis, sicut ego hodie præcipio tibi, cum filiis tuis, in toto corde tuo, et in tota anima tua :
05O||30||3||57060	reducet Dominus Deus tuus captivitatem tuam, ac miserebitur tui, et rursum congregabit te de cunctis populis, in quos te ante dispersit.
05O||30||4||57070	Si ad cardines cæli fueris dissipatus, inde te retrahet Dominus Deus tuus,
05O||30||5||57080	et assumet, atque introducet in terram, quam possederunt patres tui, et obtinebis eam : et benedicens tibi, majoris numeri te esse faciat quam fuerunt patres tui.
05O||30||6||57090	Circumcidet Dominus Deus tuus cor tuum, et cor seminis tui, ut diligas Dominum Deum tuum in toto corde tuo, et in tota anima tua, ut possis vivere.
05O||30||7||57100	Omnes autem maledictiones has convertet super inimicos tuos, et eos qui oderunt te et persequuntur.
05O||30||8||57110	Tu autem reverteris, et audies vocem Domini Dei tui, faciesque universa mandata quæ ego præcipio tibi hodie :
05O||30||9||57120	et abundare te faciet Dominus Deus tuus in cunctis operibus manuum tuarum, in sobole uteri tui, et in fructu jumentorum tuorum, in ubertate terræ tuæ, et in rerum omnium largitate. Revertetur enim Dominus, ut gaudeat super te in omnibus bonis, sicut gavisus est in patribus tuis :
05O||30||10||57130	si tamen audieris vocem Domini Dei tui, et custodieris præcepta ejus et cæremonias, quæ in hac lege conscripta sunt : et revertaris ad Dominum Deum tuum in toto corde tuo, et in tota anima tua.
05O||30||11||57140	Mandatum hoc, quod ego præcipio tibi hodie, non supra te est, neque procul positum,
05O||30||12||57150	nec in cælo situm, ut possis dicere : Quis nostrum valet ad cælum ascendere, ut deferat illud ad nos, et audiamus atque opere compleamus ?
05O||30||13||57160	neque trans mare positum : ut causeris, et dicas : Quis ex nobis poterit transfretare mare, et illud ad nos usque deferre, ut possimus audire et facere quod præceptum est ?
05O||30||14||57170	sed juxta te est sermo valde, in ore tuo, et in corde tuo, ut facias illum.
05O||30||15||57180	Considera quod hodie proposuerim in conspectu tuo, vitam et bonum, et e contrario mortem et malum :
05O||30||16||57190	ut diligas Dominum Deum tuum, et ambules in viis ejus, et custodias mandata illius ac cæremonias atque judicia : et vivas, atque multiplicet te, benedicatque tibi in terra, ad quam ingredieris possidendam.
05O||30||17||57200	Si autem aversum fuerit cor tuum, et audire nolueris, atque errore deceptus adoraveris deos alienos, et servieris eis :
05O||30||18||57210	prædico tibi hodie quod pereas, et parvo tempore moreris in terra, ad quam, Jordane transmisso, ingredieris possidendam.
05O||30||19||57220	Testes invoco hodie cælum et terram, quod proposuerim vobis vitam et mortem, benedictionem et maledictionem. Elige ergo vitam, ut et tu vivas, et semen tuum :
05O||30||20||57230	et diligas Dominum Deum tuum, atque obedias voci ejus, et illi adhæreas (ipse est enim vita tua, et longitudo dierum tuorum), ut habites in terra, pro qua juravit Dominus patribus tuis, Abraham, Isaac, et Jacob, ut daret eam illis.
05O||31||1||57240	Abiit itaque Moyses, et locutus est omnia verba hæc ad universum Israël,
05O||31||2||57250	et dixit ad eos : Centum viginti annorum sum hodie ; non possum ultra egredi et ingredi, præsertim cum et Dominus dixerit mihi : Non transibis Jordanem istum.
05O||31||3||57260	Dominus ergo Deus tuus transibit ante te : ipse delebit omnes gentes has in conspectu tuo, et possidebis eas : et Josue iste transibit ante te, sicut locutus est Dominus.
05O||31||4||57270	Facietque Dominus eis sicut fecit Sehon et Og regibus Amorrhæorum, et terræ eorum, delebitque eos.
05O||31||5||57280	Cum ergo et hos tradiderit vobis, similiter facietis eis, sicut præcepi vobis.
05O||31||6||57290	Viriliter agite, et confortamini : nolite timere, nec paveatis ad conspectum eorum : quia Dominus Deus tuus ipse est ductor tuus, et non dimittet, nec derelinquet te.
05O||31||7||57300	Vocavitque Moyses Josue, et dixit ei coram omni Israël : Confortare, et esto robustus : tu enim introduces populum istum in terram, quam daturum se patribus eorum juravit Dominus, et tu eam sorte divides.
05O||31||8||57310	Et Dominus qui ductor est vester, ipse erit tecum : non dimittet, nec derelinquet te : noli timere, nec paveas.
05O||31||9||57320	Scripsit itaque Moyses legem hanc, et tradidit eam sacerdotibus filiis Levi, qui portabant arcam fœderis Domini, et cunctis senioribus Israël.
05O||31||10||57330	Præcepitque eis, dicens : Post septem annos, anno remissionis, in solemnitate tabernaculorum,
05O||31||11||57340	convenientibus cunctis ex Israël, ut appareant in conspectu Domini Dei tui in loco quem elegerit Dominus, leges verba legis hujus coram omni Israël, audientibus eis,
05O||31||12||57350	et in unum omni populo congregato, tam viris quam mulieribus, parvulis, et advenis, qui sunt intra portas tuas : ut audientes discant, et timeant Dominum Deum vestrum, et custodiant, impleantque omnes sermones legis hujus.
05O||31||13||57360	Filii quoque eorum qui nunc ignorant, ut audire possint, et timeant Dominum Deum suum cunctis diebus quibus versantur in terra, ad quam vos, Jordane transmisso, pergitis obtinendam.
05O||31||14||57370	Et ait Dominus ad Moysen : Ecce prope sunt dies mortis tuæ : voca Josue, et state in tabernaculo testimonii, ut præcipiam ei. Abierunt ergo Moyses et Josue, et steterunt in tabernaculo testimonii :
05O||31||15||57380	apparuitque Dominus ibi in columna nubis, quæ stetit in introitu tabernaculi.
05O||31||16||57390	Dixitque Dominus ad Moysen : Ecce tu dormies cum patribus tuis, et populus iste consurgens fornicabitur post deos alienos in terra, ad quam ingreditur ut habitet in ea : ibi derelinquet me, et irritum faciet fœdus, quod pepigi cum eo.
05O||31||17||57400	Et irascetur furor meus contra eum in die illo : et derelinquam eum, et abscondam faciem meam ab eo, et erit in devorationem : invenient eum omnia mala et afflictiones, ita ut dicat in illo die : Vere quia non est Deus mecum, invenerunt me hæc mala.
05O||31||18||57410	Ego autem abscondam, et celabo faciem meam in die illo propter omnia mala, quæ fecit, quia secutus est deos alienos.
05O||31||19||57420	Nunc itaque scribite vobis canticum istud, et docete filios Israël : ut memoriter teneant, et ore decantent, et sit mihi carmen istud pro testimonio inter filios Israël.
05O||31||20||57430	Introducam enim eum in terram, pro qua juravi patribus ejus, lacte et melle manantem. Cumque comederint, et saturati, crassique fuerint, avertentur ad deos alienos, et servient eis : detrahentque mihi, et irritum facient pactum meum.
05O||31||21||57440	Postquam invenerint eum mala multa et afflictiones, respondebit ei canticum istud pro testimonio, quod nulla delebit oblivio ex ore seminis sui. Scio enim cogitationes ejus, quæ facturus sit hodie, antequam introducam eum in terram, quam ei pollicitus sum.
05O||31||22||57450	Scripsit ergo Moyses canticum, et docuit filios Israël.
05O||31||23||57460	Præcepitque Dominus Josue filio Nun, et ait : Confortare, et esto robustus : tu enim introduces filios Israël in terram, quam pollicitus sum, et ego ero tecum.
05O||31||24||57470	Postquam ergo scripsit Moyses verba legis hujus in volumine, atque complevit,
05O||31||25||57480	præcepit Levitis, qui portabant arcam fœderis Domini, dicens :
05O||31||26||57490	Tollite librum istum, et ponite eum in latere arcæ fœderis Domini Dei vestri : ut sit ibi contra te in testimonium.
05O||31||27||57500	Ego enim scio contentionem tuam, et cervicem tuam durissimam. Adhuc vivente me et ingrediente vobiscum, semper contentiose egistis contra Dominum : quanto magis cum mortuus fuero ?
05O||31||28||57510	Congregate ad me omnes majores natu per tribus vestras, atque doctores, et loquar audientibus eis sermones istos, et invocabo contra eos cælum et terram.
05O||31||29||57520	Novi enim quod post mortem meam inique agetis, et declinabitis cito de via, quam præcepi vobis : et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum.
05O||31||30||57530	Locutus est ergo Moyses, audiente universo cœtu Israël, verba carminis hujus, et ad finem usque complevit.
05O||32||1||57540	Audite, cæli, quæ loquor : audiat terra verba oris mei.
05O||32||2||57550	Concrescat ut pluvia doctrina mea, fluat ut ros eloquium meum, quasi imber super herbam, et quasi stillæ super gramina.
05O||32||3||57560	Quia nomen Domini invocabo : date magnificentiam Deo nostro.
05O||32||4||57570	Dei perfecta sunt opera, et omnes viæ ejus judicia : Deus fidelis, et absque ulla iniquitate, justus et rectus.
05O||32||5||57580	Peccaverunt ei, et non filii ejus in sordibus : generatio prava atque perversa.
05O||32||6||57590	Hæccine reddis Domino, popule stulte et insipiens ? numquid non ipse est pater tuus, qui possedit te, et fecit, et creavit te ?
05O||32||7||57600	Memento dierum antiquorum, cogita generationes singulas : interroga patrem tuum, et annuntiabit tibi : majores tuos, et dicent tibi.
05O||32||8||57610	Quando dividebat Altissimus gentes, quando separabat filios Adam, constituit terminos populorum juxta numerum filiorum Israël.
05O||32||9||57620	Pars autem Domini, populus ejus : Jacob funiculus hæreditatis ejus.
05O||32||10||57630	Invenit eum in terra deserta, in loco horroris, et vastæ solitudinis : circumduxit eum, et docuit : et custodivit quasi pupillam oculi sui.
05O||32||11||57640	Sicut aquila provocans ad volandum pullos suos, et super eos volitans, expandit alas suas, et assumpsit eum, atque portavit in humeris suis.
05O||32||12||57650	Dominus solus dux ejus fuit, et non erat cum eo deus alienus :
05O||32||13||57660	constituit eum super excelsam terram, ut comederet fructus agrorum : ut sugeret mel de petra, oleumque de saxo durissimo ;
05O||32||14||57670	butyrum de armento, et lac de ovibus cum adipe agnorum, et arietum filiorum Basan : et hircos cum medulla tritici, et sanguinem uvæ biberet meracissimum.
05O||32||15||57680	Incrassatus est dilectus, et recalcitravit : incrassatus, impinguatus, dilatatus, dereliquit Deum factorem suum, et recessit a Deo salutari suo.
05O||32||16||57690	Provocaverunt eum in diis alienis, et in abominationibus ad iracundiam concitaverunt.
05O||32||17||57700	Immolaverunt dæmoniis et non Deo, diis quos ignorabant : novi recentesque venerunt, quos non coluerunt patres eorum :
05O||32||18||57710	Deum qui te genuit dereliquisti, et oblitus es Domini creatoris tui.
05O||32||19||57720	Vidit Dominus, et ad iracundiam concitatus est : quia provocaverunt eum filii sui et filiæ.
05O||32||20||57730	Et ait : Abscondam faciem meam ab eis, et considerabo novissima eorum : generatio enim perversa est, et infideles filii.
05O||32||21||57740	Ipsi me provocaverunt in eo qui non erat Deus, et irritaverunt in vanitatibus suis : et ego provocabo eos in eo qui non est populus, et in gente stulta irritabo illos.
05O||32||22||57750	Ignis succensus est in furore meo, et ardebit usque ad inferni novissima : devorabitque terram cum germine suo, et montium fundamenta comburet.
05O||32||23||57760	Congregabo super eos mala, et sagittas meas complebo in eis.
05O||32||24||57770	Consumentur fame, et devorabunt eos aves morsu amarissimo : dentes bestiarum immittam in eos, cum furore trahentium super terram, atque serpentium.
05O||32||25||57780	Foris vastabit eos gladius, et intus pavor, juvenem simul ac virginem, lactentem cum homine sene.
05O||32||26||57790	Dixi : Ubinam sunt ? cessare faciam ex hominibus memoriam eorum.
05O||32||27||57800	Sed propter iram inimicorum distuli : ne forte superbirent hostes eorum, et dicerent : Manus nostra excelsa, et non Dominus, fecit hæc omnia.
05O||32||28||57810	Gens absque consilio est, et sine prudentia.
05O||32||29||57820	Utinam saperent, et intelligerent, ac novissima providerent.
05O||32||30||57830	Quomodo persequatur unus mille, et duo fugent decem millia ? nonne ideo, quia Deus suus vendidit eos, et Dominus conclusit illos ?
05O||32||31||57840	Non enim est Deus noster ut dii eorum : et inimici nostri sunt judices.
05O||32||32||57850	De vinea Sodomorum, vinea eorum, et de suburbanis Gomorrhæ : uva eorum, uva fellis, et botri amarissimi.
05O||32||33||57860	Fel draconum vinum eorum, et venenum aspidum insanabile.
05O||32||34||57870	Nonne hæc condita sunt apud me, et signata in thesauris meis ?
05O||32||35||57880	Mea est ultio, et ego retribuam in tempore, ut labatur pes eorum : juxta est dies perditionis, et adesse festinant tempora.
05O||32||36||57890	Judicabit Dominus populum suum, et in servis suis miserebitur : videbit quod infirmata sit manus, et clausi quoque defecerunt, residuique consumpti sunt.
05O||32||37||57900	Et dicet : Ubi sunt dii eorum, in quibus habebant fiduciam ?
05O||32||38||57910	de quorum victimis comedebant adipes, et bibebant vinum libaminum : surgant, et opitulentur vobis, et in necessitate vos protegant.
05O||32||39||57920	Videte quod ego sim solus, et non sit alius Deus præter me : ego occidam, et ego vivere faciam : percutiam, et ego sanabo, et non est qui de manu mea possit eruere.
05O||32||40||57930	Levabo ad cælum manum meam, et dicam : Vivo ego in æternum.
05O||32||41||57940	Si acuero ut fulgur gladium meum, et arripuerit judicium manus mea : reddam ultionem hostibus meis, et his qui oderunt me retribuam.
05O||32||42||57950	Inebriabo sagittas meas sanguine, et gladius meus devorabit carnes ; de cruore occisorum, de captivitate, nudati inimicorum capitis.
05O||32||43||57960	Laudate, gentes, populum ejus, quia sanguinem servorum suorum ulciscetur : et vindictam retribuet in hostes eorum, et propitius erit terræ populi sui.
05O||32||44||57970	Venit ergo Moyses, et locutus est omnia verba cantici hujus in auribus populi, ipse et Josue filius Nun.
05O||32||45||57980	Complevitque omnes sermones istos, loquens ad universum Israël,
05O||32||46||57990	et dixit ad eos : Ponite corda vestra in omnia verba, quæ ego testificor vobis hodie : ut mandetis ea filiis vestris custodire et facere, et implere universa quæ scripta sunt legis hujus :
05O||32||47||58000	quia non incassum præcepta sunt vobis, sed ut singuli in eis viverent : quæ facientes longo perseveretis tempore in terra, ad quam, Jordane transmisso, ingredimini possidendam.
05O||32||48||58010	Locutusque est Dominus ad Moysen in eadem die, dicens :
05O||32||49||58020	Ascende in montem istum Abarim, id est, transitum, in montem Nebo, qui est in terra Moab contra Jericho : et vide terram Chanaan, quam ego tradam filiis Israël obtinendam, et morere in monte.
05O||32||50||58030	Quem conscendens jungeris populis tuis, sicut mortuus est Aaron frater tuus in monte Hor, et appositus populis suis :
05O||32||51||58040	quia prævaricati estis contra me in medio filiorum Israël ad aquas contradictionis in Cades deserti Sin : et non sanctificastis me inter filios Israël.
05O||32||52||58050	E contra videbis terram, et non ingredieris in eam, quam ego dabo filiis Israël.
05O||33||1||58060	Hæc est benedictio, qua benedixit Moyses, homo Dei, filiis Israël ante mortem suam.
05O||33||2||58070	Et ait : Dominus de Sinai venit, et de Seir ortus est nobis : apparuit de monte Pharan, et cum eo sanctorum millia. In dextera ejus ignea lex.
05O||33||3||58080	Dilexit populos, omnes sancti in manu illius sunt : et qui appropinquant pedibus ejus, accipient de doctrina illius.
05O||33||4||58090	Legem præcepit nobis Moyses, hæreditatem multitudinis Jacob.
05O||33||5||58100	Erit apud rectissimum rex, congregatis principibus populi cum tribubus Israël.
05O||33||6||58110	Vivat Ruben, et non moriatur, et sit parvus in numero.
05O||33||7||58120	Hæc est Judæ benedicio : Audi, Domine, vocem Judæ, et ad populum suum introduc eum : manus ejus pugnabunt pro eo, et adjutor illius contra adversarios ejus erit.
05O||33||8||58130	Levi quoque ait : Perfectio tua, et doctrina tua viro sancto tuo, quem probasti in tentatione, et judicasti ad aquas contradictionis.
05O||33||9||58140	Qui dixit patri suo et matri suæ : Nescio vos : et fratribus suis : Ignoro vos : et nescierunt filios suos. Hi custodierunt eloquium tuum, et pactum tuum servaverunt.
05O||33||10||58150	Judicia tua, o Jacob, et legem tuam, o Israël : ponent thymiama in furore tuo, et holocaustum super altare tuum.
05O||33||11||58160	Benedic, Domine, fortitudini ejus : et opera manuum illius suscipe. Percute dorsa inimicorum ejus : et qui oderunt eum, non consurgant.
05O||33||12||58170	Et Benjamin ait : Amantissimus Domini habitabit confidenter in eo : quasi in thalamo tota die morabitur, et inter humeros illius requiescet.
05O||33||13||58180	Joseph quoque ait : De benedictione Domini terra ejus, de pomis cæli, et rore, atque abysso subjacente.
05O||33||14||58190	De pomis fructuum solis ac lunæ,
05O||33||15||58200	de vertice antiquorum montium, de pomis collium æternorum :
05O||33||16||58210	et de frugibus terræ, et de plenitudine ejus. Benedictio illius qui apparuit in rubo, veniat super caput Joseph, et super verticem nazaræi inter fratres suos.
05O||33||17||58220	Quasi primogeniti tauri pulchritudo ejus, cornua rhinocerotis cornua illius : in ipsis ventilabit gentes usque ad terminos terræ. Hæ sunt multitudines Ephraim : et hæc millia Manasse.
05O||33||18||58230	Et Zabulon ait : Lætare, Zabulon, in exitu tuo, et Issachar in tabernaculis tuis.
05O||33||19||58240	Populos vocabunt ad montem : ibi immolabunt victimas justitiæ. Qui inundationem maris quasi lac sugent, et thesauros absconditos arenarum.
05O||33||20||58250	Et Gad ait : Benedictus in latitudine Gad : quasi leo requievit, cepitque brachium et verticem.
05O||33||21||58260	Et vidit principatum suum, quod in parte sua doctor esset repositus : qui fuit cum principibus populi, et fecit justitias Domini, et judicium suum cum Israël.
05O||33||22||58270	Dan quoque ait : Dan catulus leonis, fluet largiter de Basan.
05O||33||23||58280	Et Nephthali dixit : Nephthali abundantia perfruetur, et plenus erit benedictionibus Domini : mare et meridiem possidebit.
05O||33||24||58290	Aser quoque ait : Benedictus in filiis Aser, sit placens fratribus suis, et tingat in oleo pedem suum :
05O||33||25||58300	ferrum et æs calceamentum ejus. Sicut dies juventutis tuæ, ita et senectus tua.
05O||33||26||58310	Non est deus alius ut Deus rectissimi , ascensor cæli, auxiliator tuus. Magnificentia ejus discurrunt nubes,
05O||33||27||58320	habitaculum ejus sursum, et subter brachia sempiterna ejiciet a facie tua inimicum, dicetque : Conterere.
05O||33||28||58330	Habitabit Israël confidenter, et solus. Oculus Jacob in terra frumenti et vini, cælique caligabunt rore.
05O||33||29||58340	Beatus es tu, Israël : quis similis tui, popule, qui salvaris in Domino ? Scutum auxilii tui, et gladius gloriæ tuæ : negabunt te inimici tui, et tu eorum colla calcabis.
05O||34||1||58350	Ascendit ergo Moyses de campestribus Moab super montem Nebo, in verticem Phasga contra Jericho : ostenditque ei Dominus omnem terram Galaad usque Dan,
05O||34||2||58360	et universum Nephthali, terramque Ephraim et Manasse, et omnem terram Juda usque ad mare novissimum,
05O||34||3||58370	et australem partem, et latitudinem campi Jericho civitatis palmarum usque Segor.
05O||34||4||58380	Dixitque Dominus ad eum : Hæc est terra, pro qua juravi Abraham, Isaac, et Jacob, dicens : Semini tuo dabo eam. Vidisti eam oculis tuis, et non transibis ad illam.
05O||34||5||58390	Mortuusque est ibi Moyses servus Domini, in terra Moab, jubente Domino :
05O||34||6||58400	et sepelivit eum in valle terræ Moab contra Phogor : et non cognovit homo sepulchrum ejus usque in præsentem diem.
05O||34||7||58410	Moyses centum et viginti annorum erat quando mortuus est : non caligavit oculus ejus, nec dentes illius moti sunt.
05O||34||8||58420	Fleveruntque eum filii Israël in campestribus Moab triginta diebus : et completi sunt dies planctus lugentium Moysen.
05O||34||9||58430	Josue vero filius Nun repletus est spiritu sapientiæ, quia Moyses posuit super eum manus suas. Et obedierunt ei filii Israël, feceruntque sicut præcepit Dominus Moysi.
05O||34||10||58440	Et non surrexit ultra propheta in Israël sicut Moyses, quem nosset Dominus facie ad faciem,
05O||34||11||58450	in omnibus signis atque portentis, quæ misit per eum, ut faceret in terra Ægypti Pharaoni, et omnibus servis ejus, universæque terræ illius,
05O||34||12||58460	et cunctam manum robustam, magnaque mirabilia, quæ fecit Moyses coram universo Israël.
06O||1||1||58470	Et factum est post mortem Moysi servi Domini, ut loqueretur Dominus ad Josue filium Nun, ministrum Moysi, et diceret ei :
06O||1||2||58480	Moyses servus meus mortuus est : surge, et transi Jordanem istum tu et omnis populus tecum, in terram, quam ego dabo filiis Israël.
06O||1||3||58490	Omnem locum, quem calcaverit vestigium pedis vestri, vobis tradam, sicut locutus sum Moysi.
06O||1||4||58500	A deserto et Libano usque ad fluvium magnum Euphraten, omnis terra Hethæorum usque ad mare magnum contra solis occasum erit terminus vester.
06O||1||5||58510	Nullus poterit vobis resistere cunctis diebus vitæ tuæ : sicut fui cum Moyse, ita ero tecum : non dimittam, nec derelinquam te.
06O||1||6||58520	Confortare, et esto robustus : tu enim sorte divides populo huic terram, pro qua juravi patribus suis, ut traderem eam illis.
06O||1||7||58530	Confortare igitur, et esto robustus valde : ut custodias, et facias omnem legem, quam præcepit tibi Moyses servus meus : ne declines ab ea ad dexteram vel ad sinistram, ut intelligas cuncta quæ agis.
06O||1||8||58540	Non recedat volumen legis hujus ab ore tuo : sed meditaberis in eo diebus ac noctibus, ut custodias et facias omnia quæ scripta sunt in eo : tunc diriges viam tuam, et intelliges eam.
06O||1||9||58550	Ecce præcipio tibi : confortare, et esto robustus. Noli metuere, et noli timere : quoniam tecum est Dominus Deus tuus in omnibus ad quæcumque perrexeris.
06O||1||10||58560	Præcepitque Josue principibus populi, dicens : Transite per medium castrorum, et imperate populo, ac dicite :
06O||1||11||58570	Præparate vobis cibaria : quoniam post diem tertium transibitis Jordanem, et intrabitis ad possidendam terram, quam Dominus Deus vester daturus est vobis.
06O||1||12||58580	Rubenitis quoque et Gaditis, et dimidiæ tribui Manasse, ait :
06O||1||13||58590	Mementote sermonis, quem præcepit vobis Moyses famulus Domini, dicens : Dominus Deus vester dedit vobis requiem, et omnem terram.
06O||1||14||58600	Uxores vestræ, et filii, ac jumenta manebunt in terra, quam tradidit vobis Moyses trans Jordanem : vos autem transite armati ante fratres vestros, omnes fortes manu, et pugnate pro eis,
06O||1||15||58610	donec det Dominus requiem fratribus vestris sicut et vobis dedit, et possideant ipsi quoque terram, quam Dominus Deus vester daturus est eis : et sic revertimini in terram possessionis vestræ, et habitabitis in ea, quam vobis dedit Moyses famulus Domini trans Jordanem contra solis ortum.
06O||1||16||58620	Responderuntque ad Josue, atque dixerunt : Omnia, quæ præcepisti nobis, faciemus : et quocumque miseris, ibimus.
06O||1||17||58630	Sicut obedivimus in cunctis Moysi, ita obediemus et tibi : tantum sit Dominus Deus tuus tecum, sicut fuit cum Moyse.
06O||1||18||58640	Qui contradixerit ori tuo, et non obedierit cunctis sermonibus, quos præceperis ei, moriatur. Tu tantum confortare, et viriliter age.
06O||2||1||58650	Misit igitur Josue filius Nun de Setim duos viros exploratores in abscondito : et dixit eis : Ite, et considerate terram, urbemque Jericho. Qui pergentes ingressi sunt domum mulieris meretricis, nomine Rahab, et quieverunt apud eam.
06O||2||2||58660	Nuntiatumque est regi Jericho, et dictum : Ecce viri ingressi sunt huc per noctem de filiis Israël, ut explorarent terram.
06O||2||3||58670	Misitque rex Jericho ad Rahab, dicens : Educ viros, qui venerunt ad te, et ingressi sunt domum tuam : exploratores quippe sunt, et omnem terram considerare venerunt.
06O||2||4||58680	Tollensque mulier viros, abscondit, et ait : Fateor, venerunt ad me, sed nesciebam unde essent :
06O||2||5||58690	cumque porta clauderetur in tenebris, et illi pariter exierunt ; nescio quo abierunt : persequimini cito, et comprehendetis eos.
06O||2||6||58700	Ipsa autem fecit ascendere viros in solarium domus suæ, operuitque eos stipula lini, quæ ibi erat.
06O||2||7||58710	Hi autem, qui missi fuerant, secuti sunt eos per viam, quæ ducit ad vadum Jordanis : illisque egressis statim porta clausa est.
06O||2||8||58720	Necdum obdormierant qui latebant, et ecce mulier ascendit ad eos, et ait :
06O||2||9||58730	Novi quod Dominus tradiderit vobis terram : etenim irruit in nos terror vester, et elanguerunt omnes habitatores terræ.
06O||2||10||58740	Audivimus quod siccaverit Dominus aquas maris Rubri ad vestrum introitum, quando egressi estis ex Ægypto : et quæ feceritis duobus Amorrhæorum regibus, qui erant trans Jordanem, Sehon et Og, quos interfecistis.
06O||2||11||58750	Et hæc audientes pertimuimus, et elanguit cor nostrum, nec remansit in nobis spiritus ad introitum vestrum : Dominus enim Deus vester ipse est Deus in cælo sursum et in terra deorsum.
06O||2||12||58760	Nunc ergo jurate mihi per Dominum, ut quomodo ego misericordiam feci vobiscum, ita et vos faciatis cum domo patris mei : detisque mihi verum signum,
06O||2||13||58770	ut salvetis patrem meum et matrem, et fratres ac sorores meas, et omnia quæ illorum sunt, et eruatis animas nostras a morte.
06O||2||14||58780	Qui responderunt ei : Anima nostra sit pro vobis in mortem, si tamen non prodideris nos : cumque tradiderit nobis Dominus terram, faciemus in te misericordiam et veritatem.
06O||2||15||58790	Demisit ergo eos per funem de fenestra : domus enim ejus hærebat muro.
06O||2||16||58800	Dixitque ad eos : Ad montana conscendite, ne forte occurrant vobis revertentes : ibique latitate tribus diebus, donec redeant, et sic ibitis per viam vestram.
06O||2||17||58810	Qui dixerunt ad eam : Innoxii erimus a juramento hoc, quo adjurasti nos :
06O||2||18||58820	si ingredientibus nobis terram, signum fuerit funiculus iste coccineus, et ligaveris eum in fenestra, per quam demisisti nos : et patrem tuum ac matrem, fratresque et omnem cognationem tuam congregaveris in domum tuam.
06O||2||19||58830	Qui ostium domus tuæ egressus fuerit, sanguis ipsius erit in caput ejus, et nos erimus alieni. Cunctorum autem sanguis, qui tecum in domo fuerint, redundabit in caput nostrum, si eos aliquis tetigerit.
06O||2||20||58840	Quod si nos prodere volueris, et sermonem istum proferre in medium, erimus mundi ab hoc juramento, quo adjurasti nos.
06O||2||21||58850	Et illa respondit : Sicut locuti estis, ita fiat : dimittensque eos ut pergerent, appendit funiculum coccineum in fenestra.
06O||2||22||58860	Illi vero ambulantes pervenerunt ad montana, et manserunt ibi tres dies, donec reverterentur qui fuerant persecuti : quærentes enim per omnem viam, non repererunt eos.
06O||2||23||58870	Quibus urbem ingressis, reversi sunt, et descenderunt exploratores de monte : et, transmisso Jordane, venerunt ad Josue filium Nun, narraveruntque ei omnia quæ acciderant sibi,
06O||2||24||58880	atque dixerunt : Tradidit Dominus omnem terram hanc in manus nostras, et timore prostrati sunt cuncti habitatores ejus.
06O||3||1||58890	Igitur Josue de nocte consurgens movit castra : egredientesque de Setim, venerunt ad Jordanem ipse et omnes filii Israël, et morati sunt ibi tres dies.
06O||3||2||58900	Quibus evolutis transierunt præcones per castrorum medium,
06O||3||3||58910	et clamare cœperunt : Quando videritis arcam fœderis Domini Dei vestri, et sacerdotes stirpis Leviticæ portantes eam, vos quoque consurgite, et sequimini præcedentes :
06O||3||4||58920	sitque inter vos et arcam spatium cubitorum duum millium : ut procul videre possitis, et nosse per quam viam ingrediamini : quia prius non ambulastis per eam : et cavete ne appropinquetis ad arcam.
06O||3||5||58930	Dixitque Josue ad populum : Sanctificamini : cras enim faciet Dominus inter vos mirabilia.
06O||3||6||58940	Et ait ad sacerdotes : Tollite arcam fœderis, et præcedite populum. Qui jussa complentes, tulerunt, et ambulaverunt ante eos.
06O||3||7||58950	Dixitque Dominus ad Josue : Hodie incipiam exaltare te coram omni Israël : ut sciant quod sicut cum Moyse fui, ita et tecum sim.
06O||3||8||58960	Tu autem præcipe sacerdotibus, qui portant arcam fœderis, et dic eis : Cum ingressi fueritis partem aquæ Jordanis, state in ea.
06O||3||9||58970	Dixitque Josue ad filios Israël : Accedite huc, et audite verbum Domini Dei vestri.
06O||3||10||58980	Et rursum : In hoc, inquit, scietis quod Dominus Deus vivens in medio vestri est, et disperdet in conspectu vestro Chananæum et Hethæum, Hevæum et Pherezæum, Gergesæum quoque et Jebusæum, et Amorrhæum.
06O||3||11||58990	Ecce arca fœderis Domini omnis terræ antecedet vos per Jordanem.
06O||3||12||59000	Parate duodecim viros de tribubus Israël, singulos per singulas tribus.
06O||3||13||59010	Et cum posuerint vestigia pedum suorum sacerdotes qui portant arcam Domini Dei universæ terræ in aquis Jordanis, aquæ quæ inferiores sunt, decurrent atque deficient : quæ autem desuper veniunt, in una mole consistent.
06O||3||14||59020	Igitur egressus est populus de tabernaculis suis, ut transiret Jordanem : et sacerdotes, qui portabant arcam fœderis, pergebant ante eum.
06O||3||15||59030	Ingressisque eis Jordanem, et pedibus eorum in parte aquæ tinctis (Jordanis autem ripas alvei sui tempore messis impleverat),
06O||3||16||59040	steterunt aquæ descendentes in loco uno, et ad instar montis intumescentes apparebant procul, ab urbe quæ vocatur Adom usque ad locum Sarthan : quæ autem inferiores erant, in mare Solitudinis (quod nunc vocatur Mortuum) descenderunt, usquequo omnino deficerent.
06O||3||17||59050	Populus autem incedebat contra Jericho : et sacerdotes, qui portabant arcam fœderis Domini, stabant super siccam humum in medio Jordanis accincti, omnisque populus per arentem alveum transibat.
06O||4||1||59060	Quibus transgressis, dixit Dominus ad Josue :
06O||4||2||59070	Elige duodecim viros singulos per singulas tribus :
06O||4||3||59080	et præcipe eis ut tollant de medio Jordanis alveo, ubi steterunt pedes sacerdotum, duodecim durissimos lapides, quos ponetis in loco castrorum, ubi fixeritis hac nocte tentoria.
06O||4||4||59090	Vocavitque Josue duodecim viros, quos elegerat de filiis Israël, singulos de singulis tribubus,
06O||4||5||59100	et ait ad eos : Ite ante arcam Domini Dei vestri ad Jordanis medium, et portate inde singuli singulos lapides in humeris vestris, juxta numerum filiorum Israël,
06O||4||6||59110	ut sit signum inter vos : et quando interrogaverint vos filii vestri cras, dicentes : Quid sibi volunt isti lapides ?
06O||4||7||59120	respondebitis eis : Defecerunt aquæ Jordanis ante arcam fœderis Domini, cum transiret eum : idcirco positi sunt lapides isti in monimentum filiorum Israël usque in æternum.
06O||4||8||59130	Fecerunt ergo filii Israël sicut præcepit eis Josue, portantes de medio Jordanis alveo duodecim lapides, ut Dominus ei imperarat, juxta numerum filiorum Israël, usque ad locum in quo castrametati sunt, ibique posuerunt eos.
06O||4||9||59140	Alios quoque duodecim lapides posuit Josue in medio Jordanis alveo, ubi steterunt sacerdotes, qui portabant arcam fœderis : et sunt ibi usque in præsentem diem.
06O||4||10||59150	Sacerdotes autem qui portabant arcam, stabant in Jordanis medio, donec omnia complerentur, quæ Josue, ut loqueretur ad populum, præceperat Dominus, et dixerat ei Moyses. Festinavitque populus, et transiit.
06O||4||11||59160	Cumque transissent omnes, transivit et arca Domini, sacerdotesque pergebant ante populum.
06O||4||12||59170	Filii quoque Ruben, et Gad, et dimidia tribus Manasse, armati præcedebant filios Israël, sicut eis præceperat Moyses :
06O||4||13||59180	et quadraginta pugnatorum millia per turmas, et cuneos, incedebant per plana atque campestria urbis Jericho.
06O||4||14||59190	In die illo magnificavit Dominus Josue coram omni Israël, ut timerent eum, sicut timuerant Moysen, dum adviveret.
06O||4||15||59200	Dixitque ad eum :
06O||4||16||59210	Præcipe sacerdotibus, qui portant arcam fœderis, ut ascendant de Jordane.
06O||4||17||59220	Qui præcepit eis, dicens : Ascendite de Jordane.
06O||4||18||59230	Cumque ascendissent portantes arcam fœderis Domini, et siccam humum calcare cœpissent, reversæ sunt aquæ in alveum suum, et fluebant sicut ante consueverant.
06O||4||19||59240	Populus autem ascendit de Jordane decimo die mensis primi, et castrametati sunt in Galgalis contra orientalem plagam urbis Jericho.
06O||4||20||59250	Duodecim quoque lapides, quos de Jordanis alveo sumpserant, posuit Josue in Galgalis,
06O||4||21||59260	et dixit ad filios Israël : Quando interrogaverint filii vestri cras patres suos, et dixerint eis : Quid sibi volunt lapides isti ?
06O||4||22||59270	docebitis eos, atque dicetis : Per arentem alveum transivit Israël Jordanem istum,
06O||4||23||59280	siccante Domino Deo vestro aquas ejus in conspectu vestro, donec transiretis :
06O||4||24||59290	sicut fecerat prius in mari Rubro, quod siccavit donec transiremus :
06O||4||25||59300	ut discant omnes terrarum populi fortissimam Domini manum, ut et vos timeatis Dominum Deum vestrum omni tempore.
06O||5||1||59310	Postquam ergo audierunt omnes reges Amorrhæorum, qui habitabant trans Jordanem ad occidentalem plagam, et cuncti reges Chanaan, qui propinqua possidebant magni maris loca, quod siccasset Dominus fluenta Jordanis coram filiis Israël donec transirent, dissolutum est cor eorum, et non remansit in eis spiritus, timentium introitum filiorum Israël.
06O||5||2||59320	Eo tempore ait Dominus ad Josue : Fac tibi cultros lapideos, et circumcide secundo filios Israël.
06O||5||3||59330	Fecit quod jusserat Dominus, et circumcidit filios Israël in colle præputiorum.
06O||5||4||59340	Hæc autem causa est secundæ circumcisionis : omnis populus, qui egressus est de Ægypto generis masculini, universi bellatores viri, mortui sunt in deserto per longissimos viæ circuitus,
06O||5||5||59350	qui omnes circumcisi erant. Populus autem qui natus est in deserto,
06O||5||6||59360	per quadraginta annos itineris latissimæ solitudinis incircumcisus fuit : donec consumeretur qui non audierant vocem Domini, et quibus ante juraverat ut non ostenderet eis terram lacte et melle manantem.
06O||5||7||59370	Horum filii in locum successerunt patrum, et circumcisi sunt a Josue : quia sicut nati fuerant, in præputio erant, nec eos in via aliquis circumciderat.
06O||5||8||59380	Postquam autem omnes circumcisi sunt, manserunt in eodem castrorum loco, donec sanarentur.
06O||5||9||59390	Dixitque Dominus ad Josue : Hodie abstuli opprobrium Ægypti a vobis. Vocatumque est nomen loci illius Galgala, usque in præsentem diem.
06O||5||10||59400	Manseruntque filii Israël in Galgalis, et fecerunt Phase quartadecima die mensis ad vesperum in campestribus Jericho :
06O||5||11||59410	et comederunt de frugibus terræ die altero, azymos panes, et polentam ejusdem anni.
06O||5||12||59420	Defecitque manna postquam comederunt de frugibus terræ, nec usi sunt ultra cibo illo filii Israël, sed comederunt de frugibus præsentis anni terræ Chanaan.
06O||5||13||59430	Cum autem esset Josue in agro urbis Jericho, levavit oculos, et vidit virum stantem contra se, evaginatum tenentem gladium, perrexitque ad eum, et ait : Noster es, an adversariorum ?
06O||5||14||59440	Qui respondit : Nequaquam : sed sum princeps exercitus Domini, et nunc venio.
06O||5||15||59450	Cecidit Josue pronus in terram, et adorans ait : Quid dominus meus loquitur ad servum suum ?
06O||5||16||59460	Solve, inquit, calceamentum tuum de pedibus tuis : locus enim, in quo stas, sanctus est. Fecitque Josue ut sibi fuerat imperatum.
06O||6||1||59470	Jericho autem clausa erat atque munita, timore filiorum Israël, et nullus egredi audebat aut ingredi.
06O||6||2||59480	Dixitque Dominus ad Josue : Ecce dedi in manu tua Jericho, et regem ejus, omnesque fortes viros.
06O||6||3||59490	Circuite urbem cuncti bellatores semel per diem : sic facietis sex diebus.
06O||6||4||59500	Septimo autem die, sacerdotes tollant septem buccinas, quarum usus est in jubilæo, et præcedant arcam fœderis : septiesque circuibitis civitatem, et sacerdotes clangent buccinis.
06O||6||5||59510	Cumque insonuerit vox tubæ longior atque concisior, et in nuribus vestris increpuerit, conclamabit omnis populus vociferatione maxima, et muri funditus corruent civitatis, ingredienturque singuli per locum contra quem steterint.
06O||6||6||59520	Vocavit ergo Josue filius Nun sacerdotes, et dixit ad eos : Tollite arcam fœderis : et septem alii sacerdotes tollant septem jubilæorum buccinas, et incedant ante arcam Domini.
06O||6||7||59530	Ad populum quoque ait : Ite, et circuite civitatem, armati, præcedentes arcam Domini.
06O||6||8||59540	Cumque Josue verba finisset, et septem sacerdotes septem buccinis clangerent ante arcam fœderis Domini,
06O||6||9||59550	omnisque præcederet armatus exercitus, reliquum vulgus arcam sequebatur, ac buccinis omnia concrepabant.
06O||6||10||59560	Præceperat autem Josue populo, dicens : Non clamabitis, nec audietur vox vestra, neque ullus sermo ex ore vestro egredietur, donec veniat dies in quo dicam vobis : Clamate, et vociferamini.
06O||6||11||59570	Circuivit ergo arca Domini civitatem semel per diem, et reversa in castra mansit ibi.
06O||6||12||59580	Igitur Josue de nocte consurgente, tulerunt sacerdotes arcam Domini,
06O||6||13||59590	et septem ex eis septem buccinas, quarum in jubilæo usus est : præcedebantque arcam Domini ambulantes atque clangentes : et armatus populus ibat ante eos, vulgus autem reliquum sequebatur arcam, et buccinis personabat.
06O||6||14||59600	Circuieruntque civitatem secundo die semel, et reversi sunt in castra. Sic fecerunt sex diebus.
06O||6||15||59610	Dies autem septimo, diluculo consurgentes, circuierunt urbem, sicut dispositum erat, septies.
06O||6||16||59620	Cumque septimo circuitu clangerent buccinis sacerdotes, dixit Josue ad omnem Israël : Vociferamini : tradidit enim vobis Dominus civitatem :
06O||6||17||59630	sitque civitas hæc anathema, et omnia quæ in ea sunt, Domino : sola Rahab meretrix vivat cum universis, qui cum ea in domo sunt : abscondit enim nuntios quos direximus.
06O||6||18||59640	Vos autem cavete ne de his, quæ præcepta sunt, quippiam contingatis, et sitis prævaricationis rei, et omnia castra Israël sub peccato sint atque turbentur.
06O||6||19||59650	Quidquid autem auri et argenti fuerit, et vasorum æneorum ac ferri, Domino consecretur, repositum in thesauris ejus.
06O||6||20||59660	Igitur omni populo vociferante, et clangentibus tubis, postquam in aures multitudinis vox sonitusque increpuit, muri illico corruerunt : et ascendit unusquisque per locum, qui contra se erat : ceperuntque civitatem,
06O||6||21||59670	et interfecerunt omnia quæ erant in ea, a viro usque ad mulierem, ab infante usque ad senem. Boves quoque et oves et asinos in ore gladii percusserunt.
06O||6||22||59680	Duobus autem viris, qui exploratores missi fuerant, dixit Josue : Ingredimini domum mulieris meretricis, et producite eam, et omnia quæ illius sunt, sicut illi juramento firmastis.
06O||6||23||59690	Ingressique juvenes eduxerunt Rahab, et parentes ejus, fratres quoque, et cunctam supellectilem ac cognationem illius, et extra castra Israël manere fecerunt.
06O||6||24||59700	Urbem autem, et omnia quæ erant in ea, succenderunt, absque auro et argento, et vasis æneis, ac ferro, quæ in ærarium Domini consecrarunt.
06O||6||25||59710	Rahab vero meretricem, et domum patris ejus, et omnia quæ habebat, fecit Josue vivere, et habitaverunt in medio Israël, usque in præsentem diem : eo quod absconderit nuntios, quos miserat ut explorarent Jericho. In tempore illo, imprecatus est Josue, dicens :
06O||6||26||59720	Maledictus vir coram Domino, qui suscitaverit et ædificaverit civitatem Jericho. In primogenito suo fundamenta illius jaciat, et in novissimo liberorum ponat portas ejus.
06O||6||27||59730	Fuit ergo Dominus cum Josue, et nomen ejus vulgatum est in omni terra.
06O||7||1||59740	Filii autem Israël prævaricati sunt mandatum, et usurpaverunt de anathemate. Nam Achan filius Charmi filii Zabdi filii Zare de tribu Juda tulit aliquid de anathemate : iratusque est Dominus contra filios Israël.
06O||7||2||59750	Cumque mitteret Josue de Jericho viros contra Hai, quæ est juxta Bethaven, ad orientalem plagam oppidi Bethel, dixit eis : Ascendite, et explorate terram. Qui præcepta complentes exploraverunt Hai.
06O||7||3||59760	Et reversi dixerunt ei : Non ascendat omnis populus, sed duo vel tria millia virorum pergant, et deleant civitatem : quare omnis populus frustra vexabitur contra hostes paucissimos ?
06O||7||4||59770	Ascenderunt ergo tria millia pugnatorum. Qui statim terga vertentes,
06O||7||5||59780	percussi sunt a viris urbis Hai, et corruerunt ex eis triginta sex homines : persecutique sunt eos adversarii de porta usque ad Sabarim, et ceciderunt per prona fugientes : pertimuitque cor populi, et instar aquæ liquefactum est.
06O||7||6||59790	Josue vero scidit vestimenta sua, et pronus cecidit in terram coram arca Domini usque ad vesperam, tam ipse quam omnes senes Israël : miseruntque pulverem super capita sua,
06O||7||7||59800	et dixit Josue : Heu Domine Deus, quid voluisti traducere populum istum Jordanem fluvium, ut traderes nos in manus Amorrhæi, et perderes ? utinam ut cœpimus, mansissemus trans Jordanem.
06O||7||8||59810	Mi Domine Deus, quid dicam, videns Israëlem hostibus suis terga vertentem ?
06O||7||9||59820	Audient Chananæi, et omnes habitatores terræ, et pariter conglobati circumdabunt nos, atque delebunt nomen nostrum de terra : et quid facies magno nomini tuo ?
06O||7||10||59830	Dixitque Dominus ad Josue : Surge : cur jaces pronus in terra ?
06O||7||11||59840	Peccavit Israël, et prævaricatus est pactum meum : tuleruntque de anathemate, et furati sunt atque mentiti, et absconderunt inter vasa sua.
06O||7||12||59850	Nec poterit Israël stare ante hostes suos, eosque fugiet : quia pollutus est anathemate. Non ero ultra vobiscum, donec conteratis eum qui hujus sceleris reus est.
06O||7||13||59860	Surge, sanctifica populum, et dic eis : Sanctificamini in crastinum : hæc enim dicit Dominus Deus Israël : Anathema in medio tui est, Israël : non poteris stare coram hostibus tuis, donec deleatur ex te qui hoc contaminatus est scelere.
06O||7||14||59870	Accedetisque mane singuli per tribus vestras : et quamcumque tribum sors invenerit, accedet per cognationes suas, et cognatio per domos, domusque per viros.
06O||7||15||59880	Et quicumque ille in hoc facinore fuerit deprehensus, comburetur igni cum omni substantia sua : quoniam prævaricatus est pactum Domini, et fecit nefas in Israël.
06O||7||16||59890	Surgens itaque Josue mane, applicuit Israël per tribus suas, et inventa est tribus Juda.
06O||7||17||59900	Quæ cum juxta familias suas esset oblata, inventa est familia Zare. Illam quoque per domos offerens, reperit Zabdi :
06O||7||18||59910	cujus domum in singulos dividens viros, invenit Achan filium Charmi filii Zabdi filii Zare de tribu Juda.
06O||7||19||59920	Et ait Josue ad Achan : Fili mi, da gloriam Domino Deo Israël, et confitere, atque indica mihi quid feceris, ne abscondas.
06O||7||20||59930	Responditque Achan Josue, et dixit ei : Vere ego peccavi Domino Deo Israël, et sic et sic feci.
06O||7||21||59940	Vidi enim inter spolia pallium coccineum valde bonum, et ducentos siclos argenti, regulamque auream quinquaginta siclorum : et concupiscens abstuli, et abscondi in terra contra medium tabernaculi mei, argentumque fossa humo operui.
06O||7||22||59950	Misit ergo Josue ministros : qui currentes ad tabernaculum illius, repererunt cuncta abscondita in eodem loco, et argentum simul.
06O||7||23||59960	Auferentesque de tentorio, tulerunt ea ad Josue, et ad omnes filios Israël, projeceruntque ante Dominum.
06O||7||24||59970	Tollens itaque Josue Achan filium Zare, argentumque et pallium, et auream regulam, filios quoque et filias ejus, boves et asinos et oves, ipsumque tabernaculum, et cunctam supellectilem (et omnis Israël cum eo), duxerunt eos ad vallem Achor :
06O||7||25||59980	ubi dixit Josue : Quia turbasti nos, exturbet te Dominus in die hac. Lapidavitque eum omnis Israël : et cuncta quæ illius erant, igne consumpta sunt.
06O||7||26||59990	Congregaveruntque super eum acervum magnum lapidum, qui permanet usque in præsentem diem. Et aversus est furor Domini ab eis. Vocatumque est nomen loci illius, vallis Achor, usque hodie.
06O||8||1||60000	Dixit autem Dominus ad Josue : Ne timeas, neque formides : tolle tecum omnem multitudinem pugnatorum, et consurgens ascende in oppidum Hai. Ecce tradidi in manu tua regem ejus, et populum, urbemque et terram.
06O||8||2||60010	Faciesque urbi Hai, et regi ejus, sicut fecisti Jericho, et regi illius : prædam vero, et omnia animantia diripietis vobis : pone insidias urbi post eam.
06O||8||3||60020	Surrexitque Josue, et omnis exercitus bellatorum cum eo, ut ascenderent in Hai : et electa triginta millia virorum fortium misit nocte,
06O||8||4||60030	præcepitque eis, dicens : Ponite insidias post civitatem : nec longius recedatis : et eritis omnes parati.
06O||8||5||60040	Ego autem, et reliqua multitudo, quæ mecum est, accedemus ex adverso contra urbem. Cumque exierint contra nos, sicut ante fecimus : fugiemus, et terga vertemus,
06O||8||6||60050	donec persequentes ab urbe longius protrahantur : putabunt enim nos fugere sicut prius.
06O||8||7||60060	Nobis ergo fugientibus, et illis persequentibus, consurgetis de insidiis, et vastabitis civitatem : tradetque eam Dominus Deus vester in manus vestras.
06O||8||8||60070	Cumque ceperitis, succendite eam, et sic omnia facietis, ut jussi.
06O||8||9||60080	Dimisitque eos, et perrexerunt ad locum insidiarum, sederuntque inter Bethel et Hai, ad occidentalem plagam urbis Hai : Josue autem nocte illa in medio mansit populi,
06O||8||10||60090	surgensque diluculo recensuit socios, et ascendit cum senioribus in fronte exercitus, vallatus auxilio pugnatorum.
06O||8||11||60100	Cumque venissent et ascendissent ex adverso civitatis, steterunt ad septentrionalem urbis plagam, inter quam et eos erat vallis media.
06O||8||12||60110	Quinque autem millia viros elegerat, et posuerat in insidiis inter Bethel et Hai ex occidentali parte ejusdem civitatis :
06O||8||13||60120	omnis vero reliquus exercitus ad aquilonem aciem dirigebat, ita ut novissimi illius multitudinis occidentalem plagam urbis attingerent. Abiit ergo Josue nocte illa, et stetit in vallis medio.
06O||8||14||60130	Quod cum vidisset rex Hai, festinavit mane, et egressus est cum omni exercitu civitatis, direxitque aciem contra desertum, ignorans quod post tergum laterent insidiæ.
06O||8||15||60140	Josue vero et omnis Israël cesserunt loco, simulantes metum, et fugientes per solitudinis viam.
06O||8||16||60150	At illi vociferante pariter, et se mutuo cohortantes, persecuti sunt eos. Cumque recessissent a civitate,
06O||8||17||60160	et ne unus quidem in urbe Hai et Bethel remansisset qui non persequeretur Israël (sicut eruperant aperta oppida relinquentes),
06O||8||18||60170	dixit Dominus ad Josue : Leva clypeum, qui in manu tua est, contra urbem Hai, quoniam tibi tradam eam.
06O||8||19||60180	Cumque elevasset clypeum ex adverso civitatis, insidiæ, quæ latebant, surrexerunt confestim : et pergentes ad civitatem, ceperunt, et succenderunt eam.
06O||8||20||60190	Viri autem civitatis, qui persequebantur Josue, respicientes et videntes fumum urbis ad cælum usque conscendere, non potuerunt ultra huc illucque diffugere : præsertim cum hi qui simulaverant fugam, et tendebant ad solitudinem, contra persequentes fortissime restitissent.
06O||8||21||60200	Vidensque Josue et omnis Israël quod capta esset civitas, et fumus urbis ascenderet, reversus percussit viros Hai.
06O||8||22||60210	Siquidem et illi qui ceperant et succenderant civitatem, egressi ex urbe contra suos, medios hostium ferire cœperunt. Cum ergo ex utraque parte adversarii cæderentur, ita ut nullus de tanta multitudine salvaretur,
06O||8||23||60220	regem quoque urbis Hai apprehenderunt viventem, et obtulerunt Josue.
06O||8||24||60230	Igitur omnibus interfectis, qui Israëlem ad deserta tendentem fuerant persecuti, et in eodem loco gladio corruentibus, reversi filii Israël percusserunt civitatem.
06O||8||25||60240	Erant autem qui in eodem die conciderant a viro usque ad mulierem, duodecim millia hominum, omnes urbis Hai.
06O||8||26||60250	Josue vero non contraxit manum, quam in sublime porrexerat, tenens clypeum donec interficerentur omnes habitatores Hai.
06O||8||27||60260	Jumenta autem et prædam civitatis diviserunt sibi filii Israël, sicut præceperat Dominus Josue.
06O||8||28||60270	Qui succendit urbem, et fecit eam tumulum sempiternum :
06O||8||29||60280	regem quoque ejus suspendit in patibulo usque ad vesperam et solis occasum. Præcepitque Josue, et deposuerunt cadaver ejus de cruce : projeceruntque in ipso introitu civitatis, congesto super eum magno acervo lapidum, qui permanet usque in præsentem diem.
06O||8||30||60290	Tunc ædificavit Josue altare Domino Deo Israël in monte Hebal,
06O||8||31||60300	sicut præceperat Moyses famulus Domini filiis Israël, et scriptum est in volumine legis Moysi : altare vero de lapidibus impolitis, quos ferrum non tetigit : et obtulit super eo holocausta Domino, immolavitque pacificas victimas.
06O||8||32||60310	Et scripsit super lapides Deuteronomium legis Moysi, quod ille digesserat coram filiis Israël.
06O||8||33||60320	Omnis autem populus, et majores natu, ducesque ac judices, stabant ex utraque parte arcæ, in conspectu sacerdotum qui portabant arcam fœderis Domini, ut advena, ita et indigena. Media pars eorum juxta montem Garizim, et media juxta montem Hebal, sicut præceperat Moyses famulus Domini. Et primum quidem benedixit populo Israël.
06O||8||34||60330	Post hæc legit omnia verba benedictionis et maledictionis, et cuncta quæ scripta erant in legis volumine.
06O||8||35||60340	Nihil ex his quæ Moyses jusserat, reliquit intactum, sed universa replicavit coram omni multitudine Israël, mulieribus ac parvulis et advenis, qui inter eos morabantur.
06O||9||1||60350	Quibus auditis, cuncti reges trans Jordanem, qui versabantur in montanis et campestribus, in maritimis ac littore magni maris, hi quoque qui habitabant juxta Libanum, Hethæus et Amorrhæus, Chananæus, Pherezæus, et Hevæus, et Jebusæus,
06O||9||2||60360	congregati sunt pariter, ut pugnarent contra Josue et Israël uno animo, eademque sententia.
06O||9||3||60370	At hi qui habitabant in Gabaon, audientes cuncta quæ fecerat Josue Jericho, et Hai,
06O||9||4||60380	et callide cogitantes, tulerunt sibi cibaria, saccos veteres asinis imponentes, et utres vinarios scissos atque consutos,
06O||9||5||60390	calceamentaque perantiqua quæ ad indicium vetustatis pittaciis consuta erant, induti veteribus vestimentis : panes quoque, quos portabant ob viaticum, duri erant, et in frustra comminuti :
06O||9||6||60400	perrexeruntque ad Josue, qui tunc morabatur in castris Galgalæ, et dixerunt ei, atque simul omni Israëli : De terra longinqua venimus, pacem vobiscum facere cupientes. Responderuntque viri Israël ad eos, atque dixerunt :
06O||9||7||60410	Ne forte in terra, quæ nobis sorte debetur, habitetis, et non possimus fœdus inire vobiscum.
06O||9||8||60420	At illi ad Josue : Servi, inquiunt, tui sumus. Quibus Josue ait : Quinam estis vos ? et unde venistis ?
06O||9||9||60430	Responderunt : De terra longinqua valde venerunt servi tui in nomine Domini Dei tui. Audivimus enim famam potentiæ ejus, cuncta quæ fecit in Ægypto,
06O||9||10||60440	et duobus regibus Amorrhæorum qui fuerunt trans Jordanem, Sehon regi Hesebon, et Og regi Basan, qui erat in Astaroth :
06O||9||11||60450	dixeruntque nobis seniores, et omnes habitatores terræ nostræ : Tollite in manibus cibaria ob longissimam viam, et occurrite eis, et dicite : Servi vestri sumus : fœdus inite nobiscum.
06O||9||12||60460	En panes quando egressi sumus de domibus nostris, ut veniremus ad vos, calidos sumpsimus, nunc sicci facti sunt, et vetustate nimia comminuti.
06O||9||13||60470	Utres vini novos implevimus, nunc rupti sunt et soluti. Vestes et calceamenta quibus induimur, et quæ habemus in pedibus, ob longitudinem longioris viæ trita sunt, et pene consumpta.
06O||9||14||60480	Susceperunt igitur de cibariis eorum, et os Domini non interrogaverunt.
06O||9||15||60490	Fecitque Josue cum eis pacem, et inito fœdere pollicitus est quod non occiderentur : principes quoque multitudinis juraverunt eis.
06O||9||16||60500	Post dies autem tres initi fœderis, audierunt quod in vicino habitarent, et inter eos futuri essent.
06O||9||17||60510	Moveruntque castra filii Israël, et venerunt in civitates eorum die tertio, quarum hæc vocabua sunt, Gabaon, et Caphira, et Beroth, et Cariathiarim.
06O||9||18||60520	Et non percusserunt eos, eo quod jurassent eis principes multitudinis in nomine Domini Dei Israël. Murmuravit itaque omne vulgus contra principes.
06O||9||19||60530	Qui responderunt eis : Juravimus illis in nomine Domini Dei Israël, et idcirco non possumus eos contingere.
06O||9||20||60540	Sed hoc faciemus eis : reserventur quidem ut vivant, ne contra nos ira Domini concitetur, si pejeraverimus :
06O||9||21||60550	sed sic vivant, ut in usus universæ multitudinis ligna cædant, aquasque comportent. Quibus hæc loquentibus,
06O||9||22||60560	vocavit Gabaonitas Josue, et dixit eis : Cur nos decipere fraude voluistis, ut diceretis : Procul valde habitamus a vobis, cum in medio nostri sitis ?
06O||9||23||60570	itaque sub maledictione eritis, et non deficiet de stirpe vestra ligna cædens, aquasque comportans in domum Dei mei.
06O||9||24||60580	Qui responderunt : Nuntiatum est nobis servis tuis, quod promisisset Dominus Deus tuus Moysi servo suo ut traderet vobis omnem terram, et disperderet cunctos habitatores ejus. Timuimus igitur valde, et providimus animabus nostris, vestro terrore compulsi, et hoc consilium inivimus.
06O||9||25||60590	Nunc autem in manu tua sumus : quod tibi bonum et rectum videtur, fac nobis.
06O||9||26||60600	Fecit ergo Josue ut dixerat, et liberavit eos de manu filiorum Israël, ut non occiderentur.
06O||9||27||60610	Decrevitque in illo die eos esse in ministerio cuncti populi, et altaris Domini, cædentes ligna, et aquas comportantes, usque in præsens tempus, in loco quem Dominus elegisset.
06O||10||1||60620	Quæ cum audisset Adonisedec rex Jerusalem, quod scilicet cepisset Josue Hai, et subvertisset eam (sicut enim fecerat Jericho et regi ejus, sic fecit Hai, et regi illius), et quod transfugissent Gabaonitæ ad Israël, et essent fœderati eorum,
06O||10||2||60630	timuit valde. Urbs enim magna erat Gabaon, et una civitatum regalium, et major oppido Hai, omnesque bellatores ejus fortissimi.
06O||10||3||60640	Misit ergo Adonisedec rex Jerusalem ad Oham regem Hebron, et ad Pharam regem Jerimoth, ad Japhia quoque regem Lachis, et ad Dabir regem Eglon, dicens :
06O||10||4||60650	Ad me ascendite, et ferte præsidium, ut expugnemus Gabaon, quare transfugerit ad Josue, et ad filios Israël.
06O||10||5||60660	Congregati igitur ascenderunt quinque reges Amorrhæorum : rex Jerusalem, rex Hebron, rex Jerimoth, rex Lachis, rex Eglon, simul cum exercitibus suis, et castrametati sunt circa Gabaon, oppugnantes eam.
06O||10||6||60670	Habitatores autem Gabaon urbis obsessæ miserunt ad Josue, qui tunc morabatur in castris apud Galgalam, et dixerunt ei : Ne retrahas manus tuas ab auxilio servorum tuorum : ascende cito, et libera nos, ferque præsidium : convenerunt enim adversum nos omnes reges Amorrhæorum, qui habitant in montanis.
06O||10||7||60680	Ascenditque Josue de Galgalis, et omnis exercitus bellatorum cum eo, viri fortissimi.
06O||10||8||60690	Dixitque Dominus ad Josue : Ne timeas eos : in manus enim tuas tradidi illos : nullus ex eis tibi resistere poterit.
06O||10||9||60700	Irruit itaque Josue super eos repente, tota nocte ascendens de Galgalis.
06O||10||10||60710	Et conturbavit eos Dominus a facie Israël : contrivitque plaga magna in Gabaon, ac persecutus est eos per viam ascensus Bethoron, et percussit usque Azeca et Maceda.
06O||10||11||60720	Cumque fugerent filios Israël, et essent in descensu Bethoron, Dominus misit super eos lapides magnos de cælo usque ad Azeca : et mortui sunt multo plures lapidibus grandinis, quam quos gladio percusserant filii Israël.
06O||10||12||60730	Tunc locutus est Josue Domino, in die qua tradidit Amorrhæum in conspectu filiorum Israël, dixitque coram eis : Sol, contra Gabaon ne movearis, et luna contra vallem Ajalon.
06O||10||13||60740	Steteruntque sol et luna, donec ulcisceretur se gens de inimicis suis. Nonne scriptum est hoc in libro justorum ? Stetit itaque sol in medio cæli, et non festinavit occumbere spatio unius diei.
06O||10||14||60750	Nam fuit antea nec postea tam longa dies, obediente Domino voci hominis, et pugnante pro Israël.
06O||10||15||60760	Reversusque est Josue cum omni Israël in castra Galgalæ.
06O||10||16||60770	Fugerant enim quinque reges et se absconderant in spelunca urbis Maceda.
06O||10||17||60780	Nuntiatumque est Josue quod inventi essent quinque reges latentes in spelunca urbis Maceda.
06O||10||18||60790	Qui præcepit sociis, et ait : Volvite saxa ingentia ad os speluncæ, et ponite viros industrios, qui clausos custodiant :
06O||10||19||60800	vos autem nolite stare, sed persequimini hostes, et extremos quosque fugientium cædite : nec dimittatis eos urbium suarum intrare præsidia, quos tradidit Dominus Deus in manus vestras.
06O||10||20||60810	Cæsis ergo adversariis plaga magna, et usque ad internecionem pene consumptis, hi qui Israël effugere potuerunt, ingressi sunt civitates munitas.
06O||10||21||60820	Reversusque est omnis exercitus ad Josue in Maceda, ubi tunc erant castra, sani et integro numero : nullusque contra filios Israël mutire ausus est.
06O||10||22||60830	Præcepitque Josue, dicens : Aperite os speluncæ, et producite ad me quinque reges, qui in ea latitant.
06O||10||23||60840	Feceruntque ministri ut sibi fuerat imperatum : et eduxerunt ad eum quinque reges de spelunca, regem Jerusalem, regem Hebron, regem Jerimoth, regem Lachis, regem Eglon.
06O||10||24||60850	Cumque educti essent ad eum, vocavit omnes viros Israël, et ait ad principes exercitus qui secum erant : Ite, et ponite pedes super colla regum istorum. Qui cum perrexissent, et subjectorum colla pedibus calcarent,
06O||10||25||60860	rursum ait ad eos : Nolite timere, nec paveatis : confortamini, et estote robusti : sic enim faciet Dominus cunctis hostibus vestris, adversum quos dimicatis.
06O||10||26||60870	Percussitque Josue, et interfecit eos, atque suspendit super quinque stipites : fueruntque suspensi usque ad vesperum.
06O||10||27||60880	Cumque occumberet sol, præcepit sociis ut deponerent eos de patibulis. Qui depositos projecerunt in speluncam, in qua latuerant, et posuerunt super os ejus saxa ingentia, quæ permanent usque in præsens.
06O||10||28||60890	Eodem quoque die, Macedam cepit Josue, et percussit eam in ore gladii, regemque illius interfecit, et omnes habitatores ejus : non dimisit in ea saltem parvas reliquias. Fecitque regi Maceda, sicut fecerat regi Jericho.
06O||10||29||60900	Transivit autem cum omni Israël de Maceda in Lebna, et pugnabat contra eam :
06O||10||30||60910	quam tradidit Dominus cum rege suo in manus Israël : percusseruntque urbem in ore gladii, et omnes habitatores ejus : non dimiserunt in ea ullas reliquias. Feceruntque regi Lebna, sicut fecerant regi Jericho.
06O||10||31||60920	De Lebna transivit in Lachis cum omni Israël : et exercitu per gyrum disposito, oppugnabat eam.
06O||10||32||60930	Tradiditque Dominus Lachis in manus Israël, et cepit eam die altero, atque percussit in ore gladii, omnemque animam quæ fuerat in ea, sicut fecerat Lebna.
06O||10||33||60940	Eo tempore ascendit Horam rex Gazer, ut auxiliaretur Lachis : quem percussit Josue cum omni populo ejus usque ad internecionem.
06O||10||34||60950	Transivitque de Lachis in Eglon, et circumdedit,
06O||10||35||60960	atque expugnavit eam eadem die : percussitque in ore gladii omnes animas quæ erant in ea, juxta omnia quæ fecerat Lachis.
06O||10||36||60970	Ascendit quoque cum omni Israël de Eglon in Hebron, et pugnavit contra eam :
06O||10||37||60980	cepit eam, et percussit in ore gladii, regem quoque ejus, et omnia oppida regionis illius, universasque animas quæ in ea fuerant commoratæ : non reliquit in ea ullas reliquias : sicut fecerat Eglon, sic fecit et Hebron, cuncta quæ in ea reperit consumens gladio.
06O||10||38||60990	Inde reversus in Dabir,
06O||10||39||61000	cepit eam atque vastavit : regem quoque ejus atque omnia per circuitum oppida percussit in ore gladii : non dimisit in ea ullas reliquias : sicut fecerat Hebron et Lebna et regibus earum, sic fecit Dabir et regi illius.
06O||10||40||61010	Percussit itaque Josue omnem terram montanam et meridianam atque campestrem, et Asedoth, cum regibus suis : non dimisit in ea ullas reliquias, sed omne quod spirare poterat interfecit, sicut præceperat ei Dominus Deus Israël,
06O||10||41||61020	a Cadesbarne usque Gazam. Omnem terram Gosen usque Gabaon,
06O||10||42||61030	universosque reges, et regiones eorum uno impetu cepit atque vastavit : Dominus enim Deus Israël pugnavit pro eo.
06O||10||43||61040	Reversusque est cum omni Israël ad locum castrorum in Galgala.
06O||11||1||61050	Quæ cum audisset Jabin rex Asor, misit ad Jobab regem Madon, et ad regem Semeron, atque ad regem Achsaph :
06O||11||2||61060	ad reges quoque aquilonis, qui habitabant in montanis et in planitie contra meridiem Ceneroth, in campestribus quoque et in regionibus Dor juxta mare :
06O||11||3||61070	Chananæum quoque ab oriente et occidente, et Amorrhæum atque Hethæum ac Pherezæum et Jebusæum in montanis : Hevæum quoque qui habitabat ad radices Hermon in terra Maspha.
06O||11||4||61080	Egressique sunt omnes cum turmis suis, populus multus nimis sicut arena quæ est in littore maris, equi quoque et currus immensæ multitudinis.
06O||11||5||61090	Conveneruntque omnes reges isti in unum ad aquas Merom, ut pugnarent contra Israël.
06O||11||6||61100	Dixitque Dominus ad Josue : Ne timeas eos : cras enim hac eadem hora ego tradam omnes istos vulnerandos in conspectu Israël : equos eorum subnervabis, et currus igne combures.
06O||11||7||61110	Venitque Josue, et omnis exercitus cum eo, adversus illos ad aquas Merom subito, et irruerunt super eos,
06O||11||8||61120	tradiditque illos Dominus in manus Israël. Qui percusserunt eos, et persecuti sunt usque ad Sidonem magnam, et aquas Maserephoth, campumque Masphe, qui est ad orientalem illius partem. Ita percussit omnes, ut nullas dimitteret ex eis reliquias :
06O||11||9||61130	fecitque sicut præceperat ei Dominus, equos eorum subnervavit, currusque combussit igni.
06O||11||10||61140	Reversusque statim cepit Asor : et regem ejus percussit gladio. Asor enim antiquitus inter omnia regna hæc principatum tenebat.
06O||11||11||61150	Percussitque omnes animas quæ ibidem morabantur : non dimisit in ea ullas reliquias, sed usque ad internecionem universa vastavit, ipsamque urbem peremit incendio.
06O||11||12||61160	Et omnes per circuitum civitates, regesque earum cepit, percussit atque delevit, sicut præceperat ei Moyses famulus Domini.
06O||11||13||61170	Absque urbibus, quæ erant in collibus et in tumulis sitæ, ceteras succendit Israël : unam tantum Asor munitissimam flamma consumpsit.
06O||11||14||61180	Omnemque prædam istarum urbium ac jumenta diviserunt sibi filii Israël, cunctis hominibus interfectis.
06O||11||15||61190	Sicut præceperat Dominus Moysi servo suo, ita præcepit Moyses Josue, et ille universa complevit : non præteriit de universis mandatis, nec unum quidem verbum quod jusserat Dominus Moysi.
06O||11||16||61200	Cepit itaque Josue omnem terram montanam, et meridianam, terramque Gosen, et planitiem, et occidentalem plagam, montemque Israël, et campestria ejus :
06O||11||17||61210	et partem montis, quæ ascendit Seir usque Baalgad, per planitiem Libani subter montem Hermon : omnes reges eorum cepit, percussit, et occidit.
06O||11||18||61220	Multo tempore pugnavit Josue contra reges istos.
06O||11||19||61230	Non fuit civitas quæ se traderet filiis Israël, præter Hevæum, qui habitabat in Gabaon : omnes enim bellando cepit.
06O||11||20||61240	Domini enim sententia fuerat, ut indurarentur corda eorum, et pugnarent contra Israël, et caderent, et non mererentur ullam clementiam, ac perirent, sicut præceperat Dominus Moysi.
06O||11||21||61250	In illo tempore venit Josue, et interfecit Enacim de montanis, Hebron, et Dabir, et Anab, et de omni monte Juda et Israël, urbesque eorum delevit.
06O||11||22||61260	Non reliquit ullum de stirpe Enacim, in terra filiorum Israël : absque civitatibus Gaza, et Geth, et Azoto, in quibus solis relicti sunt.
06O||11||23||61270	Cepit ergo Josue omnem terram, sicut locutus est Dominus ad Moysen, et tradidit eam in possessionem filiis Israël secundum partes et tribus suas : quievitque terra a præliis.
06O||12||1||61280	Hi sunt reges, quos percusserunt filii Israël, et possederunt terram eorum trans Jordanem ad solis ortum, a torrente Arnon usque ad montem Hermon, et omnem orientalem plagam, quæ respicit solitudinem.
06O||12||2||61290	Sehon rex Amorrhæorum, qui habitavit in Hesebon, dominatus est ab Aroër, quæ sita est super ripam torrentis Arnon, et mediæ partis in valle, dimidiæque Galaad, usque ad torrentem Jaboc, qui est terminus filiorum Ammon.
06O||12||3||61300	Et a solitudine usque ad mare Ceneroth contra orientem, et usque ad mare deserti, quod est mare salsissimum, ad orientalem plagam per viam quæ ducit Bethsimoth : et ab australi parte, quæ subjacet Asedoth, Phasga.
06O||12||4||61310	Terminus Og regis Basan, de reliquiis Raphaim, qui habitavit in Astaroth, et in Edrai, et dominatus est in monte Hermon, et in Salecha, atque in universa Basan, usque ad terminos
06O||12||5||61320	Gessuri, et Machati, et dimidiæ partis Galaad : terminos Sehon regis Hesebon.
06O||12||6||61330	Moyses famulus Domini, et filii Israël percusserunt eos, tradiditque terram eorum Moyses in possessionem Rubenitis, et Gaditis, et dimidiæ tribui Manasse.
06O||12||7||61340	Hi sunt reges terræ, quos percussit Josue et filii Israël trans Jordanem ad occidentalem plagam, a Baalgad in campo Libani, usque ad montem cujus pars ascendit in Seir : tradiditque eam Josue in possessionem tribubus Israël, singulis partes suas,
06O||12||8||61350	tam in montanis quam in planis atque campestribus. In Asedoth, et in solitudine, ac in meridie Hethæus fuit et Amorrhæus, Chananæus, et Pherezæus, Hevæus et Jebusæus.
06O||12||9||61360	Rex Jericho unus : rex Hai, quæ est ex latere Bethel, unus :
06O||12||10||61370	rex Jerusalem unus, rex Hebron unus,
06O||12||11||61380	rex Jerimoth unus, rex Lachis unus,
06O||12||12||61390	rex Eglon unus, rex Gazer unus,
06O||12||13||61400	rex Dabir unus, rex Gader unus,
06O||12||14||61410	rex Herma unus, rex Hered unus,
06O||12||15||61420	rex Lebna unus, rex Odullam unus,
06O||12||16||61430	rex Maceda unus, rex Bethel unus,
06O||12||17||61440	rex Taphua unus, rex Opher unus,
06O||12||18||61450	rex Aphec unus, rex Saron unus,
06O||12||19||61460	rex Madon unus, rex Asor unus,
06O||12||20||61470	rex Semeron unus, rex Achsaph unus,
06O||12||21||61480	rex Thenac unus, rex Mageddo unus,
06O||12||22||61490	rex Cades unus, rex Jachanan Carmeli unus,
06O||12||23||61500	rex Dor, et provinciæ Dor unus, rex gentium Galgal unus,
06O||12||24||61510	rex Thersa unus : omnes reges triginta unus.
06O||13||1||61520	Josue senex provectæque ætatis erat, et dixit Dominus ad eum : Senuisti, et longævus es, terraque latissima derelicta est, quæ necdum sorte divisa est :
06O||13||2||61530	omnis videlicet Galilæa, Philisthiim, et universa Gessuri.
06O||13||3||61540	A fluvio turbido, qui irrigat Ægyptum, usque ad terminos Accaron contra aquilonem : terra Chanaan, quæ in quinque regulos Philisthiim dividitur, Gazæos, et Azotios, Ascalonitas, Gethæos, et Accaronitas.
06O||13||4||61550	Ad meridiem vero sunt Hevæi, omnis terra Chanaan, et Maara Sidoniorum, usque Apheca et terminos Amorrhæi,
06O||13||5||61560	ejusque confinia. Libani quoque regio contra orientem, a Baalgad sub monte Hermon, donec ingrediaris Emath.
06O||13||6||61570	Omnium qui habitant in monte a Libano usque ad aquas Maserephoth, universique Sidonii. Ego sum qui delebo eos a facie filiorum Israël. Veniat ergo in partem hæreditatis Israël, sicut præcepi tibi.
06O||13||7||61580	Et nunc divide terram in possessionem novem tribubus, et dimidiæ tribui Manasse,
06O||13||8||61590	cum qua Ruben et Gad possederunt terram, quam tradidit eis Moyses famulus Domini trans fluenta Jordanis, ad orientalem plagam.
06O||13||9||61600	Ab Aroër, quæ sita est in ripa torrentis Arnon, et in vallis medio, universaque campestria Medaba, usque Dibon,
06O||13||10||61610	et cunctas civitates Sehon regis Amorrhæi, qui regnavit in Hesebon, usque ad terminos filiorum Ammon,
06O||13||11||61620	et Galaad, ac terminum Gessuri et Machati, et omnem montem Hermon, et universam Basan, usque ad Salecha,
06O||13||12||61630	omne regnum Og in Basan, qui regnavit in Astaroth et Edrai, ipse fuit de reliquiis Raphaim : percussitque eos Moyses, atque delevit.
06O||13||13||61640	Nolueruntque disperdere filii Israël Gessuri et Machati : et habitaverunt in medio Israël usque in præsentem diem.
06O||13||14||61650	Tribui autem Levi non dedit possessionem : sed sacrificia et victimæ Domini Dei Israël, ipsa est ejus hæreditas, sicut locutus est illi.
06O||13||15||61660	Dedit ergo Moyses possessionem tribui filiorum Ruben juxta cognationes suas.
06O||13||16||61670	Fuitque terminus eorum ab Aroër, quæ sita est in ripa torrentis Arnon, et in valle ejusdem torrentis media : universam planitiem, quæ ducit Medaba,
06O||13||17||61680	et Hesebon, cunctosque viculos earum, qui sunt in campestribus : Dibon quoque et Bamothbaal, et oppidum Baalmaon,
06O||13||18||61690	et Jassa, et Cedimoth, et Mephaath,
06O||13||19||61700	et Cariathaim, et Sabama, et Sarathasar in monte convallis.
06O||13||20||61710	Bethphogor et Asedoth, Phasga et Bethiesimoth,
06O||13||21||61720	et omnes urbes campestres, universaque regna Sehon regis Amorrhæi, qui regnavit in Hesebon, quem percussit Moyses cum principibus Madian : Hevæum, et Recem, et Sur, et Hur, et Rebe duces Sehon habitatores terræ.
06O||13||22||61730	Et Balaam filium Beor ariolum occiderunt filii Israël gladio cum ceteris interfectis.
06O||13||23||61740	Factusque est terminus filiorum Ruben Jordanis fluvius. Hæc est possessio Rubenitarum per cognationes suas urbium et viculorum.
06O||13||24||61750	Deditque Moyses tribui Gad et filiis ejus per cognationes suas possessionem, cujus hæc divisio est.
06O||13||25||61760	Terminus Jaser, et omnes civitates Galaad, et dimidiam partem terræ filiorum Ammon, usque ad Aroër, quæ est contra Rabba,
06O||13||26||61770	et ab Hesebon usque Ramoth, Masphe et Betonim : et a Manaim usque ad terminos Dabir.
06O||13||27||61780	In valle quoque Betharan, et Bethnemra, et Socoth, et Saphon reliquam partem regni Sehon regis Hesebon : hujus quoque finis, Jordanis est, usque ad extremam partem maris Cenereth trans Jordanem ad orientalem plagam.
06O||13||28||61790	Hæc est possessio filiorum Gad per familias suas, civitates et villæ earum.
06O||13||29||61800	Dedit et dimidiæ tribui Manasse, filiisque ejus juxta cognationes suas possessionem,
06O||13||30||61810	cujus hoc principium est : a Manaim universam Basan, et cuncta regna Og regis Basan, omnesque vicos Jair, qui sunt in Basan, sexaginta oppida :
06O||13||31||61820	et dimidiam partem Galaad, et Astaroth, et Edrai, urbes regni Og in Basan : filiis Machir, filii Manasse, dimidiæ parti filiorum Machir juxta cognationes suas.
06O||13||32||61830	Hanc possessionem divisit Moyses in campestribus Moab trans Jordanem contra Jericho ad orientalem plagam.
06O||13||33||61840	Tribui autem Levi non dedit possessionem : quoniam Dominus Deus Israël ipse est possessio ejus, ut locutus est illi.
06O||14||1||61850	Hoc est quod possederunt filii Israël in terra Chanaan, quam dederunt eis Eleazar sacerdos, et Josue filius Nun, et principes familiarum per tribus Israël :
06O||14||2||61860	sorte omnia dividentes, sicut præceperat Dominus in manu Moysi, novem tribubus, et dimidiæ tribui.
06O||14||3||61870	Duabus enim tribubus, et dimidiæ, dederat Moyses trans Jordanem possessionem : absque Levitis, qui nihil terræ acceperunt inter fratres suos :
06O||14||4||61880	sed in eorum successerunt locum filii Joseph in duas divisi tribus, Manasse et Ephraim : nec acceperunt Levitæ aliam in terra partem, nisi urbes ad habitandum, et suburbana earum ad alenda jumenta et pecora sua.
06O||14||5||61890	Sicut præceperat Dominus Moysi, ita fecerunt filii Israël, et diviserunt terram.
06O||14||6||61900	Accesserunt itaque filii Juda ad Josue in Galgala, locutusque est ad eum Caleb filius Jephone Cenezæus : Nosti quid locutus sit Dominus ad Moysen hominem Dei de me et te in Cadesbarne.
06O||14||7||61910	Quadraginta annorum eram quando misit me Moyses famulus Domini de Cadesbarne, ut considerarem terram, nuntiavique ei quod mihi verum videbatur.
06O||14||8||61920	Fratres autem mei, qui ascenderant mecum, dissolverunt cor populi : et nihilominus ego secutus sum Dominum Deum meum.
06O||14||9||61930	Juravitque Moyses in die illo, dicens : Terra, quam calcavit pes tuus, erit possessio tua, et filiorum tuorum in æternum : quia secutus es Dominum Deum meum.
06O||14||10||61940	Concessit ergo Dominus vitam mihi, sicut pollicitus est, usque in præsentem diem. Quadraginta et quinque anni sunt, ex quo locutus est Dominus verbum istud ad Moysen, quando ambulabat Israël per solitudinem : hodie octoginta quinque annorum sum,
06O||14||11||61950	sic valens ut eo valebam tempore quando ad explorandum missus sum : illius in me temporis fortitudo usque hodie perseverat, tam ad bellandum quam ad gradiendum.
06O||14||12||61960	Da ergo mihi montem istum, quem pollicitus est Dominus, te quoque audiente, in quo Enacim sunt, et urbes magnæ atque munitæ : si forte sit Dominus mecum, et potuero delere eos, sicut promisit mihi.
06O||14||13||61970	Benedixitque ei Josue, et tradidit ei Hebron in possessionem :
06O||14||14||61980	atque ex eo fuit Hebron Caleb filio Jephone Cenezæo usque in præsentem diem, quia secutus est Dominum Deum Israël.
06O||14||15||61990	Nomen Hebron ante vocabatur Cariath Arbe : Adam maximus ibi inter Enacim situs est : et terra cessavit a præliis.
06O||15||1||62000	Igitur sors filiorum Judæ per cognationes suas ista fuit : a termino Edom, desertum Sin, contra meridiem, et usque ad extremam partem australis plagæ.
06O||15||2||62010	Initium ejus a summitate maris salsissimi, et a lingua ejus, quæ respicit meridiem.
06O||15||3||62020	Egrediturque contra ascensum Scorpionis, et pertransit in Sina : ascenditque in Cadesbarne, et pervenit in Esron, ascendens ad Addar, et circuiens Carcaa,
06O||15||4||62030	atque inde pertransiens in Asemona, et perveniens ad torrentem Ægypti : eruntque termini ejus mare magnum. Hic erit finis meridianæ plagæ.
06O||15||5||62040	Ab oriente vero erit initium, mare salsissimum usque ad extrema Jordanis : et ea quæ respiciunt ad aquilonem, a lingua maris usque ad eumdem Jordanis fluvium.
06O||15||6||62050	Ascenditque terminus in Beth Hagla, et transit ab aquilone in Beth Araba, ascendens ad lapidem Boën filii Ruben :
06O||15||7||62060	et tendens usque ad terminos Debera de valle Achor, contra aquilonem respiciens Galgala, quæ est ex adverso ascensionis Adommim, ab australi parte torrentis : transitque aquas, quæ vocantur fons solis : et erunt exitus ejus ad fontem Rogel.
06O||15||8||62070	Ascenditque per convallem filii Ennom ex latere Jebusæi ad meridiem, hæc est Jerusalem : et inde se erigens ad verticem montis, qui est contra Geennom ad occidentem in summitate vallis Raphaim contra aquilonem :
06O||15||9||62080	pertransitque a vertice montis usque ad fontem aquæ Nephtoa : et pervenit usque ad vicos montis Ephron : inclinaturque in Baala, quæ est Cariathiarim, id est, urbs silvarum.
06O||15||10||62090	Et circuit de Baala contra occidentem, usque ad montem Seir : transitque juxta latus montis Jarim ad aquilonem in Cheslon : et descendit in Bethsames, transitque in Thamna.
06O||15||11||62100	Et pervenit contra aquilonem partis Accaron ex latere : inclinaturque Sechrona, et transit montem Baala : pervenitque in Jebneel, et magni maris contra occidentem fine concluditur.
06O||15||12||62110	Hi sunt termini filiorum Juda per circuitum in cognationibus suis.
06O||15||13||62120	Caleb vero filio Jephone dedit partem in medio filiorum Juda, sicut præceperat ei Dominus : Cariath Arbe patris Enac, ipsa est Hebron.
06O||15||14||62130	Delevitque ex ea Caleb tres filios Enac, Sesai et Ahiman et Tholmai de stirpe Enac.
06O||15||15||62140	Atque inde conscendens venit ad habitatores Dabir, quæ prius vocabatur Cariath Sepher, id est, civitas litterarum.
06O||15||16||62150	Dixitque Caleb : Qui percusserit Cariath Sepher, et ceperit eam, dabo ei Axam filiam meam uxorem.
06O||15||17||62160	Cepitque eam Othoniel filius Cenez frater Caleb junior : deditque ei Axam filiam suam uxorem.
06O||15||18||62170	Quæ, cum pergerent simul, suasa est a viro suo ut peteret a patre suo agrum. Suspiravitque ut sedebat in asino : cui Caleb : Quid habes ? inquit.
06O||15||19||62180	At illa respondit : Da mihi benedictionem : terram australem et arentem dedisti mihi ; junge et irriguam. Dedit itaque ei Caleb irriguum superius et inferius.
06O||15||20||62190	Hæc est possessio tribus filiorum Juda per cognationes suas.
06O||15||21||62200	Erantque civitates ab extremis partibus filiorum Juda juxta terminos Edom a meridie : Cabseel et Eder et Jagur,
06O||15||22||62210	et Cyna et Dimona et Adada,
06O||15||23||62220	et Cades et Asor et Jethnam,
06O||15||24||62230	Ziph et Telem et Baloth,
06O||15||25||62240	Asor nova et Carioth, Hesron, hæc est Asor ;
06O||15||26||62250	Amam, Sama, et Molada,
06O||15||27||62260	et Asergadda et Hassemon et Bethphelet,
06O||15||28||62270	et Hasersual et Bersabee et Baziothia,
06O||15||29||62280	et Baala et Jim et Esem,
06O||15||30||62290	et Eltholad et Cesil et Harma,
06O||15||31||62300	et Siceleg et Medemena et Sensenna,
06O||15||32||62310	Lebaoth et Selim et Aën et Remon. Omnes civitates viginti novem, et villæ earum.
06O||15||33||62320	In campestribus vero : Estaol et Sarea et Asena,
06O||15||34||62330	et Zanoë et Ængannim et Taphua et Enaim,
06O||15||35||62340	et Jerimoth et Adullam, Socho et Azeca,
06O||15||36||62350	et Saraim et Adithaim et Gedera et Gederothaim : urbes quatuordecim, et villæ earum.
06O||15||37||62360	Sanan et Hadassa et Magdalgad,
06O||15||38||62370	Delean et Masepha et Jecthel,
06O||15||39||62380	Lachis et Bascath et Eglon,
06O||15||40||62390	Chebbon et Leheman et Cethlis,
06O||15||41||62400	et Gideroth et Bethdagon et Naama et Maceda : civitates sedecim, et villæ earum.
06O||15||42||62410	Labana et Ether et Asan,
06O||15||43||62420	Jephtha et Esna et Nesib,
06O||15||44||62430	et Ceila et Achzib et Maresa : civitates novem, et villæ earum.
06O||15||45||62440	Accaron cum vicis et villulis suis.
06O||15||46||62450	Ab Accaron usque ad mare : omnia quæ vergunt ad Azotum et viculos ejus.
06O||15||47||62460	Azotus cum vicis et villulis suis. Gaza cum vicis et villulis suis, usque ad torrentem Ægypti, et mare magnum terminus ejus.
06O||15||48||62470	Et in monte : Samir et Jether et Socoth
06O||15||49||62480	et Danna et Cariathsenna, hæc est Dabir :
06O||15||50||62490	Anab et Istemo et Anim,
06O||15||51||62500	Gosen et Olon et Gilo : civitates undecim et villæ earum.
06O||15||52||62510	Arab et Ruma et Esaan,
06O||15||53||62520	et Janum et Beththaphua et Apheca,
06O||15||54||62530	Athmatha, et Cariath Arbe, hæc est Hebron, et Sior : civitates novem, et villæ earum.
06O||15||55||62540	Maon et Carmel et Ziph et Jota,
06O||15||56||62550	Jezraël et Jucadam et Zanoë,
06O||15||57||62560	Accain, Gabaa et Thamna : civitates decem et villæ earum.
06O||15||58||62570	Halhul, et Besur, et Gedor,
06O||15||59||62580	Mareth, et Bethanoth, et Eltecon : civitates sex et villæ earum.
06O||15||60||62590	Cariathbaal, hæc est Cariathiarim urbs silvarum, et Arebba : civitates duæ, et villæ earum.
06O||15||61||62600	In deserto Betharaba, Meddin, et Sachacha,
06O||15||62||62610	et Nebsan, et civitas salis, et Engaddi : civitates sex, et villæ earum.
06O||15||63||62620	Jebusæum autem habitatorem Jerusalem non potuerunt filii Juda delere : habitavitque Jebusæus cum filiis Juda in Jerusalem usque in præsentem diem.
06O||16||1||62630	Cecidit quoque sors filiorum Joseph ab Jordane contra Jericho et aquas ejus ab oriente : solitudo quæ ascendit de Jericho ad montem Bethel :
06O||16||2||62640	et egreditur de Bethel Luza : transitque terminum Archi, Ataroth :
06O||16||3||62650	et descendit ad occidentem juxta terminum Jephleti, usque ad terminos Beth-horon inferioris, et Gazer : finiunturque regiones ejus mari magno :
06O||16||4||62660	possederuntque filii Joseph Manasses et Ephraim.
06O||16||5||62670	Et factus est terminus filiorum Ephraim per cognationes suas : et possessio eorum contra orientem Ataroth Addar usque Beth-horon superiorem.
06O||16||6||62680	Egrediunturque confinia in mare : Machmethath vero aquilonem respicit, et circuit terminos contra orientem in Thanathselo : et pertransit ab oriente Janoë.
06O||16||7||62690	Descenditque de Janoë in Ataroth et Naaratha : et pervenit in Jericho, egrediturque ad Jordanem.
06O||16||8||62700	De Taphua pertransit contra mare in vallem arundineti, suntque egressus ejus in mare salsissimum. Hæc est possessio tribus filiorum Ephraim per familias suas.
06O||16||9||62710	Urbesque separatæ sunt filiis Ephraim in medio possessionis filiorum Manasse, et villæ earum.
06O||16||10||62720	Et non interfecerunt filii Ephraim Chananæum, qui habitabat in Gazer : habitavitque Chananæus in medio Ephraim usque in diem hanc tributarius.
06O||17||1||62730	Cecidit autem sors tribui Manasse (ipse enim est primogenitus Joseph) : Machir primogenito Manasse patri Galaad, qui fuit vir pugnator, habuitque possessionem Galaad et Basan :
06O||17||2||62740	et reliquis filiorum Manasse juxta familias suas, filiis Abiezer, et filiis Helec, et filiis Esriel, et filiis Sechem, et filiis Hepher, et filiis Semida. Isti sunt filii Manasse filii Joseph, mares, per cognationes suas.
06O||17||3||62750	Salphaad vero filio Hepher filii Galaad filii Machir filii Manasse non erant filii, sed solæ filiæ : quarum ista sunt nomina : Maala et Noa et Hegla et Melcha et Thersa.
06O||17||4||62760	Veneruntque in conspectu Eleazari sacerdotis, et Josue filii Nun, et principum, dicentes : Dominus præcepit per manum Moysi, ut daretur nobis possessio in medio fratrum nostrorum. Deditque eis juxta imperium Domini possessionem in medio fratrum patris earum.
06O||17||5||62770	Et ceciderunt funiculi Manasse, decem, absque terra Galaad et Basan trans Jordanem.
06O||17||6||62780	Filiæ enim Manasse possederunt hæreditatem in medio filiorum ejus. Terra autem Galaad cecidit in sortem filiorum Manasse qui reliqui erant.
06O||17||7||62790	Fuitque terminus Manasse ab Aser, Machmethath quæ respicit Sichem : et egreditur ad dexteram juxta habitatores fontis Taphuæ.
06O||17||8||62800	Etenim in sorte Manasse ceciderat terra Taphuæ, quæ est juxta terminos Manasse filiorum Ephraim.
06O||17||9||62810	Descenditque terminus vallis arundineti in meridiem torrentis civitatum Ephraim, quæ in medio sunt urbium Manasse : terminus Manasse ab aquilone torrentis, et exitus ejus pergit ad mare :
06O||17||10||62820	ita ut possessio Ephraim sit ab austro, et ab aquilone Manasse, et utramque claudat mare, et conjungantur sibi in tribu Aser ab aquilone, et in tribu Issachar ab oriente.
06O||17||11||62830	Fuitque hæreditas Manasse in Issachar et in Aser, Bethsan et viculi ejus, et Jeblaam cum viculis suis, et habitatores Dor cum oppidis suis, habitatores quoque Endor cum viculis suis : similiterque habitatores Thenac cum viculis suis, et habitatores Mageddo cum viculis suis, et tertia pars urbis Nopheth.
06O||17||12||62840	Nec potuerunt filii Manasse has civitates subvertere, sed cœpit Chananæus habitare in terra sua.
06O||17||13||62850	Postquam autem convaluerunt filii Israël, subjecerunt Chananæos, et fecerunt sibi tributarios, nec interfecerunt eos.
06O||17||14||62860	Locutique sunt filii Joseph ad Josue, et dixerunt : Quare dedisti mihi possessionem sortis et funiculi unius, cum sim tantæ multitudinis, et benedixerit mihi Dominus ?
06O||17||15||62870	Ad quos Josue ait : Si populus multus es, ascende in silvam, et succide tibi spatia in terra Pherezæi et Raphaim : quia angusta est tibi possessio montis Ephraim.
06O||17||16||62880	Cui responderunt filii Joseph : Non poterimus ad montana conscendere, cum ferreis curribus utantur Chananæi, qui habitant in terra campestri, in qua sitæ sunt Bethsan cum viculis suis, et Jezraël mediam possidens vallem.
06O||17||17||62890	Dixitque Josue ad domum Joseph, Ephraim et Manasse : Populus multus es, et magnæ fortitudinis : non habebis sortem unam,
06O||17||18||62900	sed transibis ad montem, et succides tibi, atque purgabis ad habitandum spatia : et poteris ultra procedere cum subverteris Chananæum, quem dicis ferreos habere currus, et esse fortissimum.
06O||18||1||62910	Congregatique sunt omnes filii Israël in Silo, ibique fixerunt tabernaculum testimonii, et fuit eis terra subjecta.
06O||18||2||62920	Remanserant autem filiorum Israël septem tribus, quæ necdum acceperant possessiones suas.
06O||18||3||62930	Ad quos Josue ait : Usquequo marcetis ignavia, et non intratis ad possidendam terram, quam Dominus Deus patrum vestrorum dedit vobis ?
06O||18||4||62940	Eligite de singulis tribubus ternos viros, ut mittam eos, et pergant atque circumeant terram, et describant eam juxta numerum uniuscujusque multitudinis : referantque ad me quod descripserint.
06O||18||5||62950	Dividite vobis terram in septem partes : Judas sit in terminis suis ab australi plaga, et domus Joseph ab aquilone.
06O||18||6||62960	Mediam inter hos terram in septem partes describite : et huc venietis ad me, ut coram Domino Deo vestro mittam vobis hic sortem :
06O||18||7||62970	quia non est inter vos pars Levitarum, sed sacerdotium Domini est eorum hæreditas. Gad autem et Ruben, et dimidia tribus Manasse, jam acceperant possessiones suas trans Jordanem ad orientalem plagam : quas dedit eis Moyses famulus Domini.
06O||18||8||62980	Cumque surrexissent viri, ut pergerent ad describendam terram, præcepit eis Josue, dicens : Circuite terram, et describite eam, ac revertimini ad me : ut hic coram Domino, in Silo, mittam vobis sortem.
06O||18||9||62990	Itaque perrexerunt : et lustrantes eam, in septem partes diviserunt, scribentes in volumine. Reversique sunt ad Josue in castra Silo.
06O||18||10||63000	Qui misit sortes coram Domino in Silo, divisitque terram filiis Israël in septem partes.
06O||18||11||63010	Et ascendit sors prima filiorum Benjamin per familias suas, ut possiderent terram inter filios Juda et filios Joseph.
06O||18||12||63020	Fuitque terminus eorum contra aquilonem a Jordane : pergens juxta latus Jericho septentrionalis plagæ, et inde contra occidentem ad montana conscendens et perveniens ad solitudinem Bethaven,
06O||18||13||63030	atque pertransiens juxta Luzam ad meridiem, ipsa est Bethel : descenditque in Ataroth Addar in montem qui est ad meridiem Beth-horon inferioris :
06O||18||14||63040	et inclinatur circuiens contra mare ad meridiem montis qui respicit Beth-horon contra Africum : suntque exitus ejus in Cariath-baal, quæ vocatur et Cariathiarim, urbem filiorum Juda. Hæc est plaga contra mare, ad occidentem.
06O||18||15||63050	A meridie autem ex parte Cariathiarim egreditur terminus contra mare, et pervenit usque ad fontem aquarum Nephtoa.
06O||18||16||63060	Descenditque in partem montis, qui respicit vallem filiorum Ennom : et est contra septentrionalem plagam in extrema parte vallis Raphaim. Descenditque in Geennom (id est, vallem Ennom) juxta latus Jebusæi ad austrum : et pervenit ad fontem Rogel,
06O||18||17||63070	transiens ad aquilonem, et egrediens ad Ensemes, id est, fontem solis :
06O||18||18||63080	et pertransit usque ad tumulos, qui sunt e regione ascensus Adommim : descenditque ad Abenboën, id est, lapidem Boën filii Ruben : et pertransit ex latere aquilonis ad campestria : descenditque in planitiem,
06O||18||19||63090	et prætergreditur contra aquilonem Beth Hagla : suntque exitus ejus contra linguam maris salsissimi ab aquilone in fine Jordanis ad australem plagam :
06O||18||20||63100	qui est terminus illius ab oriente. Hæc est possessio filiorum Benjamin per terminos suos in circuitu, et familias suas.
06O||18||21||63110	Fueruntque civitates ejus, Jericho et Beth Hagla et vallis Casis,
06O||18||22||63120	Beth Araba et Samaraim et Bethel
06O||18||23||63130	et Avim et Aphara et Ophera,
06O||18||24||63140	villa Emona et Ophni et Gabee : civitates duodecim, et villæ earum.
06O||18||25||63150	Gabaon et Rama et Beroth,
06O||18||26||63160	et Mesphe et Caphara, et Amosa
06O||18||27||63170	et Recem, Jarephel et Tharela,
06O||18||28||63180	et Sela, Eleph, et Jebus, quæ est Jerusalem, Gabaath et Cariath : civitates quatuordecim, et villæ earum. Hæc est possessio filiorum Benjamin juxta familias suas.
06O||19||1||63190	Et egressa est sors secunda filiorum Simeon per cognationes suas : fuitque hæreditas
06O||19||2||63200	eorum in medio possessionis filiorum Juda : Bersabee et Sabee et Molada
06O||19||3||63210	et Hasersual, Bala et Asem
06O||19||4||63220	et Eltholad, Bethul et Harma
06O||19||5||63230	et Siceleg et Bethmarchaboth et Hasersusa
06O||19||6||63240	et Bethlebaoth et Sarohen : civitates tredecim, et villæ earum.
06O||19||7||63250	Ain et Remmon et Athar et Asan : civitates quatuor, et villæ earum :
06O||19||8||63260	omnes viculi per circuitum urbium istarum usque ad Baalath Beer Ramath contra australem plagam. Hæc est hæreditas filiorum Simeon juxta cognationes suas,
06O||19||9||63270	in possessione et funiculo filiorum Juda : quia major erat : et idcirco filii Simeon possederunt in medio hæreditatis eorum.
06O||19||10||63280	Ceciditque sors tertia filiorum Zabulon per cognationes suas : factus est terminus possessionis eorum usque Sarid.
06O||19||11||63290	Ascenditque de mari et Merala, et pervenit in Debbaseth, usque ad torrentem qui est contra Jeconam.
06O||19||12||63300	Et revertitur de Sared contra orientem in fines Ceseleththabor : et egreditur ad Dabereth, ascenditque contra Japhie.
06O||19||13||63310	Et inde pertransit usque ad orientalem plagam Gethepher et Thacasin : et egreditur in Remmon, Amthar et Noa.
06O||19||14||63320	Et circuit ad aquilonem Hanathon : suntque egressus ejus vallis Jephthaël,
06O||19||15||63330	et Cateth et Naalol et Semeron et Jerala et Bethlehem : civitates duodecim, et villæ earum.
06O||19||16||63340	Hæc est hæreditas tribus filiorum Zabulon per cognationes suas, urbes et viculi earum.
06O||19||17||63350	Issachar egressa est sors quarta per cognationes suas :
06O||19||18||63360	fuitque ejus hæreditas Jezraël et Casaloth et Sunem
06O||19||19||63370	et Hapharaim et Seon, et Anaharath
06O||19||20||63380	et Rabboth et Cesion, Abes,
06O||19||21||63390	et Rameth, et Engannim, et Enhadda et Bethpheses.
06O||19||22||63400	Et pervenit terminus ejus usque Thabor et Sehesima et Bethsames : eruntque exitus ejus Jordanis : civitates sedecim, et villæ earum.
06O||19||23||63410	Hæc est possessio filiorum Issachar per cognationes suas, urbes et viculi earum.
06O||19||24||63420	Ceciditque sors quinta tribui filiorum Aser per cognationes suas :
06O||19||25||63430	fuitque terminus eorum Halcath et Chali et Beten et Axaph
06O||19||26||63440	et Elmelech et Amaad et Messal : et pervenit usque ad Carmelum maris et Sihor et Labanath.
06O||19||27||63450	Ac revertitur contra orientem Bethdagon : et pertransit usque Zabulon et vallem Jephthaël contra aquilonem in Bethemec et Nehiel. Egrediturque ad lævam Cabul,
06O||19||28||63460	et Abran et Rohob et Hamon et Cana, usque ad Sidonem magnam.
06O||19||29||63470	Revertiturque in Horma usque ad civitatem munitissimam Tyrum, et usque Hosa : eruntque exitus ejus in mare de funiculo Achziba :
06O||19||30||63480	et Amma et Aphec et Rohob : civitates viginti duæ, et villæ earum.
06O||19||31||63490	Hæc est possessio filiorum Aser per cognationes suas, urbesque et viculi earum.
06O||19||32||63500	Filiorum Nephthali sexta sors cecidit per familias suas :
06O||19||33||63510	et cœpit terminus de Heleph et Elon in Saananim, et Adami, quæ est Neceb, et Jebnaël usque Lecum : et egressus eorum usque ad Jordanem :
06O||19||34||63520	revertiturque terminus contra occidentem in Azanotthabor, atque inde egreditur in Hucuca, et pertransit in Zabulon contra meridiem, et in Aser contra occidentem, et in Juda ad Jordanem contra ortum solis :
06O||19||35||63530	civitates munitissimæ, Assedim, Ser, et Emath, et Reccath et Cenereth,
06O||19||36||63540	et Edema et Arama, Asor
06O||19||37||63550	et Cedes et Edrai, Enhasor,
06O||19||38||63560	et Jeron et Magdalel, Horem et Bethanath et Bethsames : civitates decem et novem, et villæ earum.
06O||19||39||63570	Hæc est possessio tribus filiorum Nephthali per cognationes suas, urbes et viculi earum.
06O||19||40||63580	Tribui filiorum Dan per familias suas egressa est sors septima :
06O||19||41||63590	et fuit terminus possessionis ejus Sara et Esthaol, et Hirsemes, id est, civitas solis.
06O||19||42||63600	Selebin et Ajalon et Jethela,
06O||19||43||63610	Elon et Themna et Acron,
06O||19||44||63620	Elthece, Gebbethon et Balaath,
06O||19||45||63630	et Jud et Bane et Barach et Gethremmon :
06O||19||46||63640	et Mejarcon et Arecon, cum termino qui respicit Joppen,
06O||19||47||63650	et ipso fine concluditur. Ascenderuntque filii Dan, et pugnaverunt contra Lesem, ceperuntque eam : et percusserunt eam in ore gladii, et possederunt, et habitaverunt in ea, vocantes nomen ejus Lesem Dan, ex nomine Dan patris sui.
06O||19||48||63660	Hæc est possessio tribus filiorum Dan, per cognationes suas, urbes et viculi earum.
06O||19||49||63670	Cumque complesset sorte dividere terram singulis per tribus suas, dederunt filii Israël possessionem Josue filio Nun in medio sui,
06O||19||50||63680	juxta præceptum Domini, urbem quam postulavit Thamnath Saraa in monte Ephraim : et ædificavit civitatem, habitavitque in ea.
06O||19||51||63690	Hæ sunt possessiones, quas sorte diviserunt Eleazar sacerdos, et Josue filius Nun, et principes familiarum ac tribuum filiorum Israël in Silo, coram Domino ad ostium tabernaculi testimonii, partitique sunt terram.
06O||20||1||63700	Et locutus est Dominus ad Josue, dicens : Loquere filiis Israël, et dic eis :
06O||20||2||63710	Separate urbes fugitivorum, de quibus locutus sum ad vos per manum Moysi :
06O||20||3||63720	ut confugiat ad eas quicumque animam percusserit nescius, et possit evadere iram proximi, qui ultor est sanguinis :
06O||20||4||63730	cum ad unam harum confugerit civitatum, stabit ante portam civitatis, et loquetur senioribus urbis illius ea quæ se comprobent innocentem : sicque suscipient eum, et dabunt ei locum ad habitandum.
06O||20||5||63740	Cumque ultor sanguinis eum fuerit persecutus, non tradent in manus ejus : quia ignorans percussit proximum ejus, nec ante biduum triduumve ejus probatur inimicus.
06O||20||6||63750	Et habitabit in civitate illa, donec stet ante judicium causam reddens facti sui, et moriatur sacerdos magnus, qui fuerit in illo tempore : tunc revertetur homicida, et ingredietur civitatem et domum suam de qua fugerat.
06O||20||7||63760	Decreveruntque Cedes in Galilæa montis Nephthali, et Sichem in monte Ephraim, et Cariatharbe, ipsa est Hebron in monte Juda.
06O||20||8||63770	Et trans Jordanem contra orientalem plagam Jericho, statuerunt Bosor, quæ sita est in campestri solitudine de tribu Ruben, et Ramoth in Galaad de tribu Gad, et Gaulon in Basan de tribu Manasse.
06O||20||9||63780	Hæ civitates constitutæ sunt cunctis filiis Israël, et advenis qui habitabant inter eos, ut fugeret ad eas qui animam nescius percussisset, et non moreretur in manu proximi, effusum sanguinem vindicare cupientis, donec staret ante populum expositurus causam suam.
06O||21||1||63790	Accesseruntque principes familiarum Levi ad Eleazarum sacerdotem, et Josue filium Nun, et ad duces cognationum per singulas tribus filiorum Israël :
06O||21||2||63800	locutique sunt ad eos in Silo terræ Chanaan, atque dixerunt : Dominus præcepit per manum Moysi, ut darentur nobis urbes ad habitandum, et suburbana earum ad alenda jumenta.
06O||21||3||63810	Dederuntque filii Israël de possessionibus suis juxta imperium Domini, civitates et suburbana earum.
06O||21||4||63820	Egressaque est sors in familiam Caath filiorum Aaron sacerdotis, de tribubus Juda, et Simeon, et Benjamin, civitates tredecim :
06O||21||5||63830	et reliquis filiorum Caath, id est Levitis, qui superfuerant, de tribubus Ephraim, et Dan, et dimidia tribu Manasse, civitates decem.
06O||21||6||63840	Porro filii Gerson egressa est sors, ut acciperent de tribubus Issachar et Aser et Nephthali, dimidiaque tribu Manasse in Basan, civitates numero tredecim.
06O||21||7||63850	Et filiis Merari per cognationes suas de tribubus Ruben et Gad et Zabulon urbes duodecim.
06O||21||8||63860	Dederuntque filii Israël Levitis civitates et suburbana earum, sicut præcepit Dominus per manum Moysi, singulis sorte tribuentes.
06O||21||9||63870	De tribubus filiorum Juda et Simeon dedit Josue civitates : quarum ista sunt nomina,
06O||21||10||63880	filiis Aaron per familias Caath Levitici generis (prima enim sors illis egressa est).
06O||21||11||63890	Cariatharbe patris Enac, quæ vocatur Hebron, in monte Juda, et suburbana ejus per circuitum.
06O||21||12||63900	Agros vero et villas ejus dederat Caleb filio Jephone ad possidendum.
06O||21||13||63910	Dedit ergo filiis Aaron sacerdotis Hebron confugii civitatem, ac suburbana ejus : et Lobnam cum suburbanis suis :
06O||21||14||63920	et Jether, et Esthemo,
06O||21||15||63930	et Holon, et Dabir,
06O||21||16||63940	et Ain, et Jeta, et Bethsames, cum suburbanis suis : civitates novem de tribubus, ut dictum est, duabus.
06O||21||17||63950	De tribu autem filiorum Benjamin, Gabaon, et Gabæ,
06O||21||18||63960	et Anathoth et Almon, cum suburbanis suis : civitates quatuor.
06O||21||19||63970	Omnes simul civitates filiorum Aaron sacerdotis, tredecim cum suburbanis suis.
06O||21||20||63980	Reliquis vero per familias filiorum Caath Levitici generis, hæc est data possessio.
06O||21||21||63990	De tribu Ephraim urbes confugii, Sichem cum suburbanis suis in monte Ephraim, et Gazer
06O||21||22||64000	et Cibsaim et Beth-horon, cum suburbanis suis, civitates quatuor.
06O||21||23||64010	De tribu quoque Dan, Eltheco et Gabathon,
06O||21||24||64020	et Ajalon et Gethremmon, cum suburbanis suis, civitates quatuor.
06O||21||25||64030	Porro de dimidia tribu Manasse, Thanach et Gethremmon, cum suburbanis suis, civitates duæ.
06O||21||26||64040	Omnes civitates decem, et suburbana earum, datæ sunt filiis Caath inferioris gradus.
06O||21||27||64050	Filiis quoque Gerson Levitici generis dedit de dimidia tribu Manasse confugii civitates, Gaulon in Basan, et Bosram, cum suburbanis suis, civitates duas.
06O||21||28||64060	Porro de tribu Issachar, Cesion, et Dabereth,
06O||21||29||64070	et Jaramoth, et Engannim, cum suburbanis suis, civitates quatuor.
06O||21||30||64080	De tribu autem Aser, Masal et Abdon,
06O||21||31||64090	et Helcath, et Rohob, cum suburbanis suis, civitates quatuor.
06O||21||32||64100	De tribu quoque Nephthali civitates confugii, Cedes in Galilæa, et Hammoth Dor, et Carthan, cum suburbanis suis, civitates tres.
06O||21||33||64110	Omnes urbes familiarum Gerson, tredecim, cum suburbanis suis.
06O||21||34||64120	Filiis autem Merari Levitis inferioris gradus per familias suas data est de tribu Zabulon, Jecnam, et Cartha
06O||21||35||64130	et Damna et Naalol, civitates quatuor cum suburbanis suis.
06O||21||36||64140	De tribu Ruben ultra Jordanem contra Jericho civitates refugii, Bosor in solitudine, Misor et Jaser et Jethson et Mephaath, civitates quatuor cum suburbanis suis.
06O||21||37||64150	De tribu Gad civitates confugii, Ramoth in Galaad, et Manaim et Hesebon et Jazer, civitates quatuor cum suburbanis suis.
06O||21||38||64160	Omnes urbes filiorum Merari per familias et cognationes suas, duodecim.
06O||21||39||64170	Itaque civitates universæ Levitarum in medio possessionis filiorum Israël fuerunt quadraginta octo
06O||21||40||64180	cum suburbanis suis, singulæ per familias distributæ.
06O||21||41||64190	Deditque Dominus Deus Israëli omnem terram, quam traditurum se patribus eorum juraverat : et possederunt illam, atque habitaverunt in ea.
06O||21||42||64200	Dataque est ab eo pax in omnes per circuitum nationes : nullusque eis hostium resistere ausus est, sed cunti in eorum ditionem redacti sunt.
06O||21||43||64210	Ne unum quidem verbum, quod illis præstiturum se esse promiserat, irritum fuit, sed rebus expleta sunt omnia.
06O||22||1||64220	Eodem tempore vocavit Josue Rubenitas, et Gaditas, et dimidiam tribum Manasse,
06O||22||2||64230	dixitque ad eos : Fecistis omnia quæ præcepit vobis Moyses famulus Domini : mihi quoque in omnibus obedistis,
06O||22||3||64240	nec reliquistis fratres vestros longo tempore, usque in præsentem diem, custodientes imperium Domini Dei vestri.
06O||22||4||64250	Quia igitur dedit Dominus Deus vester fratribus vestris quietem et pacem, sicut pollicitus est : revertimini, et ite in tabernacula vestra, et in terram possessionis, quam tradidit vobis Moyses famulus Domini trans Jordanem :
06O||22||5||64260	ita dumtaxat ut custodiatis attente, et opere compleatis mandatum et legem quam præcepit vobis Moyses famulus Domini, ut diligatis Dominum Deum vestrum, et ambuletis in omnibus viis ejus, et observetis mandata illius, adhæreatisque ei, ac serviatis in omni corde, et in omni anima vestra.
06O||22||6||64270	Benedixitque eis Josue, et dimisit eos. Qui reversi sunt in tabernacula sua.
06O||22||7||64280	Dimidiæ autem tribui Manasse possessionem Moyses dederat in Basan : et idcirco mediæ, quæ superfuit, dedit Josue sortem inter ceteros fratres suos trans Jordanem ad occidentalem plagam. Cumque dimitteret eos in tabernacula sua, et benedixisset eis,
06O||22||8||64290	dixit ad eos : In multa substantia atque divitiis revertimini ad sedes vestras, cum argento et auro, ære ac ferro, et veste multiplici : dividite prædam hostium cum fratribus vestris.
06O||22||9||64300	Reversique sunt, et abierunt filii Ruben, et filii Gad, et dimidia tribus Manasse, a filiis Israël de Silo, quæ sita est in Chanaan, ut intrarent Galaad terram possessionis suæ, quam obtinuerant juxta imperium Domini in manu Moysi.
06O||22||10||64310	Cumque venissent ad tumulos Jordanis in terram Chanaan, ædificaverunt juxta Jordanem altare infinitæ magnitudinis.
06O||22||11||64320	Quod cum audissent filii Israël, et ad eos certi nuntii detulissent, ædificasse filios Ruben, et Gad, et dimidiæ tribus Manasse, altare in terra Chanaan, super Jordanis tumulos, contra filios Israël :
06O||22||12||64330	convenerunt omnes in Silo, ut ascenderent, et dimicarent contra eos.
06O||22||13||64340	Et interim miserunt ad illos in terram Galaad Phinees filium Eleazari sacerdotis,
06O||22||14||64350	et decem principes cum eo, singulos de singulis tribubus.
06O||22||15||64360	Qui venerunt ad filios Ruben, et Gad, et dimidiæ tribus Manasse in terram Galaad, dixeruntque ad eos :
06O||22||16||64370	Hæc mandat omnis populus Domini : Quæ est ista transgressio ? cur reliquistis Dominum Deum Israël, ædificantes altare sacrilegum, et a cultu illius recedentes ?
06O||22||17||64380	an parum vobis est quod peccastis in Beelphegor, et usque in præsentem diem macula hujus sceleris in nobis permanet ? multique de populo corruerunt.
06O||22||18||64390	Et vos hodie reliquistis Dominum, et cras in universum Israël ira ejus desæviet.
06O||22||19||64400	Quod si putatis immundam esse terram possessionis vestræ, transite ad terram, in qua tabernaculum Domini est, et habitate inter nos : tantum ut a Domino, et a nostro consortio non recedatis, ædificato altari præter altare Domini Dei nostri.
06O||22||20||64410	Nonne Achan filius Zare præteriit mandatum Domini, et super omnem populum Israël ira ejus incubuit ? et ille erat unus homo, atque utinam solum periisset in scelere suo.
06O||22||21||64420	Responderuntque filii Ruben et Gad, et dimidia tribus Manasse, principibus legationis Israël :
06O||22||22||64430	Fortissimus Deus Dominus, fortissimus Deus Dominus, ipse novit, et Israël simul intelliget : si prævaricationis animo hoc altare construximus, non custodiat nos, sed puniat nos in præsenti :
06O||22||23||64440	et si ea mente fecimus ut holocausta, et sacrificium, et pacificas victimas super eo imponeremus, ipse quærat et judicet :
06O||22||24||64450	et non ea magis cogitatione atque tractatu, ut diceremus : Cras dicent filii vestri filiis nostris : Quid vobis et Domino Deo Israël ?
06O||22||25||64460	terminum posuit Dominus inter nos et vos, o filii Ruben, et filii Gad, Jordanem fluvium, et idcirco partem non habetis in Domino : et per hanc occasionem avertent filii vestri filios nostros a timore Domini. Putavimus itaque melius,
06O||22||26||64470	et diximus : Exstruamus nobis altare, non in holocausta, neque ad victimas offerendas,
06O||22||27||64480	sed in testimonium inter nos et vos, et sobolem nostram vestramque progeniem, ut serviamus Domino, et juris nostri sit offerre et holocausta, et victimas, et pacificas hostias : et nequaquam dicant cras filii vestri filiis nostris : Non est vobis pars in Domino.
06O||22||28||64490	Quod si voluerint dicere, respondebunt eis : Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac vestrum.
06O||22||29||64500	Absit a nobis hoc scelus ut recedamus a Domino, et ejus vestigia relinquamus, exstructo altari ad holocausta, et sacrificia, et victimas offerendas, præter altare Domini Dei nostri, quod exstructum est ante tabernaculum ejus.
06O||22||30||64510	Quibus auditis, Phinees sacerdos, et principes legationis Israël, qui erant cum eo, placati sunt : et verba filiorum Ruben, et Gad, et dimidiæ tribus Manasse, libentissime susceperunt.
06O||22||31||64520	Dixtque Phinees filius Eleazari sacerdos ad eos : Nunc scimus quod nobiscum sit Dominus, quoniam alieni estis a prævaricatione hac, et liberastis filios Israël de manu Domini.
06O||22||32||64530	Reversusque est cum principibus a filiis Ruben et Gad de terra Galaad, finium Chanaan, ad filios Israël, et retulit eis.
06O||22||33||64540	Placuitque sermo cunctis audientibus. Et laudaverunt Deum filii Israël, et nequaquam ultra dixerunt, ut ascenderent contra eos, atque pugnarent, et delerent terram possessionis eorum.
06O||22||34||64550	Vocaveruntque filii Ruben, et filii Gad, altare quod exstruxerant, Testimonium nostrum, quod Dominus ipse sit Deus.
06O||23||1||64560	Evoluto autem multo tempore, postquam pacem dederat Dominus Israëli, subjectis in gyro nationibus universis, et Josue jam longævo, et persenilis ætatis,
06O||23||2||64570	vocavit Josue omnem Israëlem, majoresque natu, et principes ac duces, et magistros, dixitque ad eos : Ego senui, et progressioris ætatis sum :
06O||23||3||64580	vosque cernitis omnia, quæ fecerit Dominus Deus vester cunctis per circuitum nationibus, quomodo pro vobis ipse pugnaverit :
06O||23||4||64590	et nunc quia vobis sorte divisit omnem terram, ab orientali parte Jordanis usque ad mare magnum, multæque adhuc supersunt nationes :
06O||23||5||64600	Dominus Deus vester disperdet eas et auferet a facie vestra, et possidebitis terram, sicut vobis pollicitus est.
06O||23||6||64610	Tantum confortamini, et estote solliciti, ut custodiatis cuncta quæ scripta sunt in volumine legis Moysi : et non declinetis ab eis neque ad dexteram neque ad sinistram :
06O||23||7||64620	ne postquam intraveritis ad gentes quæ inter vos futuræ sunt, juretis in nomine deorum earum, et serviatis eis, et adoretis illos :
06O||23||8||64630	sed adhæreatis Domino Deo vestro : quod fecistis usque in diem hanc.
06O||23||9||64640	Et tunc auferet Dominus Deus in conspectu vestro gentes magnas et robustissimas, et nullus vobis resistere poterit.
06O||23||10||64650	Unus e vobis persequetur hostium mille viros : quia Dominus Deus vester pro vobis ipse pugnabit, sicut pollicitus est.
06O||23||11||64660	Hoc tantum diligentissime præcavete : ut diligatis Dominum Deum vestrum.
06O||23||12||64670	Quod si volueritis gentium harum, quæ inter vos habitant, erroribus adhærere, et cum eis miscere connubia, atque amicitias copulare :
06O||23||13||64680	jam nunc scitote quod Dominus Deus vester non eas deleat ante faciem vestram, sed sint vobis in foveam ac laqueum, et offendiculum ex latere vestro, et sudes in oculis vestris, donec vos auferat atque disperdat de terra hac optima, quam tradidit vobis.
06O||23||14||64690	En ego hodie ingredior viam universæ terræ, et toto animo cognoscetis quod de omnibus verbis, quæ se Dominus præstiturum vobis esse pollicitus est, unum non præterierit incassum.
06O||23||15||64700	Sicut ergo implevit opere quod promisit, et prospera cuncta venerunt : sic adducet super vos quidquid malorum comminatus est, donec vos auferat atque disperdat de terra hac optima, quam tradidit vobis,
06O||23||16||64710	eo quod præterieritis pactum Domini Dei vestri, quod pepigit vobiscum, et servieritis diis alienis, ad adoraveritis eos : cito atque velociter consurget in vos furor Domini, et auferemini ab hac terra optima, quam tradidit vobis.
06O||24||1||64720	Congregavitque Josue omnes tribus Israël in Sichem, et vocavit majores natu, ac principes, et judices, et magistros : steteruntque in conspectu Domini :
06O||24||2||64730	et ad populum sic locutus est : Hæc dicit Dominus Deus Israël : Trans fluvium habitaverunt patres vestri ab initio, Thare pater Abraham et Nachor : servieruntque diis alienis.
06O||24||3||64740	Tuli ergo patrem vestrum Abraham de Mesopotamiæ finibus, et adduxi eum in terram Chanaan, multiplicavique semen ejus,
06O||24||4||64750	et dedi ei Isaac : illique rursum dedi Jacob et Esau. E quibus, Esau dedi montem Seir ad possidendum : Jacob vero et filii ejus descenderunt in Ægyptum.
06O||24||5||64760	Misique Moysen et Aaron, et percussi Ægyptum multis signis atque portentis.
06O||24||6||64770	Eduxique vos et patres vestros de Ægypto, et venistis ad mare : persecutique sunt Ægyptii patres vestros cum curribus et equitatu, usque ad mare Rubrum.
06O||24||7||64780	Clamaverunt autem ad Dominum filii Israël : qui posuit tenebras inter vos et Ægyptios, et adduxit super eos mare, et operuit eos. Viderunt oculi vestri cuncta quæ in Ægypto fecerim, et habitastis in solitudine multo tempore :
06O||24||8||64790	et introduxi vos in terram Amorrhæi, qui habitabat trans Jordanem. Cumque pugnarent contra vos, tradidi eos in manus vestras, et possedistis terram eorum, atque interfecistis eos.
06O||24||9||64800	Surrexit autem Balac filius Sephor rex Moab, et pugnavit contra Israëlem. Misitque et vocavit Balaam filium Beor, ut malediceret vobis :
06O||24||10||64810	et ego nolui audire eum, sed e contrario per illum benedixi vobis, et liberavi vos de manu ejus.
06O||24||11||64820	Transistisque Jordanem, et venistis ad Jericho. Pugnaveruntque contra vos viri civitatis ejus, Amorrhæus et Pherezæus, et Chananæus, et Hethæus, et Gergezæus, et Hevæus, et Jebusæus : et tradidi illos in manus vestras.
06O||24||12||64830	Misique ante vos crabrones : et ejeci eos de locis suis, duos reges Amorrhæorum, non in gladio nec in arcu tuo.
06O||24||13||64840	Dedique vobis terram, in qua non laborastis, et urbes quas non ædificastis, ut habitaretis in eis : vineas, et oliveta, quæ non plantastis.
06O||24||14||64850	Nunc ergo timete Dominum, et servite ei perfecto corde atque verissimo : et auferte deos quibus servierunt patres vestri in Mesopotamia et in Ægypto, ac servite Domino.
06O||24||15||64860	Sin autem malum vobis videtur ut Domino serviatis, optio vobis datur : eligite hodie quod placet, cui servire potissimum debeatis : utrum diis, quibus servierunt patres vestri in Mesopotamia, an diis Amorrhæorum, in quorum terra habitatis : ego autem et domus mea serviemus Domino.
06O||24||16||64870	Responditque populus, et ait : Absit a nobis ut relinquamus Dominum, et serviamus diis alienis.
06O||24||17||64880	Dominus Deus noster ipse eduxit nos, et patres nostros, de terra Ægypti, de domo servitutis : fecitque videntibus nobis signa ingentia, et custodivit nos in omni via, per quam ambulavimus, et in cunctis populis, per quos transivimus.
06O||24||18||64890	Et ejecit universas gentes, Amorrhæum habitatorem terræ, quam nos intravimus. Serviemus igitur Domino, quia ipse est Deus noster.
06O||24||19||64900	Dixitque Josue ad populum : Non poteritis servire Domino : Deus enim sanctus et fortis æmulator est, nec ignoscet sceleribus vestris atque peccatis.
06O||24||20||64910	Si dimiseritis Dominum, et servieritis diis alienis, convertet se, et affliget vos, atque subvertet postquam vobis præstiterit bona.
06O||24||21||64920	Dixitque populus ad Josue : Nequaquam ita ut loqueris erit, sed Domino serviemus.
06O||24||22||64930	Et Josue ad populum : Testes, inquit, vos estis, quia ipsi elegeritis vobis Dominum ut serviatis ei. Responderuntque : Testes.
06O||24||23||64940	Nunc ergo, ait, auferte deos alienos de medio vestri, et inclinate corda vestra ad Dominum Deum Israël.
06O||24||24||64950	Dixitque populus ad Josue : Domino Deo nostro serviemus, et obedientes erimus præceptis ejus.
06O||24||25||64960	Percussit ergo Josue in die illo fœdus, et proposuit populo præcepta atque judicia in Sichem.
06O||24||26||64970	Scripsit quoque omnia verba hæc in volumine legis Domini : et tulit lapidem pergrandem, posuitque eum subter quercum, quæ erat in sanctuario Domini :
06O||24||27||64980	et dixit ad omnem populum : En lapis iste erit vobis in testimonium, quod audierit omnia verba Domini, quæ locutus est vobis : ne forte postea negare velitis, et mentiri Domino Deo vestro.
06O||24||28||64990	Dimisitque populum, singulos in possessionem suam.
06O||24||29||65000	Et post hæc mortuus est Josue filius Nun servus Domini, centum et decem annorum :
06O||24||30||65010	sepelieruntque eum in finibus possessionis suæ in Thamnathsare, quæ est sita in monte Ephraim, a septentrionali parte montis Gaas.
06O||24||31||65020	Servivitque Israël Domino cunctis diebus Josue et seniorum, qui longo vixerunt tempore post Josue, et qui noverunt omnia opera Domini quæ fecerat in Israël.
06O||24||32||65030	Ossa quoque Joseph, quæ tulerant filii Israël de Ægypto, sepelierunt in Sichem, in parte agri quem emerat Jacob a filiis Hemor patris Sichem, centum novellis ovibus, et fuit in possessionem filiorum Joseph.
06O||24||33||65040	Eleazar quoque filius Aaron mortuus est : et sepelierunt eum in Gabaath Phinees filii ejus, quæ data est ei in monte Ephraim.
07O||1||1||65050	Post mortem Josue, consuluerunt filii Israël Dominum, dicentes : Quis ascendet ante nos contra Chananæum, et erit dux belli ?
07O||1||2||65060	Dixitque Dominus : Judas ascendet : ecce tradidi terram in manus ejus.
07O||1||3||65070	Et ait Judas Simeoni fratri suo : Ascende mecum in sortem meam, et pugna contra Chananæum, ut et ego pergam tecum in sortem tuam. Et abiit cum eo Simeon.
07O||1||4||65080	Ascenditque Judas, et tradidit Dominus Chananæum ac Pherezæum in manus eorum : et percusserunt in Bezec decem millia virorum.
07O||1||5||65090	Inveneruntque Adonibezec in Bezec, et pugnaverunt contra eum, ac percusserunt Chananæum et Pherezæum.
07O||1||6||65100	Fugit autem Adonibezec : quem persecuti comprehenderunt, cæsis summitatibus manuum ejus ac pedum.
07O||1||7||65110	Dixitque Adonibezec : Septuaginta reges amputatis manuum ac pedum summitatibus colligebant sub mensa mea ciborum reliquias : sicut feci, ita reddidit mihi Deus. Adduxeruntque eum in Jerusalem, et ibi mortuus est.
07O||1||8||65120	Oppugnantes ergo filii Juda Jerusalem, ceperunt eam, et percusserunt in ore gladii, tradentes cunctam incendio civitatem.
07O||1||9||65130	Et postea descendentes pugnaverunt contra Chananæum, qui habitabat in montanis, et ad meridiem, et in campestribus.
07O||1||10||65140	Pergensque Judas contra Chananæum, qui habitabat in Hebron (cujus nomen fuit antiquitus Cariath Arbe), percussit Sesai, et Ahiman, et Tholmai :
07O||1||11||65150	atque inde profectus abiit ad habitatores Dabir, cujus nomen vetus erat Cariath Sepher, id est, civitas litterarum.
07O||1||12||65160	Dixitque Caleb : Qui percusserit Cariath Sepher, et vastaverit eam, dabo ei Axam filiam meam uxorem.
07O||1||13||65170	Cumque cepisset eam Othoniel filius Cenez frater Caleb minor, dedit ei Axam filiam suam conjugem.
07O||1||14||65180	Quam pergentem in itinere monuit vir suus ut peteret a patre suo agrum. Quæ cum suspirasset sedens in asino, dixit ei Caleb : Quid habes ?
07O||1||15||65190	At illa respondit : Da mihi benedictionem, quia terram arentem dedisti mihi : da et irriguam aquis. Dedit ergo ei Caleb irriguum superius, et irriguum inferius.
07O||1||16||65200	Filii autem Cinæi cognati Moysi ascenderunt de civitate palmarum cum filiis Juda, in desertum sortis ejus, quod est ad meridiem Arad, et habitaverunt cum eo.
07O||1||17||65210	Abiit autem Judas cum Simeone fratre suo, et percusserunt simul Chananæum qui habitabat in Sephaath, et interfecerunt eum. Vocatumque est nomen urbis, Horma, id est, anathema.
07O||1||18||65220	Cepitque Judas Gazam cum finibus suis, et Ascalonem, atque Accaron cum terminis suis.
07O||1||19||65230	Fuitque Dominus cum Juda, et montana possedit : nec potuit delere habitatores vallis, quia falcatis curribus abundabant.
07O||1||20||65240	Dederuntque Caleb Hebron, sicut dixerat Moyses, qui delevit ex ea tres filios Enac.
07O||1||21||65250	Jebusæum autem habitatorem Jerusalem non deleverunt filii Benjamin : habitavitque Jebusæus cum filiis Benjamin in Jerusalem, usque in præsentem diem.
07O||1||22||65260	Domus quoque Joseph ascendit in Bethel, fuitque Dominus cum eis.
07O||1||23||65270	Nam cum obsiderent urbem, quæ prius Luza vocabatur,
07O||1||24||65280	viderunt hominem egredientem de civitate, dixeruntque ad eum : Ostende nobis introitum civitatis, et faciemus tecum misericordiam.
07O||1||25||65290	Qui cum ostendisset eis, percusserunt urbem in ore gladii : hominem autem illum, et omnem cognationem ejus, dimiserunt.
07O||1||26||65300	Qui dimissus, abiit in terram Hetthim, et ædificavit ibi civitatem, vocavitque eam Luzam : quæ ita appellatur usque in præsentem diem.
07O||1||27||65310	Manasses quoque non delevit Bethsan, et Thanac cum viculis suis, et habitatores Dor, et Jeblaam, et Mageddo cum viculis suis, cœpitque Chananæus habitare cum eis.
07O||1||28||65320	Postquam autem confortatus est Israël, fecit eos tributarios, et delere noluit.
07O||1||29||65330	Ephraim etiam non interfecit Chananæum, qui habitabat in Gazer, sed habitavit cum eo.
07O||1||30||65340	Zabulon non delevit habitatores Cetron, et Naalol : sed habitavit Chananæus in medio ejus, factusque est ei tributarius.
07O||1||31||65350	Aser quoque non delevit habitatores Accho, et Sidonis, Ahalab, et Achazib, et Helba, et Aphec, et Rohob :
07O||1||32||65360	habitavitque in medio Chananæi habitatoris illius terræ, nec interfecit eum.
07O||1||33||65370	Nephthali quoque non delevit habitatores Bethsames, et Bethanath : et habitavit inter Chananæum habitatorem terræ, fueruntque ei Bethsamitæ et Bethanitæ tributarii.
07O||1||34||65380	Arctavitque Amorrhæus filios Dan in monte, nec dedit eis locum ut ad planiora descenderent :
07O||1||35||65390	habitavitque in monte Hares, quod interpretatur testaceo, in Ajalon et Salebim. Et aggravata est manus domus Joseph, factusque est ei tributarius.
07O||1||36||65400	Fuit autem terminus Amorrhæi ab ascensu Scorpionis, petra, et superiora loca.
07O||2||1||65410	Ascenditque angelus Domini de Galgalis ad Locum flentium, et ait : Eduxi vos de Ægypto, et introduxi in terram, pro qua juravi patribus vestris : et pollicitus sum ut non facerem irritum pactum meum vobiscum in sempiternum :
07O||2||2||65420	ita dumtaxat ut non feriretis fœdus cum habitatoribus terræ hujus, sed aras eorum subverteretis : et noluistis audire vocem meam : cur hoc fecistis ?
07O||2||3||65430	Quam ob rem nolui delere eos a facie vestra : ut habeatis hostes, et dii eorum sint vobis in ruinam.
07O||2||4||65440	Cumque loqueretur angelus Domini hæc verba ad omnes filios Israël, elevaverunt ipsi vocem suam, et fleverunt.
07O||2||5||65450	Et vocatum est nomen loci illius, Locus flentium, sive lacrimarum : immolaveruntque ibi hostias Domini.
07O||2||6||65460	Dimisit ergo Josue populum, et abierunt filii Israël unusquisque in possessionem suam, ut obtinerent eam :
07O||2||7||65470	servieruntque Domino cunctis diebus ejus, et seniorum, qui longo post eum vixerunt tempore, et noverant omnia opera Domini quæ fecerat cum Israël.
07O||2||8||65480	Mortuus est autem Josue filius Nun, famulus Domini, centum et decem annorum,
07O||2||9||65490	et sepelierunt eum in finibus possessionis suæ in Thamnathsare in monte Ephraim, a septentrionali plaga montis Gaas.
07O||2||10||65500	Omnisque illa generatio congregata est ad patres suos : et surrexerunt alii, qui non noverant Dominum, et opera quæ fecerat cum Israël.
07O||2||11||65510	Feceruntque filii Israël malum in conspectu Domini, et servierunt Baalim.
07O||2||12||65520	Ac dimiserunt Dominum Deum patrum suorum, qui eduxerat eos de terra Ægypti : et secuti sunt deos alienos, deosque populorum, qui habitabant in circuitu eorum, et adoraverunt eos : et ad iracundiam concitaverunt Dominum,
07O||2||13||65530	dimittentes eum, et servientes Baal et Astaroth.
07O||2||14||65540	Iratusque Dominus contra Israël, tradidit eos in manus diripientium : qui ceperunt eos, et vendiderunt hostibus, qui habitabant per gyrum : nec potuerunt resistere adversariis suis,
07O||2||15||65550	sed quocumque pergere voluissent, manus Domini super eos erat, sicut locutus est, et juravit eis, et vehementer afflicti sunt.
07O||2||16||65560	Suscitavitque Dominus judices, qui liberarent eos de vastantium manibus : sed nec eos audire voluerunt,
07O||2||17||65570	fornicantes cum diis alienis, et adorantes eos. Cito deseruerunt viam, per quam ingressi fuerant patres eorum : et audientes mandata Domini, omnia fecere contraria.
07O||2||18||65580	Cumque Dominus judices suscitaret, in diebus eorum flectebatur misericordia, et audiebat afflictorum gemitus, et liberabat eos de cæde vastantium.
07O||2||19||65590	Postquam autem mortuus esset judex, revertebantur, et multo faciebant pejora quam fecerant patres eorum, sequentes deos alienos, servientes eis, et adorantes illos. Non dimiserunt adinventiones suas, et viam durissimam, per quam ambulare consueverunt.
07O||2||20||65600	Iratusque est furor Domini in Israël, et ait : Quia irritum fecit gens ista pactum meum, quod pepigeram cum patribus eorum, et vocem meam audire contempsit :
07O||2||21||65610	et ego non delebo gentes, quas dimisit Josue, et mortuus est :
07O||2||22||65620	ut in ipsis experiar Israël, utrum custodiant viam Domini, et ambulent in ea, sicut custodierunt patres eorum, an non.
07O||2||23||65630	Dimisit ergo Dominus omnes nationes has, et cito subvertere noluit, nec tradidit in manus Josue.
07O||3||1||65640	Hæ sunt gentes quas Dominus dereliquit, ut erudiret in eis Israëlem, et omnes qui non noverant bella Chananæorum :
07O||3||2||65650	ut postea discerent filii eorum certare cum hostibus, et habere consuetudinem præliandi :
07O||3||3||65660	quinque satrapas Philisthinorum, omnemque Chananæum, et Sidonium, atque Hevæum, qui habitabat in monte Libano, de monte Baal Hermon usque ad introitum Emath.
07O||3||4||65670	Dimisitque eos, ut in ipsis experiretur Israëlem, utrum audiret mandata Domini quæ præceperat patribus eorum per manum Moysi, an non.
07O||3||5||65680	Itaque filii Israël habitaverunt in medio Chananæi, et Hethæi, et Amorrhæi, et Pherezæi, et Hevæi, et Jebusæi :
07O||3||6||65690	et duxerunt uxores filias eorum, ipsique filias suas filiis eorum tradiderunt, et servierunt diis eorum.
07O||3||7||65700	Feceruntque malum in conspectu Domini, et obliti sunt Dei sui, servientes Baalim et Astaroth.
07O||3||8||65710	Iratusque contra Israël Dominus, tradidit eos in manus Chusan Rasathaim regis Mesopotamiæ, servieruntque ei octo annis.
07O||3||9||65720	Et clamaverunt ad Dominum, qui suscitavit eis salvatorem, et liberavit eos, Othoniel videlicet filium Cenez, fratrem Caleb minorem :
07O||3||10||65730	fuitque in eo spiritus Domini, et judicavit Israël. Egressusque est ad pugnam, et tradidit Dominus in manus ejus Chusan Rasathaim regem Syriæ, et oppressit eum.
07O||3||11||65740	Quievitque terra quadraginta annis, et mortuus est Othoniel filius Cenez.
07O||3||12||65750	Addiderunt autem filii Israël facere malum in conspectu Domini : qui confortavit adversum eos Eglon regem Moab, quia fecerunt malum in conspectu ejus.
07O||3||13||65760	Et copulavit ei filios Ammon, et Amalec : abiitque et percussit Israël, atque possedit urbem palmarum.
07O||3||14||65770	Servieruntque filii Israël Eglon regi Moab decem et octo annis.
07O||3||15||65780	Et postea clamaverunt ad Dominum, qui suscitavit eis salvatorem vocabulo Aod, filium Gera, filii Jemini, qui utraque manu pro dextera utebatur. Miseruntque filii Israël per illum munera Eglon regi Moab.
07O||3||16||65790	Qui fecit sibi gladium ancipitem, habentem in medio capulum longitudinis palmæ manus, et accinctus est eo subter sagum in dextro femore.
07O||3||17||65800	Obtulitque munera Eglon regi Moab. Erat autem Eglon crassus nimis.
07O||3||18||65810	Cumque obtulisset ei munera, prosecutus est socios, qui cum eo venerant.
07O||3||19||65820	Et reversus de Galgalis, ubi erant idola, dixit ad regem : Verbum secretum habeo ad te, o rex. Et ille imperavit silentium : egressisque omnibus qui circa eum erant,
07O||3||20||65830	ingressus est Aod ad eum : sedebat autem in æstivo cœnaculo solus, dixitque : Verbum Dei habeo ad te. Qui statim surrexit de throno.
07O||3||21||65840	Extenditque Aod sinistram manum, et tulit sicam de dextro femore suo, infixitque eam in ventre ejus
07O||3||22||65850	tam valide, ut capulus sequeretur ferrum in vulnere, ac pinguissimo adipe stringeretur. Nec eduxit gladium, sed ita ut percusserat, reliquit in corpore : statimque per secreta naturæ alvi stercora proruperunt.
07O||3||23||65860	Aod autem clausis diligentissime ostiis cœnaculi, et obfirmatis sera,
07O||3||24||65870	per posticum egressus est. Servique regis ingressi viderunt clausas fores cœnaculi, atque dixerunt : Forsitan purgat alvum in æstivo cubiculo.
07O||3||25||65880	Expectantesque diu donec erubescerent, et videntes quod nullus aperiret, tulerunt clavem : et aperientes invenerunt dominum suum in terra jacentem mortuum.
07O||3||26||65890	Aod autem, dum illi turbarentur, effugit, et pertransiit locum idolorum, unde reversus fuerat. Venitque in Seirath :
07O||3||27||65900	et statim insonuit buccina in monte Ephraim : descenderuntque cum eo filii Israël, ipso in fronte gradiente.
07O||3||28||65910	Qui dixit ad eos : Sequimini me : tradidit enim Dominus inimicos nostros Moabitas in manus nostras. Descenderuntque post eum, et occupaverunt vada Jordanis quæ transmittunt in Moab : et non dimiserunt transire quemquam :
07O||3||29||65920	sed percusserunt Moabitas in tempore illo, circiter decem millia, omnes robustos et fortes viros. Nullus eorum evadere potuit.
07O||3||30||65930	Humiliatusque est Moab in die illo sub manu Israël : et quievit terra octoginta annis.
07O||3||31||65940	Post hunc fuit Samgar filius Anath, qui percussit de Philisthiim sexcentos viros vomere : et ipse quoque defendit Israël.
07O||4||1||65950	Addideruntque filii Israël facere malum in conspectu Domini post mortem Aod,
07O||4||2||65960	et tradidit illos Dominus in manus Jabin regis Chanaan, qui regnavit in Asor : habuitque ducem exercitus sui nomine Sisaram, ipse autem habitabat in Haroseth gentium.
07O||4||3||65970	Clamaveruntque filii Israël ad Dominum : nongentos enim habebat falcatos currus, et per viginti annos vehementer oppresserat eos.
07O||4||4||65980	Erat autem Debbora prophetis uxor Lapidoth, quæ judicabat populum in illo tempore.
07O||4||5||65990	Et sedebat sub palma, quæ nomine illius vocabatur, inter Rama et Bethel in monte Ephraim : ascendebantque ad eam filii Israël in omne judicium.
07O||4||6||66000	Quæ misit et vocavit Barac filium Abinoëm de Cedes Nephthali : dixitque ad eum : Præcepit tibi Dominus Deus Israël : Vade, et duc exercitum in montem Thabor, tollesque tecum decem millia pugnatorum de filiis Nephthali, et de filiis Zabulon :
07O||4||7||66010	ego autem adducam ad te in loco torrentis Cison, Sisaram principem exercitus Jabin, et currus ejus, atque omnem multitudinem, et tradam eos in manu tua.
07O||4||8||66020	Dixitque ad eam Barac : Si venis mecum, vadam : si nolueris venire mecum, non pergam.
07O||4||9||66030	Quæ dixit ad eum : Ibo quidem tecum, sed in hac vice victoria non reputabitur tibi, quia in manu mulieris tradetur Sisara. Surrexit itaque Debbora, et perrexit cum Barac in Cedes.
07O||4||10||66040	Qui, accitis Zabulon et Nephthali, ascendit cum decem millibus pugnatorum, habens Debboram in comitatu suo.
07O||4||11||66050	Haber autem Cinæus recesserat quondam a ceteris Cinæis fratribus suis filiis Hobab, cognati Moysi : et tetenderat tabernacula usque ad vallem, quæ vocatur Sennim, et erat juxta Cedes.
07O||4||12||66060	Nuntiatumque est Sisaræ quod ascendisset Barac filius Abinoëm in montem Thabor :
07O||4||13||66070	et congregavit nongentos falcatos currus, et omnem exercitum de Haroseth gentium ad torrentem Cison.
07O||4||14||66080	Dixitque Debbora ad Barac : Surge, hæc est enim dies, in qua tradidit Dominus Sisaram in manus tuas : en ipse ductor est tuus. Descendit itaque Barac de monte Thabor, et decem millia pugnatorum cum eo.
07O||4||15||66090	Perterruitque Dominus Sisaram, et omnes currus ejus, universamque multitudinem in ore gladii ad conspectum Barac : in tantum, ut Sisara de curru desiliens, pedibus fugeret,
07O||4||16||66100	et Barac persequeretur fugientes currus, et exercitum usque ad Haroseth gentium, et omnis hostium multitudo usque ad internecionem caderet.
07O||4||17||66110	Sisara autem fugiens pervenit ad tentorium Jahel uxoris Haber Cinæi. Erat enim pax inter Jabin regem Asor, et domum Haber Cinæi.
07O||4||18||66120	Egressa igitur Jahel in occursum Sisaræ, dixit ad eum : Intra ad me, domine mi : intra, ne timeas. Qui ingressus tabernaculum ejus, et opertus ab ea pallio,
07O||4||19||66130	dixit ad eam : Da mihi, obsecro, paululum aquæ, quia sitio valde. Quæ aperuit utrem lactis, et dedit ei bibere, et operuit illum.
07O||4||20||66140	Dixitque Sisara ad eam : Sta ante ostium tabernaculi : et cum venerit aliquis interrogans te, et dicens : Numquid hic est aliquis ? respondebis : Nullus est.
07O||4||21||66150	Tulit itaque Jahel uxor Haber clavum tabernaculi, assumens pariter et malleum : et ingressa abscondite et cum silentio, posuit supra tempus capitis ejus clavum, percussumque malleo defixit in cerebrum usque ad terram : qui soporem morti consocians defecit, et mortuus est.
07O||4||22||66160	Et ecce Barac sequens Sisaram veniebat : egressaque Jahel in occursum ejus, dixit ei : Veni, et ostendam tibi virum quem quæris. Qui cum intrasset ad eam, vidit Sisaram jacentem mortuum, et clavum infixum in tempore ejus.
07O||4||23||66170	Humiliavit ergo Deus in die illo Jabin regem Chanaan coram filiis Israël :
07O||4||24||66180	qui crescebant quotidie, et forti manu opprimebant Jabin regem Chanaan, donec delerent eum.
07O||5||1||66190	Cecineruntque Debbora et Barac filius Abinoëm in illo die, dicentes :
07O||5||2||66200	Qui sponte obtulistis de Israël animas vestras ad periculum, benedicite Domino.
07O||5||3||66210	Audite reges, auribus percipite principes : ego sum, ego sum, quæ Domino canam, psallam Domino Deo Israël.
07O||5||4||66220	Domine, cum exires de Seir, et transires per regiones Edom, terra mota est, cælique ac nubes distillaverunt aquis.
07O||5||5||66230	Montes fluxerunt a facie Domini, et Sinai a facie Domini Dei Israël.
07O||5||6||66240	In diebus Samgar filii Anath, in diebus Jahel quieverunt semitæ : et qui ingrediebantur per eas, ambulaverunt per calles devios.
07O||5||7||66250	Cessaverunt fortes in Israël, et quieverunt : donec surgeret Debbora, surgeret mater in Israël.
07O||5||8||66260	Nova bella elegit Dominus, et portas hostium ipse subvertit : clypeus et hasta si apparuerint in quadraginta millibus Israël.
07O||5||9||66270	Cor meum diligit principes Israël : qui propria voluntate obtulistis vos discrimini, benedicite Domino.
07O||5||10||66280	Qui ascenditis super nitentes asinos, et sedetis in judicio, et ambulatis in via, loquimini.
07O||5||11||66290	Ubi collisi sunt currus, et hostium suffocatus est exercitus, ibi narrentur justitiæ Domini, et clementia in fortes Israël : tunc descendit populus Domini ad portas, et obtinuit principatum.
07O||5||12||66300	Surge, surge Debbora ; surge, surge, et loquere canticum : surge Barac, et apprehende captivos tuos, fili Abinoëm.
07O||5||13||66310	Salvatæ sunt reliquiæ populi, Dominus in fortibus dimicavit.
07O||5||14||66320	Ex Ephraim delevit eos in Amalec, et post eum ex Benjamin in populos tuos, o Amalec : de Machir principes descenderunt, et de Zabulon qui exercitum ducerent ad bellandum.
07O||5||15||66330	Duces Issachar fuere cum Debbora, et Barac vestigia sunt secuti, qui quasi in præceps ac barathrum se discrimini dedit : diviso contra se Ruben, magnanimorum reperta est contentio.
07O||5||16||66340	Quare habitas inter duos terminos, ut audias sibilos gregum ? diviso contra se Ruben, magnanimorum reperta est contentio.
07O||5||17||66350	Galaad trans Jordanem quiescebat, et Dan vacabat navibus : Aser habitabat in littore maris, et in portubus morabatur.
07O||5||18||66360	Zabulon vero et Nephthali obtulerunt animas suas morti in regione Merome.
07O||5||19||66370	Venerunt reges et pugnaverunt, pugnaverunt reges Chanaan in Thanach juxta aquas Mageddo, et tamen nihil tulere prædantes.
07O||5||20||66380	De cælo dimicatum est contra eos : stellæ manentes in ordine et cursu suo, adversus Sisaram pugnaverunt.
07O||5||21||66390	Torrens Cison traxit cadavera eorum, torrens Cadumim, torrens Cison : conculca, anima mea, robustos.
07O||5||22||66400	Ungulæ equorum ceciderunt, fugientibus impetu, et per præceps ruentibus fortissimis hostium.
07O||5||23||66410	Maledicite terræ Meroz, dixit angelus Domini : maledicite habitatoribus ejus, quia non venerunt ad auxilium Domini, in adjutorium fortissimorum ejus.
07O||5||24||66420	Benedicta inter mulieres Jahel uxor Haber Cinæi, et benedicatur in tabernaculo suo.
07O||5||25||66430	Aquam petenti lac dedit, et in phiala principum obtulit butyrum.
07O||5||26||66440	Sinistram manum misit ad clavum, et dexteram ad fabrorum malleos. Percussitque Sisaram quærens in capite vulneri locum, et tempus valide perforans :
07O||5||27||66450	inter pedes ejus ruit : defecit, et mortuus est : volvebantur ante pedes ejus, et jacebat exanimis et miserabilis.
07O||5||28||66460	Per fenestram respiciens, ululabat mater ejus : et de cœnaculo loquebatur : Cur moratur regredi currus ejus ? quare tardaverunt pedes quadrigarum illius ?
07O||5||29||66470	Una sapientior ceteris uxoribus ejus, hæc socrui verba respondit :
07O||5||30||66480	Forsitan nunc dividit spolia, et pulcherrima feminarum eligitur ei : vestes diversorum Sisaræ traduntur in prædam, et supellex varia ad ornanda colla congeritur.
07O||5||31||66490	Sic pereant omnes inimici tui, Domine : qui autem diligunt te, sicut sol in ortu suo splendet, ita rutilent.
07O||5||32||66500	Quievitque terra per quadraginta annos.
07O||6||1||66510	Fecerunt autem filii Israël malum in conspectu Domini : qui tradidit illos in manu Madian septem annis,
07O||6||2||66520	et oppressi sunt valde ab eis. Feceruntque sibi antra et speluncas in montibus, et munitissima ad repugnandum loca.
07O||6||3||66530	Cumque sevisset Israël, ascendebat Madian et Amalec, ceterique orientalium nationum :
07O||6||4||66540	et apud eos figentes tentoria, sicut erant in herbis cuncta vastabant usque ad introitum Gazæ : nihilque omnino ad vitam pertinens relinquebant in Israël, non oves, non boves, non asinos.
07O||6||5||66550	Ipsi enim et universi greges eorum veniebant cum tabernaculis suis, et instar locustarum universa complebant, innumera multitudo hominum, et camelorum, quidquid tetigerant devastantes.
07O||6||6||66560	Humiliatusque est Israël valde in conspectu Madian.
07O||6||7||66570	Et clamavit ad Dominum postulans auxilium contra Madianitas.
07O||6||8||66580	Qui misit ad eos virum prophetam, et locutus est : Hæc dicit Dominus Deus Israël : Ego vos feci conscendere de Ægypto, et eduxi vos de domo servitutis,
07O||6||9||66590	et liberavi de manu Ægyptiorum, et omnium inimicorum, qui affligebant vos : ejecique eos ad introitum vestrum, et tradidi vobis terram eorum.
07O||6||10||66600	Et dixi : Ego Dominus Deus vester : ne timeatis deos Amorrhæorum, in quorum terra habitatis. Et noluistis audire vocem meam.
07O||6||11||66610	Venit autem angelus Domini, et sedit sub quercu, quæ erat in Ephra, et pertinebat ad Joas patrem familiæ Ezri. Cumque Gedeon filius ejus excuteret atque purgaret frumenta in torculari, ut fugeret Madian,
07O||6||12||66620	apparuit ei angelus Domini, et ait : Dominus tecum, virorum fortissime.
07O||6||13||66630	Dixitque ei Gedeon : Obsecro, mi domine, si Dominus nobiscum est, cur apprehenderunt nos hæc omnia ? ubi sunt mirabilia ejus, quæ narraverunt patres nostri, atque dixerunt : De Ægypto eduxit nos Dominus ? nunc autem dereliquit nos Dominus, et tradidit in manu Madian.
07O||6||14||66640	Respexitque ad eum Dominus, et ait : Vade in hac fortitudine tua, et liberabis Israël de manu Madian : scito quod miserim te.
07O||6||15||66650	Qui respondens ait : Obsecro, mi domine, in quo liberabo Israël ? ecce familia mea infima est in Manasse, et ego minimus in domo patris mei.
07O||6||16||66660	Dixitque ei Dominus : Ego ero tecum : et percuties Madian quasi unum virum.
07O||6||17||66670	Et ille : Si inveni, inquit, gratiam coram te, da mihi signum quod tu sis qui loqueris ad me.
07O||6||18||66680	nec recedas hinc, donec revertar ad te, portans sacrificium, et offerens tibi. Qui respondit : Ego præstolabor adventum tuum.
07O||6||19||66690	Ingressus est itaque Gedeon, et coxit hædum, et de farinæ modio azymos panes : carnesque ponens in canistro, et jus carnium mittens in ollam, tulit omnia sub quercu, et obtulit ei.
07O||6||20||66700	Cui dixit angelus Domini : Tolle carnes et azymos panes, et pone supra petram illam, et jus desuper funde. Cumque fecisset ita,
07O||6||21||66710	extendit angelus Domini summitatem virgæ, quam tenebat in manu, et tetigit carnes et panes azymos : ascenditque ignis de petra, et carnes azymosque panes consumpsit : angelus autem Domini evanuit ex oculis ejus.
07O||6||22||66720	Vidensque Gedeon quod esset angelus Domini, ait : Heu mi Domine Deus : quia vidi angelum Domini facie ad faciem.
07O||6||23||66730	Dixitque ei Dominus : Pax tecum : ne timeas, non morieris.
07O||6||24||66740	Ædificavit ergo ibi Gedeon altare Domino, vocavitque illud, Domini pax, usque in præsentem diem. Cumque adhuc esset in Ephra, quæ est familiæ Ezri,
07O||6||25||66750	nocte illa dixit Dominus ad eum : Tolle taurum patris tui, et alterum taurum annorum septem, destruesque aram Baal, quæ est patris tui : et nemus, quod circa aram est, succide :
07O||6||26||66760	et ædificabis ibi altare Domino Deo tuo in summitate petræ hujus, super quam ante sacrificium posuisti : tollesque taurum secundum, et offeres holocaustum super struem lignorum, quæ de nemore succideris.
07O||6||27||66770	Assumptis ergo Gedeon decem viris de servis suis, fecit sicut præceperat ei Dominus. Timens autem domum patris sui, et homines illius civitatis, per diem noluit id facere, sed omnia nocte complevit.
07O||6||28||66780	Cumque surrexissent viri oppidi ejus mane, viderunt destructam aram Baal, lucumque succisum, et taurum alterum impositum super altare, quod tunc ædificatum erat.
07O||6||29||66790	Dixeruntque ad invicem : Quis hoc fecit ? Cumque perquirerent auctorem facti, dictum est : Gedeon filius Joas fecit hæc omnia.
07O||6||30||66800	Et dixerunt ad Joas : Produc filium tuum huc, ut moriatur : quia destruxit aram Baal, et succidit nemus.
07O||6||31||66810	Quibus ille respondit : Numquid ultores estis Baal, ut pugnetis pro eo ? qui adversarius est ejus, moriatur antequam lux crastina veniat : si Deus est, vindicet se de eo, qui suffodit aram ejus.
07O||6||32||66820	Ex illo die vocatus est Gedeon Jerobaal, eo quod dixisset Joas : Ulciscatur se de eo Baal, qui suffodit aram ejus.
07O||6||33||66830	Igitur omnis Madian, et Amalec, et orientales populi, congregati sunt simul : et transeuntes Jordanem, castrametati sunt in valle Jezraël.
07O||6||34||66840	Spiritus autem Domini induit Gedeon, qui clangens buccina convocavit domum Abiezer, ut sequeretur se.
07O||6||35||66850	Misitque nuntios in universum Manassen, qui et ipse secutus est eum : et alios nuntios in Aser et Zabulon et Nephthali, qui occurrerunt ei.
07O||6||36||66860	Dixitque Gedeon ad Deum : Si salvum facis per manum meam Israël, sicut locutus es,
07O||6||37||66870	ponam hoc vellus lanæ in area : si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israël.
07O||6||38||66880	Factumque est ita. Et de nocte consurgens expresso vellere, concham rore implevit.
07O||6||39||66890	Dixitque rursus ad Deum : Ne irascatur furor tuus contra me si adhuc semel tentavero, signum quærens in vellere. Oro ut solum vellus siccum sit, et omnis terra rore madens.
07O||6||40||66900	Fecitque Deus nocte illa ut postulaverat : et fuit siccitas in solo vellere, et ros in omni terra.
07O||7||1||66910	Igitur Jerobaal qui et Gedeon, de nocte consurgens, et omnis populus cum eo, venit ad fontem qui vocatur Harad. Erant autem castra Madian in valle ad septentrionalem plagam collis excelsi.
07O||7||2||66920	Dixitque Dominus ad Gedeon : Multus tecum est populus, nec tradetur Madian in manus ejus : ne glorietur contra me Israël, et dicat : Meis viribus liberatus sum.
07O||7||3||66930	Loquere ad populum, et cunctis audientibus prædica : Qui formidolosus et timidus est, revertatur. Recesseruntque de monte Galaad, et reversi sunt de populo viginti duo millia virorum, et tantum decem millia remanserunt.
07O||7||4||66940	Dixitque Dominus ad Gedeon : Adhuc populus multus est : duc eos ad aquas et ibi probabo illos : et de quo dixero tibi ut tecum vadat, ipse pergat ; quem ire prohibuero, revertatur.
07O||7||5||66950	Cumque descendisset populus ad aquas, dixit Dominus ad Gedeon : Qui lingua lambuerint aquas, sicut solent canes lambere, separabis eos seorsum : qui autem curvatis genibus biberint, in altera parte erunt.
07O||7||6||66960	Fuit itaque numerus eorum qui manu ad os projiciente, lambuerunt aquas trecenti viri : omnis autem reliqua multitudo flexo poplite biberat.
07O||7||7||66970	Et ait Dominus ad Gedeon : In trecentis viris qui lambuerunt aquas, liberabo vos, et tradam in manu tua Madian : omnis autem reliqua multitudo revertatur in locum suum.
07O||7||8||66980	Sumptis itaque pro numero cibariis et tubis, omnem reliquam multitudinem abire præcepit ad tabernacula sua : et ipse cum trecentis viris se certamini dedit. Castra autem Madian erant subter in valle.
07O||7||9||66990	Eadem nocte dixit Dominus ad eum : Surge, et descende in castra : quia tradidi eos in manu tua.
07O||7||10||67000	Sin autem solus ire formidas, descendat tecum Phara puer tuus.
07O||7||11||67010	Et cum audieris quid loquantur, tunc confortabuntur manus tuæ, et securior ad hostium castra descendes. Descendit ergo ipse et Phara puer ejus in partem castrorum, ubi erant armatorum vigiliæ.
07O||7||12||67020	Madian autem et Amalec, et omnes orientales populi, fusi jacebant in valle, ut locustarum multitudo : cameli quoque innumerabiles erant, sicut arena quæ jacet in littore maris.
07O||7||13||67030	Cumque venisset Gedeon, narrabat aliquis somnium proximo suo : et in hunc modum referebat quod viderat : Vidi somnium, et videbatur mihi quasi subcinericius panis ex hordeo volvi, et in castra Madian descendere : cumque pervenisset ad tabernaculum, percussit illud, atque subvertit, et terræ funditus coæquavit.
07O||7||14||67040	Respondit is, cui loquebatur : Non est hoc aliud, nisi gladius Gedeonis filii Joas viri Israëlitæ : tradidit enim Dominus in manus ejus Madian, et omnia castra ejus.
07O||7||15||67050	Cumque audisset Gedeon somnium, et interpretationem ejus, adoravit : et reversus est ad castra Israël, et ait : Surgite, tradidit enim Dominus in manus nostras castra Madian.
07O||7||16||67060	Divisitque trecentos viros in tres partes, et dedit tubas in manibus eorum, lagenasque vacuas ac lampades in medio lagenarum.
07O||7||17||67070	Et dixit ad eos : Quod me facere videritis, hoc facite : ingrediar partem castrorum, et quod fecero sectamini.
07O||7||18||67080	Quando personuerit tuba in manu mea, vos quoque per castrorum circuitum clangite, et conclamate : Domino et Gedeoni.
07O||7||19||67090	Ingressusque est Gedeon, et trecenti viri qui erant cum eo, in partem castrorum, incipientibus vigiliis noctis mediæ, et custodibus suscitatis, cœperunt buccinis clangere, et complodere inter se lagenas.
07O||7||20||67100	Cumque per gyrum castrorum in tribus personarent locis, et hydrias confregissent, tenuerunt sinistris manibus lampades, et dextris sonantes tubas, clamaveruntque : Gladius Domini et Gedeonis :
07O||7||21||67110	stantes singuli in loco suo per circuitum castrorum hostilium. Omnia itaque castra turbata sunt, et vociferantes ululantesque fugerunt :
07O||7||22||67120	et nihilominus insistebant trecenti viri buccinis personantes. Immisitque Dominus gladium omnibus castris, et mutua se cæde truncabant,
07O||7||23||67130	fugientes usque ad Bethsetta, et crepidinem Abelmehula in Tebbath. Conclamantes autem viri Israël de Nephthali, et Aser, et omni Manasse, persequebantur Madian.
07O||7||24||67140	Misitque Gedeon nuntios in omnem montem Ephraim, dicens : Descendite in occursum Madian, et occupate aquas usque Bethbera atque Jordanem. Clamavitque omnis Ephraim, et præoccupavit aquas atque Jordanem usque Bethbera.
07O||7||25||67150	Apprehensosque duos viros Madian, Oreb et Zeb, interfecit Oreb in petra Oreb, Zeb vero in torculari Zeb. Et persecuti sunt Madian, capita Oreb et Zeb portantes ad Gedeon trans fluenta Jordanis.
07O||8||1||67160	Dixeruntque ad eum viri Ephraim : Quid est hoc quod facere voluisti, ut nos non vocares, cum ad pugnam pergeres contra Madian ? jurgantes fortiter, et prope vim inferentes.
07O||8||2||67170	Quibus ille respondit : Quod enim tale facere potui, quale vos fecistis ? nonne melior est racemus Ephraim, vindemiis Abiezer ?
07O||8||3||67180	In manus vestras Dominus tradidit principes Madian, Oreb et Zeb : quid tale facere potui, quale vos fecistis ? Quod cum locutus esset, requievit spiritus eorum, quo tumebant contra eum.
07O||8||4||67190	Cumque venisset Gedeon ad Jordanem, transivit eum cum trecentis viris, qui secum erant : et præ lassitudine, fugientes persequi non poterant.
07O||8||5||67200	Dixitque ad viros Soccoth : Date, obsecro, panes populo, qui mecum est, quia valde defecerunt : ut possimus persequi Zebee et Salmana reges Madian.
07O||8||6||67210	Responderunt principes Soccoth : Forsitan palmæ manuum Zebee et Salmana in manu tua sunt, et idcirco postulas ut demus exercitui tuo panes.
07O||8||7||67220	Quibus ille ait : Cum ergo tradiderit Dominus Zebee et Salmana in manus meas, conteram carnes vestras cum spinis tribulisque deserti.
07O||8||8||67230	Et inde conscendens, venit in Phanuel : locutusque est ad viros loci illius similia. Cui et illi responderunt, sicut responderant viri Soccoth.
07O||8||9||67240	Dixit itaque et eis : Cum reversus fuero victor in pace, destruam turrim hanc.
07O||8||10||67250	Zebee autem et Salmana requiescebant cum omni exercitu suo. Quindecim enim millia viri remanserant ex omnibus turmis orientalium populorum, cæsis centum viginti millibus bellatorum educentium gladium.
07O||8||11||67260	Ascendensque Gedeon per viam eorum, qui in tabernaculis morabantur, ad orientalem partem Nobe et Jegbaa, percussit castra hostium, qui securi erant, et nihil adversi suspicabantur.
07O||8||12||67270	Fugeruntque Zebee et Salmana, quos persequens Gedeon comprehendit, turbato omni exercitu eorum.
07O||8||13||67280	Revertensque de bello ante solis ortum,
07O||8||14||67290	apprehendit puerum de viris Soccoth : interrogavitque eum nomina principum et seniorum Soccoth, et descripsit septuaginta septem viros.
07O||8||15||67300	Venitque ad Soccoth, et dixit eis : En Zebee et Salmana, super quibus exprobrastis mihi, dicentes : Forsitan manus Zebee et Salmana in manibus tuis sunt, et idcirco postulas ut demus viris, qui lassi sunt et defecerunt, panes.
07O||8||16||67310	Tulit ergo seniores civitatis et spinas deserti ac tribulos, et contrivit cum eis atque comminuit viros Soccoth.
07O||8||17||67320	Turrim quoque Phanuel subvertit, occisis habitatoribus civitatis.
07O||8||18||67330	Dixitque ad Zebee et Salmana : Quales fuerunt viri, quos occidistis in Thabor ? Qui responderunt : Similes tui, et unus ex eis quasi filius regis.
07O||8||19||67340	Quibus ille respondit : Fratres mei fuerunt, filii matris meæ. Vivit Dominus, quia si servassetis eos, non vos occiderem.
07O||8||20||67350	Dixitque Jether primogenito suo : Surge, et interfice eos. Qui non eduxit gladium : timebat enim, quia adhuc puer erat.
07O||8||21||67360	Dixeruntque Zebee et Salmana : Tu surge, et irrue in nos : quia juxta ætatem robur est hominis. Surrexit Gedeon, et interfecit Zebee et Salmana : et tulit ornamenta ac bullas quibus colla regalium camelorum decorari solent.
07O||8||22||67370	Dixeruntque omnes viri Israël ad Gedeon : Dominare nostri tu, et filius tuus, et filius filii tui : quia liberasti nos de manu Madian.
07O||8||23||67380	Quibus ille ait : Non dominabor vestri, nec dominabitur in vos filius meus, sed dominabitur vobis Dominus.
07O||8||24||67390	Dixitque ad eos : Unam petitionem postulo a vobis : date mihi inaures ex præda vestra. Inaures enim aureas Ismaëlitæ habere consueverant.
07O||8||25||67400	Qui responderunt : Libentissime dabimus. Expandentesque super terram pallium, projecerunt in eo inaures de præda :
07O||8||26||67410	et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus reges Madian uti soliti erant, et præter torques aureas camelorum.
07O||8||27||67420	Fecitque ex eo Gedeon ephod, et posuit illud in civitate sua Ephra. Fornicatusque est omnis Israël in eo, et factum est Gedeoni et omni domui ejus in ruinam.
07O||8||28||67430	Humiliatus est autem Madian coram filiis Israël, nec potuerunt ultra cervices elevare : sed quievit terra per quadraginta annos, quibus Gedeon præfuit.
07O||8||29||67440	Abiit itaque Jerobaal filius Joas, et habitavit in domo sua :
07O||8||30||67450	habuitque septuaginta filios, qui egressi sunt de femore ejus : eo quod plures haberet uxores.
07O||8||31||67460	Concubina autem illius, quam habebat in Sichem, genuit ei filium nomine Abimelech.
07O||8||32||67470	Mortuusque est Gedeon filius Joas in senectute bona, et sepultus est in sepulchro Joas patris sui in Ephra de familia Ezri.
07O||8||33||67480	Postquam autem mortuus est Gedeon, aversi sunt filii Israël, et fornicati sunt cum Baalim. Percusseruntque cum Baal fœdus, ut esset eis in deum :
07O||8||34||67490	nec recordati sunt Domini Dei sui, qui eruit eos de manibus inimicorum suorum omnium per circuitum :
07O||8||35||67500	nec fecerunt misericordiam cum domo Jerobaal Gedeon, juxta omnia bona quæ fecerat Israëli.
07O||9||1||67510	Abiit autem Abimelech filius Jerobaal in Sichem ad fratres matris suæ, et locutus est ad eos, et ad omnem cognationem domus patris matris suæ, dicens :
07O||9||2||67520	Loquimini ad omnes viros Sichem : Quid vobis est melius, ut dominentur vestri septuaginta viri omnes filii Jerobaal, an ut dominetur unus vir ? simulque considerate quod os vestrum et caro vestra sum.
07O||9||3||67530	Locutique sunt fratres matris ejus de eo ad omnes viros Sichem universos sermones istos, et inclinaverunt cor eorum post Abimelech, dicentes : Frater noster est.
07O||9||4||67540	Dederuntque illi septuaginta pondo argenti de fano Baalberit. Qui conduxit sibi ex eo viros inopes et vagos, secutique sunt eum.
07O||9||5||67550	Et venit in domum patris sui in Ephra, et occidit fratres suos filios Jerobaal septuaginta viros, super lapidem unum : remansitque Joatham filius Jerobaal minimus, et absconditus est.
07O||9||6||67560	Congregati sunt autem omnes viri Sichem, et universæ familiæ urbis Mello : abieruntque et constituerunt regem Abimelech, juxta quercum quæ stabat in Sichem.
07O||9||7||67570	Quod cum nuntiatum esset Joatham, ivit, et stetit in vertice montis Garizim : elevataque voce, clamavit, et dixit : Audite me, viri Sichem ; ita audiat vos Deus.
07O||9||8||67580	Ierunt ligna, ut ungerent super se regem : dixeruntque olivæ : Impera nobis.
07O||9||9||67590	Quæ respondit : Numquid possum deserere pinguedinem meam, qua et dii utuntur et homines, et venire ut inter ligna promovear ?
07O||9||10||67600	Dixeruntque ligna ad arborem ficum : Veni, et super nos regnum accipe.
07O||9||11||67610	Quæ respondit eis : Numquid possum deserere dulcedinem meam, fructusque suavissimos, et ire ut inter cetera ligna promovear ?
07O||9||12||67620	Locutaque sunt ligna ad vitem : Veni, et impera nobis.
07O||9||13||67630	Quæ respondit eis : Numquid possum deserere vinum meum, quod lætificat Deum et homines, et inter ligna cetera promoveri ?
07O||9||14||67640	Dixeruntque omnia ligna ad rhamnum : Veni, et impera super nos.
07O||9||15||67650	Quæ respondit eis : Si vere me regem vobis constituitis, venite, et sub umbra mea requiescite : si autem non vultis, egrediatur ignis de rhamno, et devoret cedros Libani.
07O||9||16||67660	Nunc igitur, si recte et absque peccato constituistis super vos regem Abimelech, et bene egistis cum Jerobaal, et cum domo ejus, et reddidistis vicem beneficiis ejus, qui pugnavit pro vobis,
07O||9||17||67670	et animam suam dedit periculis, ut erueret vos de manu Madian,
07O||9||18||67680	qui nunc surrexistis contra domum patris mei, et interfecistis filios ejus septuaginta viros super unum lapidem, et constituistis regem Abimelech filium ancillæ ejus super habitatores Sichem, eo quod frater vester sit :
07O||9||19||67690	si ergo recte et absque vitio egistis cum Jerobaal, et domo ejus, hodie lætamini in Abimelech, et ille lætetur in vobis.
07O||9||20||67700	Sin autem perverse : egrediatur ignis ex eo, et consumat habitatores Sichem, et oppidum Mello : egrediaturque ignis de viris Sichem, et de oppido Mello, et devoret Abimelech.
07O||9||21||67710	Quæ cum dixisset, fugit, et abiit in Bera : habitavitque ibi ob metum Abimelech fratris sui.
07O||9||22||67720	Regnavit itaque Abimelech super Israël tribus annis.
07O||9||23||67730	Misitque Dominus spiritum pessimum inter Abimelech et habitatores Sichem : qui cœperunt eum detestari,
07O||9||24||67740	et scelus interfectionis septuaginta filiorum Jerobaal, et effusionem sanguinis eorum conferre in Abimelech fratrem suum, et in ceteros Sichimorum principes, qui eum adjuverant.
07O||9||25||67750	Posueruntque insidias adversus eum in summitate montium : et dum illius præstolabantur adventum, exercebant latrocinia, agentes prædas de prætereuntibus : nuntiatumque est Abimelech.
07O||9||26||67760	Venit autem Gaal filius Obed cum fratribus suis, et transivit in Sichimam. Ad cujus adventum erecti habitatores Sichem,
07O||9||27||67770	egressi sunt in agros, vastantes vineas, uvasque calcantes : et factis cantantium choris, ingressi sunt fanum dei sui, et inter epulas et pocula maledicebant Abimelech,
07O||9||28||67780	clamante Gaal filio Obed : Quis est Abimelech, et quæ est Sichem, ut serviamus ei ? numquid non est filius Jerobaal, et constituit principem Zebul servum suum super viros Emor patris Sichem ? cur ergo serviemus ei ?
07O||9||29||67790	utinam daret aliquis populum istum sub manu mea, ut auferrem de medio Abimelech. Dictumque est Abimelech : Congrega exercitus multitudinem, et veni.
07O||9||30||67800	Zebul enim princeps civitatis, auditis sermonibus Gaal filii Obed, iratus est valde,
07O||9||31||67810	et misit clam ad Abimelech nuntios, dicens : Ecce Gaal filius Obed venit in Sichimam cum fratribus suis, et oppugnat adversum te civitatem.
07O||9||32||67820	Surge itaque nocte cum populo qui tecum est, et latita in agro :
07O||9||33||67830	et primo mane, oriente sole, irrue super civitatem. Illo autem egrediente adversum te cum populo suo, fac ei quod potueris.
07O||9||34||67840	Surrexit itaque Abimelech cum omni exercitu suo nocte, et tetendit insidias juxta Sichimam in quatuor locis.
07O||9||35||67850	Egressusque est Gaal filius Obed, et stetit in introitu portæ civitatis. Surrexit autem Abimelech, et omnis exercitus cum eo de insidiarum loco.
07O||9||36||67860	Cumque vidisset populum Gaal, dixit ad Zebul : Ecce de montibus multitudo descendit. Cui ille respondit : Umbras montium vides quasi capita hominum, et hoc errore deciperis.
07O||9||37||67870	Rursumque Gaal ait : Ecce populus de umbilico terræ descendit, et unus cuneus venit per viam quæ respicit quercum.
07O||9||38||67880	Cui dixit Zebul : Ubi est nunc os tuum, quo loquebaris : Quis est Abimelech ut serviamus ei ? nonne hic populus est, quem despiciebas ? egredere, et pugna contra eum.
07O||9||39||67890	Abiit ergo Gaal, spectante Sichimorum populo, et pugnavit contra Abimelech,
07O||9||40||67900	qui persecutus est eum fugientem, et in urbem compulit : cecideruntque ex parte ejus plurimi, usque ad portam civitatis.
07O||9||41||67910	Et Abimelech sedit in Ruma : Zebul autem, Gaal, et socios ejus expulit de urbe, nec in ea passus est commorari.
07O||9||42||67920	Sequenti ergo die, egressus est populus in campum. Quod cum nuntiatum esset Abimelech,
07O||9||43||67930	tulit exercitum suum, et divisit in tres turmas, tendens insidias in agris. Vidensque quod egrederetur populus de civitate, surrexit, et irruit in eos
07O||9||44||67940	cum cuneo suo, oppugnans, et obsidens civitatem : duæ autem turmæ palantes per campum adversarios persequebantur.
07O||9||45||67950	Porro Abimelech omni die illo oppugnabat urbem : quam cepit, interfectis habitatoribus ejus, ipsaque destructa, ita ut sal in ea dispergeret.
07O||9||46||67960	Quod cum audissent qui habitabant in turre Sichimorum, ingressi sunt fanum dei sui Berith, ubi fœdus cum eo pepigerant, et ex eo locus nomen acceperat, qui erat munitus valde.
07O||9||47||67970	Abimelech quoque audiens viros turris Sichimorum pariter conglobatos,
07O||9||48||67980	ascendit in montem Selmon cum omni populo suo : et arrepta securi, præcidit arboris ramum, impositumque ferens humero, dixit ad socios : Quod me videtis facere, cito facite.
07O||9||49||67990	Igitur certatim ramos de arboribus præcidentes, sequebantur ducem. Qui circumdantes præsidium, succenderunt : atque ita factum est ut fumo et igne mille homines necarentur, viri pariter et mulieres, habitatorum turris Sichem.
07O||9||50||68000	Abimelech autem inde proficiscens venit ad oppidum Thebes, quod circumdans obsidebat exercitu.
07O||9||51||68010	Erat autem turris excelsa in media civitate, ad quam confugerant simul viri ac mulieres, et omnes principes civitatis, clausa firmissime janua, et super turris tectum stantes per propugnacula.
07O||9||52||68020	Accedensque Abimelech juxta turrim, pugnabat fortiter : et appropinquans ostio, ignem supponere nitebatur :
07O||9||53||68030	et ecce una mulier fragmen molæ desuper jaciens, illisit capiti Abimelech, et confregit cerebrum ejus.
07O||9||54||68040	Qui vocavit cito armigerum suum, et ait ad eum : Evagina gladium tuum, et percute me, ne forte dicatur quod a femina interfectus sim. Qui jussa perficiens, interfecit eum.
07O||9||55||68050	Illoque mortuo, omnes qui cum eo erant de Israël, reversi sunt in sedes suas :
07O||9||56||68060	et reddidit Deus malum, quod fecerat Abimelech contra patrem suum, interfectis septuaginta fratribus suis.
07O||9||57||68070	Sichimitis quoque quod operati erant, retributum est, et venit super eos maledictio Joatham filii Jerobaal.
07O||10||1||68080	Post Abimelech surrexit dux in Israël Thola filius Phua patrui Abimelech, vir de Issachar, qui habitavit in Samir montis Ephraim :
07O||10||2||68090	et judicavit Israëlem viginti et tribus annis, mortuusque est, ac sepultus in Samir.
07O||10||3||68100	Huic successit Jair Galaadites, qui judicavit Israël per viginti et duos annos,
07O||10||4||68110	habens triginta filios sedentes super triginta pullos asinarum, et principes triginta civitatum, quæ ex nomine ejus sunt appellatæ Havoth Jair, id est, oppida Jair, usque in præsentem diem, in terra Galaad.
07O||10||5||68120	Mortuusque est Jair, ac sepultus in loco cui est vocabulum Camon.
07O||10||6||68130	Filii autem Israël peccatis veteribus jungentes nova, fecerunt malum in conspectu Domini, et servierunt idolis, Baalim et Astaroth, et diis Syriæ ac Sidonis et Moab et filiorum Ammon et Philisthiim : dimiseruntque Dominum, et non coluerunt eum.
07O||10||7||68140	Contra quos Dominus iratus, tradidit eos in manus Philisthiim et filiorum Ammon.
07O||10||8||68150	Afflictique sunt, et vehementer oppressi per annos decem et octo, omnes qui habitabant trans Jordanem in terra Amorrhæi, qui est in Galaad :
07O||10||9||68160	in tantum, ut filii Ammon, Jordane transmisso, vastarent Judam et Benjamin et Ephraim, afflictusque est Israël nimis.
07O||10||10||68170	Et clamantes ad Dominum, dixerunt : Peccavimus tibi, quia dereliquimus Dominum Deum nostrum, et servivimus Baalim.
07O||10||11||68180	Quibus locutus est Dominus : Numquid non Ægyptii et Amorrhæi, filiique Ammon et Philisthiim,
07O||10||12||68190	Sidonii quoque et Amalec et Chanaan oppresserunt vos, et clamastis ad me, et erui vos de manu eorum ?
07O||10||13||68200	Et tamen reliquistis me, et coluistis deos alienos : idcirco non addam ut ultra vos liberem :
07O||10||14||68210	ite, et invocate deos quos elegistis : ipsi vos liberent in tempore angustiæ.
07O||10||15||68220	Dixeruntque filii Israël ad Dominum : Peccavimus, redde tu nobis quidquid tibi placet : tantum nunc libera nos.
07O||10||16||68230	Quæ dicentes, omnia de finibus suis alienorum deorum idola projecerunt, et servierunt Domino Deo : qui doluit super miseriis eorum.
07O||10||17||68240	Itaque filii Ammon conclamantes in Galaad fixere tentoria : contra quos congregati filii Israël, in Maspha castrametati sunt.
07O||10||18||68250	Dixeruntque principes Galaad singuli ad proximos suos : Qui primus ex nobis contra filios Ammon cœperit dimicare, erit dux populi Galaad.
07O||11||1||68260	Fuit illo Jephte Galaadites vir fortissimus atque pugnator, filius mulieris meretricis, qui natus est de Galaad.
07O||11||2||68270	Habuit autem Galaad uxorem, de qua suscepit filios : qui postquam creverant, ejecerunt Jephte, dicentes : Hæres in domo patris nostri esse non poteris, quia de altera matre natus es.
07O||11||3||68280	Quos ille fugiens atque devitans, habitavit in terra Tob : congregatique sunt ad eum viri inopes, et latrocinantes, et quasi principem sequebantur.
07O||11||4||68290	In illis diebus pugnabant filii Ammon contra Israël.
07O||11||5||68300	Quibus acriter instantibus perrexerunt majores natu de Galaad, ut tollerent in auxilium sui Jephte de terra Tob :
07O||11||6||68310	dixeruntque ad eum : Veni et esto princeps noster, et pugna contra filios Ammon.
07O||11||7||68320	Quibus ille respondit : Nonne vos estis, qui odistis me, et ejecistis de domo patris mei, et nunc venistis ad me necessitate compulsi ?
07O||11||8||68330	Dixeruntque principes Galaad ad Jephte : Ob hanc igitur causam nunc ad te venimus, ut proficiscaris nobiscum, et pugnes contra filios Ammon, sisque dux omnium qui habitant in Galaad.
07O||11||9||68340	Jephte quoque dixit eis : Si vere venistis ad me, ut pugnem pro vobis contra filios Ammon, tradideritque eos Dominus in manus meas, ego ero vester princeps ?
07O||11||10||68350	Qui responderunt ei : Dominus, qui hæc audit, ipse mediator ac testis est quod nostra promissa faciemus.
07O||11||11||68360	Abiit itaque Jephte cum principibus Galaad, fecitque eum omnis populus principem sui. Locutusque est Jephte omnes sermones suos coram Domino in Maspha.
07O||11||12||68370	Et misit nuntios ad regem filiorum Ammon, qui ex persona sua dicerent : Quid mihi et tibi est, quia venisti contra me, ut vastares terram meam ?
07O||11||13||68380	Quibus ille respondit : Quia tulit Israël terram meam, quando ascendit de Ægypto, a finibus Arnon usque Jaboc atque Jordanem : nunc ergo cum pace redde mihi eam.
07O||11||14||68390	Per quos rursum mandavit Jephte, et imperavit eis ut dicerent regi Ammon :
07O||11||15||68400	Hæc dicit Jephte : Non tulit Israël terram Moab, nec terram filiorum Ammon :
07O||11||16||68410	sed quando de Ægypto conscenderunt, ambulavit per solitudinem usque ad mare Rubrum, et venit in Cades.
07O||11||17||68420	Misitque nuntios ad regem Edom, dicens : Dimitte me ut transeam per terram tuam. Qui noluit acquiescere precibus ejus. Misit quoque ad regem Moab, qui et ipse transitum præbere contempsit. Mansit itaque in Cades,
07O||11||18||68430	et circuivit ex latere terram Edom, et terram Moab : venitque contra orientalem plagam terræ Moab, et castrametatus est trans Arnon : nec voluit intrare terminos Moab : Arnon quippe confinium est terræ Moab.
07O||11||19||68440	Misit itaque Israël nuntios ad Sehon regem Amorrhæorum, qui habitabat in Hesebon, et dixerunt ei : Dimitte ut transeam per terram tuam usque ad fluvium.
07O||11||20||68450	Qui et ipse Israël verba despiciens, non dimisit eum transire per terminos suos : sed infinita multitudine congregata, egressus est contra eum in Jasa, et fortiter resistebat.
07O||11||21||68460	Tradiditque eum Dominus in manus Israël cum omni exercitu suo : qui percussit eum, et possedit omnem terram Amorrhæi habitatoris regionis illius,
07O||11||22||68470	et universos fines ejus, de Arnon usque Jaboc, et de solitudine usque ad Jordanem.
07O||11||23||68480	Dominus ergo Deus Israël subvertit Amorrhæum, pugnante contra illum populo suo Israël, et tu nunc vos possidere terram ejus ?
07O||11||24||68490	nonne ea quæ possidet Chamos deus tuus, tibi jure debentur ? quæ autem Dominus Deus noster victor obtinuit, in nostram cedent possessionem :
07O||11||25||68500	nisi forte melior es Balac filio Sephor rege Moab : aut docere potes, quod jurgatus sit contra Israël, et pugnaverit contra eum,
07O||11||26||68510	quando habitavit in Hesebon, et viculis ejus, et in Aroër, et villis illius, vel in cunctis civitatibus juxta Jordanem, per trecentos annos. Quare tanto tempore nihil super hac repetitione tentastis ?
07O||11||27||68520	Igitur non ego pecco in te, sed tu contra me male agis, indicens mihi bella non justa. Judicet Dominus arbiter hujus diei inter Israël, et inter filios Ammon.
07O||11||28||68530	Noluitque acquiescere rex filiorum Ammon verbis Jephte, quæ per nuntios mandaverat.
07O||11||29||68540	Factus est ergo super Jephte spiritus Domini, et circuiens Galaad, et Manasse, Maspha quoque Galaad, et inde transiens ad filios Ammon,
07O||11||30||68550	votum vovit Domino, dicens : Si tradideris filios Ammon in manus meas,
07O||11||31||68560	quicumque primus fuerit egressus de foribus domus meæ, mihique occurrerit revertenti cum pace a filiis Ammon, eum holocaustum offeram Domino.
07O||11||32||68570	Transivitque Jephte ad filios Ammon, ut pugnaret contra eos : quos tradidit Dominus in manus ejus.
07O||11||33||68580	Percussitque ab Aroër usque dum venias in Mennith, viginti civitates, et usque ad Abel, quæ est vineis consita, plaga magna nimis : humiliatique sunt filii Ammon a filiis Israël.
07O||11||34||68590	Revertente autem Jephte in Maspha domum suam, occurrit ei unigenita filia sua cum tympanis et choris : non enim habebat alios liberos.
07O||11||35||68600	Qua visa, scidit vestimenta sua, et ait : Heu me, filia mea ! decepisti me, et ipsa decepta es : aperui enim os meum ad Dominum, et aliud facere non potero.
07O||11||36||68610	Cui illa respondit : Pater mi, si aperuisti os tuum ad Dominum, fac mihi quodcumque pollicitus es, concessa tibi ultione atque victoria de hostibus tuis.
07O||11||37||68620	Dixitque ad patrem : Hoc solum mihi præsta quod deprecor : dimitte me ut duobus mensibus circumeam montes, et plangam virginitatem meam cum sodalibus meis.
07O||11||38||68630	Cui ille respondit : Vade. Et dimisit eam duobus mensibus. Cumque abiisset cum sociis ac sodalibus suis, flebat virginitatem suam in montibus.
07O||11||39||68640	Expletisque duobus mensibus, reversa est ad patrem suum, et fecit ei sicut voverat, quæ ignorabat virum. Exinde mos increbruit in Israël, ut consuetudo servata est :
07O||11||40||68650	ut post anni circulum conveniant in unum filiæ Israël, et plangant filiam Jephte Galaaditæ diebus quatuor.
07O||12||1||68660	Ecce autem in Ephraim orta est seditio : nam transeuntes contra aquilonem, dixerunt ad Jephte : Quare vadens ad pugnam contra filios Ammon, vocare nos noluisti, ut pergeremus tecum ? igitur incendemus domum tuam.
07O||12||2||68670	Quibus ille respondit : Disceptatio erat mihi et populo meo contra filios Ammon vehemens : vocavique vos, ut præberetis mihi auxilium, et facere noluistis.
07O||12||3||68680	Quod cernens, posui animam meam in manibus meis, transivique ad filios Ammon, et tradidit eos Dominus in manus meas. Quid commerui, ut adversum me consurgatis in prælium ?
07O||12||4||68690	Vocatis itaque ad se cunctis viris Galaad, pugnabat contra Ephraim : percusseruntque viri Galaad Ephraim, quia dixerat : Fugitivus est Galaad de Ephraim, et habitat in medio Ephraim et Manasse.
07O||12||5||68700	Occupaveruntque Galaaditæ vada Jordanis, per quæ Ephraim reversurus erat. Cumque venisset ad ea de Ephraim numero, fugiens, atque dixisset : Obsecro ut me transire permittatis : dicebant ei Galaaditæ : Numquid Ephrathæus es ? quo dicente : Non sum :
07O||12||6||68710	interrogabant eum : Dic ergo Scibboleth, quod interpretatur Spica. Qui respondebat, Sibboleth : eadem littera spicam exprimere non valens. Statimque apprehensum jugulabant in ipso Jordanis transitu. Et ceciderunt in illo tempore de Ephraim quadraginta duo millia.
07O||12||7||68720	Judicavit itaque Jephte Galaadites Israël sex annis : et mortuus est, ac sepultus in civitate sua Galaad.
07O||12||8||68730	Post hunc judicavit Israël Abesan de Bethlehem :
07O||12||9||68740	qui habuit triginta filios, et totidem filias, quas emittens foras, maritis dedit, et ejusdem numeri filiis suis accepit uxores, introducens in domum suam. Qui septem annis judicavit Israël :
07O||12||10||68750	mortuusque est, ac sepultus in Bethlehem.
07O||12||11||68760	Cui successit Ahialon Zabulonites : et judicavit Israël decem annis :
07O||12||12||68770	mortuusque est, ac sepultus in Zabulon.
07O||12||13||68780	Post hunc judicavit Israël Abdon filius Illel Pharathonites :
07O||12||14||68790	qui habuit quadraginta filios, et triginta ex eis nepotes, ascendentes super septuaginta pullos asinarum. Et judicavit Israël octo annis :
07O||12||15||68800	mortuusque est, ac sepultus in Pharathon terræ Ephraim, in monte Amalec.
07O||13||1||68810	Rursumque filii Israël fecerunt malum in conspectu Domini : qui tradidit eos in manus Philisthinorum quadraginta annis.
07O||13||2||68820	Erat autem quidam vir de Saraa, et de stirpe Dan, nomine Manue, habens uxorem sterilem.
07O||13||3||68830	Cui apparuit angelus Domini, et dixit ad eam : Sterilis es et absque liberis : sed concipies, et paries filium :
07O||13||4||68840	cave ergo ne bibas vinum ac siceram, nec immundum quidquam comedas :
07O||13||5||68850	quia concipies, et paries filium, cujus non tanget caput novacula : erit enim nazaræus Dei ab infantia sua, et ex matris utero, et ipse incipiet liberare Israël de manu Philisthinorum.
07O||13||6||68860	Quæ cum venisset ad maritum suum, dixit ei : Vir Dei venit ad me, habens vultum angelicum, terribilis nimis. Quem cum interrogassem quis esset, et unde venisset, et quo nomine vocaretur, noluit mihi dicere :
07O||13||7||68870	sed hoc respondit : Ecce concipies et paries filium : cave ne vinum bibas, nec siceram, et ne aliquo vescaris immundo : erit enim puer nazaræus Dei ab infantia sua, ex utero matris suæ usque ad diem mortis suæ.
07O||13||8||68880	Oravit itaque Manue Dominum, et ait : Obsecro, Domine, ut vir Dei, quem misisti, veniat iterum, et doceat nos quid debeamus facere de puero, qui nasciturus est.
07O||13||9||68890	Exaudivitque Dominus deprecantem Manue, et apparuit rursum angelus Dei uxori ejus sedenti in agro : Manue autem maritus ejus non erat cum ea. Quæ cum vidisset angelum,
07O||13||10||68900	festinavit, et cucurrit ad virum suum : nuntiavitque ei, dicens : Ecce apparuit mihi vir, quem ante videram.
07O||13||11||68910	Qui surrexit, et secutus est uxorem suam : veniensque ad virum, dixit ei : Tu es qui locutus es mulieri ? Et ille respondit : Ego sum.
07O||13||12||68920	Cui Manue : Quando, inquit, sermo tuus fuerit expletus, quid vis ut faciat puer ? aut a quo se observare debebit ?
07O||13||13||68930	Dixitque angelus Domini ad Manue : Ab omnibus, quæ locutus sum uxori tuæ, abstineat se :
07O||13||14||68940	et quidquid ex vinea nascitur, non comedat : vinum et siceram non bibat, nullo vescatur immundo : et quod ei præcepi, impleat atque custodiat.
07O||13||15||68950	Dixitque Manue ad angelum Domini : Obsecro te ut acquiescas precibus meis, et faciamus tibi hædum de capris.
07O||13||16||68960	Cui respondit angelus : Si me cogis, non comedam panes tuos : si autem vis holocaustum facere, offer illud Domino. Et nesciebat Manue quod angelus Domini esset.
07O||13||17||68970	Dixitque ad eum : Quod est tibi nomen, ut, si sermo tuus fuerit expletus, honoremus te ?
07O||13||18||68980	Cui ille respondit : Cur quæris nomen meum, quod est mirabile ?
07O||13||19||68990	Tulit itaque Manue hædum de capris, et libamenta, et posuit super petram, offerens Domino, qui facit mirabilia : ipse autem et uxor ejus intuebantur.
07O||13||20||69000	Cumque ascenderet flamma altaris in cælum, angelus Domini pariter in flamma ascendit. Quod cum vidissent Manue et uxor ejus, proni ceciderunt in terram,
07O||13||21||69010	et ultra eis non apparuit angelus Domini. Statimque intellexit Manue angelum Domini esse,
07O||13||22||69020	et dixit ad uxorem suam : Morte moriemur, quia vidimus Deum.
07O||13||23||69030	Cui respondit mulier : Si Dominus nos vellet occidere, de manibus nostris holocaustum et libamenta non suscepisset, nec ostendisset nobis hæc omnia, neque ea quæ sunt ventura dixisset.
07O||13||24||69040	Peperit itaque filium, et vocavit nomen ejus Samson. Crevitque puer, et benedixit ei Dominus.
07O||13||25||69050	Cœpitque spiritus Domini esse cum eo in castris Dan inter Saraa et Esthaol.
07O||14||1||69060	Descendit ergo Samson in Thamnatha : vidensque ibi mulierem de filiabus Philisthiim,
07O||14||2||69070	ascendit, et nuntiavit patri suo et matri suæ, dicens : Vidi mulierem in Thamnatha de filiabus Philisthinorum : quam quæso ut mihi accipiatis uxorem.
07O||14||3||69080	Cui dixerunt pater et mater sua : Numquid non est mulier in filiabus fratrum tuorum, et in omni populo meo, quia vis accipere uxorem de Philisthiim, qui incircumcisi sunt ? Dixitque Samson ad patrem suum : Hanc mihi accipe : quia placuit oculis meis.
07O||14||4||69090	Parentes autem ejus nesciebant quod res a Domino fieret, et quæreret occasionem contra Philisthiim : eo enim tempore Philisthiim dominabantur Israëli.
07O||14||5||69100	Descendit itaque Samson cum patre suo et matre in Thamnatha. Cumque venissent ad vineas oppidi, apparuit catulus leonis sævus, et rugiens, et occurrit ei.
07O||14||6||69110	Irruit autem spiritus Domini in Samson, et dilaceravit leonem, quasi hædum in frustra discerpens, nihil omnino habens in manu : et hoc patri et matri noluit indicare.
07O||14||7||69120	Descenditque et locutus est mulieri, quæ placuerat oculis ejus.
07O||14||8||69130	Et post aliquot dies revertens ut acciperet eam, declinavit ut videret cadaver leonis, et ecce examen apum in ore leonis erat ac favus mellis.
07O||14||9||69140	Quem cum sumpsisset in manibus comedebat in via : veniensque ad patrem suum et matrem, dedit eis partem, qui et ipsi comederunt : nec tamen eis voluit indicare quod mel de corpore leonis assumpserat.
07O||14||10||69150	Descendit itaque pater ejus ad mulierem, et fecit filio suo Samson convivium : sic enim juvenes facere consueverant.
07O||14||11||69160	Cum ergo cives loci illius vidissent eum, dederunt ei sodales triginta ut essent cum eo.
07O||14||12||69170	Quibus locutus est Samson : Proponam vobis problema : quod si solveritis mihi intra septem dies convivii, dabo vobis triginta sindones, et totidem tunicas :
07O||14||13||69180	sin autem non potueritis solvere, vos dabitis mihi triginta sindones, et ejusdem numeri tunicas. Qui responderunt ei : Propone problema, ut audiamus.
07O||14||14||69190	Dixitque eis : De comedente exivit cibus, et de forti egressa est dulcedo. Nec potuerunt per tres dies propositionem solvere.
07O||14||15||69200	Cumque adesset dies septimus, dixerunt ad uxorem Samson : Blandire viro tuo et suade ei ut indicet tibi quid significet problema : quod si facere nolueris, incendemus te, et domum patris tui : an idcirco vocastis nos ad nuptias ut spoliaretis ?
07O||14||16||69210	Quæ fundebat apud Samson lacrimas, et quærebatur, dicens : Odisti me, et non diligis : idcirco problema, quod proposuisti filiis populi mei, non vis mihi exponere. At ille respondit : Patri meo et matri nolui dicere : et tibi indicare potero ?
07O||14||17||69220	Septem igitur diebus convivii flebat ante eum : tandemque die septimo cum ei esset molesta, exposuit. Quæ statim indicavit civibus suis.
07O||14||18||69230	Et illi dixerunt ei die septimo ante solis occubitum : Quid dulcius melle, et quid fortius leone ? Qui ait ad eos : Si non arassetis in vitula mea, non invenissetis propositionem meam.
07O||14||19||69240	Irruit itaque in eum spiritus Domini, descenditque Ascalonem, et percussit ibi triginta viros : quorum ablatas vestes dedit iis qui problema solverant. Iratusque nimis ascendit in domum patris sui :
07O||14||20||69250	uxor autem ejus accepit maritum unum de amicis ejus et pronubis.
07O||15||1||69260	Post aliquantulum autem temporis, cum dies triticeæ messis instarent, venit Samson, invisere volens uxorem suam, et attulit ei hædum de capris. Cumque cubiculum ejus solito vellet intrare, prohibuit eum pater illius, dicens :
07O||15||2||69270	Putavi quod odisses eam, et ideo tradidi illam amico tuo : sed habet sororem, quæ junior et pulchrior illa est : sit tibi pro ea uxor.
07O||15||3||69280	Cui Samson respondit : Ab hac die non erit culpa in me contra Philisthæos : faciam enim vobis mala.
07O||15||4||69290	Perrexitque et cepit trecentas vulpes, caudasque earum junxit ad caudas, et faces ligavit in medio :
07O||15||5||69300	quas igne succendens, dimisit ut huc illucque discurrerent. Quæ statim perrexerunt in segetes Philisthinorum. Quibus succensis, et comportatæ jam fruges, et adhuc stantes in stipula, concrematæ sunt, in tantum ut vineas quoque et oliveta flamma consumeret.
07O||15||6||69310	Dixeruntque Philisthiim : Quis fecit hanc rem ? Quibus dictum est : Samson gener Thamnathæi : quia tulit uxorem ejus, et alteri tradidit, hæc operatus est. Ascenderuntque Philisthiim, et combusserunt tam mulierem quam patrem ejus.
07O||15||7||69320	Quibus ait Samson : Licet hæc feceritis, tamen adhuc ex vobis expetam ultionem, et tunc quiescam.
07O||15||8||69330	Percussitque eos ingenti plaga, ita ut stupentes suram femori imponerent. Et descendens habitavit in spelunca petræ Etam.
07O||15||9||69340	Igitur ascendentes Philisthiim in terram Juda, castrametati sunt in loco, qui postea vocatus est Lechi, id est, Maxilla, ubi eorum effusus est exercitus.
07O||15||10||69350	Dixeruntque ad eos de tribu Juda : Cur ascendistis adversum nos ? Qui responderunt : Ut ligemus Samson venimus, et reddamus ei quæ in nos operatus est.
07O||15||11||69360	Descenderunt ergo tria millia virorum de Juda ad specum silicis Etam, dixeruntque ad Samson : Nescis quod Philisthiim imperent nobis ? quare hoc facere voluisti ? Quibus ille ait : Sicut fecerunt mihi, sic feci eis.
07O||15||12||69370	Ligare, inquiunt, te venimus, et tradere in manus Philisthinorum. Quibus Samson : Jurate, ait, et spondete mihi quod non occidatis me.
07O||15||13||69380	Dixerunt : Non te occidemus, sed vinctum trademus. Ligaveruntque eum duobus novis funibus, et tulerunt eum de petra Etam.
07O||15||14||69390	Qui cum venisset ad locum Maxillæ, et Philisthiim vociferantes occurrissent ei, irruit spiritus Domini in eum : et sicut solent ad odorem ignis lina consumi, ita vincula quibus ligatus erat, dissipata sunt et soluta.
07O||15||15||69400	Inventamque maxillam, id est, mandibulam asini, quæ jacebat, arripiens interfecit in ea mille viros,
07O||15||16||69410	et ait : In maxilla asini, in mandibula pulli asinarum delevi eos, et percussi mille viros.
07O||15||17||69420	Cumque hæc verba canens complesset, projecit mandibulam de manu, et vocavit nomen loci illius Ramathlechi, quod interpretatur, Elevatio maxillæ.
07O||15||18||69430	Sitiensque valde, clamavit ad Dominum, et ait : Tu dedisti in manu servi tui salutem hanc maximam atque victoriam : en siti morior, incidamque in manus incircumcisorum.
07O||15||19||69440	Aperuit itaque Dominus molarem dentem in maxilla asini, et egressæ sunt ex eo aquæ. Quibus haustis, refocillavit spiritum, et vires recepit. Idcirco appellatum est nomen loci illius, Fons invocantis de maxilla, usque in præsentem diem.
07O||15||20||69450	Judicavitque Israël in diebus Philisthiim viginti annis.
07O||16||1||69460	Abiit quoque in Gazam, et vidit ibi mulierem meretricem, ingressusque est ad eam.
07O||16||2||69470	Quod cum audissent Philisthiim, et percrebruisset apud eos, intrasse urbem Samson, circumdederunt eum, positis in porta civitatis custodibus : et ibi tota nocte cum silentio præstolantes, ut facto mane exeuntem occiderent.
07O||16||3||69480	Dormivit autem Samson usque ad medium noctem : et inde consurgens, apprehendit ambas portæ fores cum postibus suis et sera, impositasque humeris suis portavit ad verticem montis, qui respicit Hebron.
07O||16||4||69490	Post hæc amavit mulierem, quæ habitabat in valle Sorec, et vocabatur Dalila.
07O||16||5||69500	Veneruntque ad eam principes Philisthinorum, atque dixerunt : Decipe eum, et disce ab illo, in quo habeat tantam fortitudinem, et quomodo eam superare valeamus, et vinctum affligere : quod si feceris, dabimus tibi singuli mille et centum argenteos.
07O||16||6||69510	Locuta est ergo Dalila ad Samson : Dic mihi, obsecro, in quo sit tua maxima fortitudo, et quid sit quo ligatus erumpere nequeas ?
07O||16||7||69520	Cui respondit Samson : Si septem nerviceis funibus necdum siccis, et adhuc humentibus, ligatus fuero, infirmus ero ut ceteri homines.
07O||16||8||69530	Attuleruntque ad eam satrapæ Philisthinorum septem funes, ut dixerat : quibus vinxit eam,
07O||16||9||69540	latentibus apud se insidiis, et in cubiculo finem rei expectantibus, clamavitque ad eum : Philisthiim super te, Samson. Qui rupit vincula, quomodo si rumpat quis filum de stuppæ tortum putamine, cum odorem ignis acceperit : et non est cognitum in quo esset fortitudo ejus.
07O||16||10||69550	Dixitque ad eum Dalila : Ecce illusisti mihi, et falsum locutus es : saltem nunc indica mihi quo ligari debeas.
07O||16||11||69560	Cui ille respondit : Si ligatus fuero novis funibus, qui numquam fuerunt in opere, infirmus ero, et aliorum hominum similis.
07O||16||12||69570	Quibus rursum Dalila vinxit eum, et clamavit : Philisthiim super te, Samson : in cubiculo insidiis præparatis. Qui ita rupit vincula quasi fila telarum.
07O||16||13||69580	Dixitque Dalila rursum ad eum : Usquequo decipis me, et falsum loqueris ? ostende quo vinciri debeas. Cui respondit Samson : Si septem crines capitis mei cum licio plexueris, et clavum his circumligatum terræ fixeris, infirmus ero.
07O||16||14||69590	Quod cum fecisset Dalila, dixit ad eum : Philisthiim super te, Samson. Qui consurgens de somno extraxit clavum cum crinibus et licio.
07O||16||15||69600	Dixitque ad eum Dalila : Quomodo dicis quod amas me, cum animus tuus non sit mecum ? Per tres vices mentitus es mihi, et noluisti dicere in quo sit maxima fortitudo tua.
07O||16||16||69610	Cumque molesta esset ei, et per multos dies jugiter adhæreret, spatium ad quietem non tribuens, defecit anima ejus, et ad mortem usque lassata est.
07O||16||17||69620	Tunc aperiens veritatem rei, dixit ad eam : Ferrum numquam ascendit super caput meum, quia nazaræus, id est, consecratus Deo sum de utero matris meæ : si rasum fuerit caput meum, recedet a me fortitudo mea, et deficiam, eroque sicut ceteri homines.
07O||16||18||69630	Vidensque illa quod confessus ei esset omnem animum suum, misit ad principes Philisthinorum ac mandavit : Ascende adhuc semel, quia nunc mihi aperuit cor suum. Qui ascenderunt assumpta pecunia, quam promiserant.
07O||16||19||69640	At illa dormire eum fecit super genua sua, et in sinu suo reclinare caput. Vocavitque tonsorem, et rasit septem crines ejus, et cœpit abigere eum, et a se repellere : statim enim ab eo fortitudo discessit.
07O||16||20||69650	Dixitque : Philisthiim super te, Samson. Qui de somno consurgens, dixit in animo suo : Egrediar sicut ante feci, et me excutiam, nesciens quod recessisset ab eo Dominus.
07O||16||21||69660	Quem cum apprehendissent Philisthiim, statim eruerunt oculos ejus, et duxerunt Gazam vinctum catenis, et clausum in carcere molere fecerunt.
07O||16||22||69670	Jamque capilli ejus renasci cœperunt,
07O||16||23||69680	principes Philisthinorum convenerunt in unum ut immolarent hostias magnificas Dagon deo suo, et epularentur, dicentes : Tradidit deus noster inimicum nostrum Samson in manus nostras.
07O||16||24||69690	Quod etiam populus videns, laudabat deum suum, eademque dicebat : Tradidit deus noster adversarium nostrum in manus nostras, qui delevit terram nostram, et occidit plurimos.
07O||16||25||69700	Lætantesque per convivia, sumptis jam epulis, præceperunt ut vocaretur Samson, et ante eos luderet. Qui adductus de carcere ludebat ante eos, feceruntque eum stare inter duas columnas.
07O||16||26||69710	Qui dixit puero regenti gressus suos : Dimitte me, ut tangam columnas, quibus omnis imminet domus, et recliner super eas, et paululum requiescam.
07O||16||27||69720	Domus autem erat plena virorum ac mulierum, et erant ibi omnes principes Philisthinorum, ac de tecto et solario circiter tria millia utriusque sexus spectantes ludentem Samson.
07O||16||28||69730	At ille invocato Domino ait : Domine Deus, memento mei, et redde mihi nunc fortitudinem pristinam, Deus meus, ut ulciscar me de hostibus meis, et pro amissione duorum luminum unam ultionem recipiam.
07O||16||29||69740	Et apprehendens ambas columnas, quibus innitebatur domus, alteramque earum dextera, et alteram læva tenens,
07O||16||30||69750	ait : Moriatur anima mea cum Philisthiim. Concussisque fortiter columnis, cecidit domus super omnes principes, et ceteram multitudinem, quæ ibi erat : multoque plures interfecit moriens, quam ante vivus occiderat.
07O||16||31||69760	Descendentes autem fratres ejus et universa cognatio, tulerunt corpus ejus, et sepelierunt inter Saraa et Esthaol in sepulchro patris sui Manue : judicavitque Israël viginti annis.
07O||17||1||69770	Fuit eo tempore vir quidam de monte Ephraim nomine Michas,
07O||17||2||69780	qui dixit matri suæ : Mille et centum argenteos, quos separaveras tibi, et super quibus me audiente juraveras, ecce ego habeo, et apud me sunt. Cui illa respondit : Benedictus filius meus Domino.
07O||17||3||69790	Reddidit ergo eos matri suæ, quæ dixerat ei : Consecravi et vovi hoc argentum Domino, ut de manu mea suscipiat filius meus, et faciat sculptile atque conflatile : et nunc trado illud tibi.
07O||17||4||69800	Reddidit igitur eos matri suæ : quæ tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo Michæ.
07O||17||5||69810	Qui ædiculam quoque in ea deo separavit, et fecit ephod, et theraphim, id est, vestem sacerdotalem, et idola : implevitque unius filiorum suorum manum, et factus est ei sacerdos.
07O||17||6||69820	In diebus illis non erat rex in Israël, sed unusquisque quod sibi rectum videbatur, hoc faciebat.
07O||17||7||69830	Fuit quoque alter adolescens de Bethlehem Juda, ex cognatione ejus : eratque ipse Levites, et habitabat ibi.
07O||17||8||69840	Egressusque de civitate Bethlehem, peregrinari voluit ubicumque sibi commodum reperisset. Cumque venisset in montem Ephraim, iter faciens, et declinasset parumper in domum Michæ,
07O||17||9||69850	interrogatus est ab eo under venisset. Qui respondit : Levita sum de Bethlehem Juda, et vado ut habitem ubi potuero, et utile mihi esse perspexero.
07O||17||10||69860	Dixitque Michas : Mane apud me, et esto mihi parens ac sacerdos : daboque tibi per annos singulos decem argenteos, ac vestem duplicem, et quæ ad victum sunt necessaria.
07O||17||11||69870	Acquievit, et mansit apud hominem, fuitque illi quasi unus de filiis.
07O||17||12||69880	Implevitque Michas manum ejus, et habuit puerum sacerdotem apud se :
07O||17||13||69890	Nunc scio, dicens, quod benefaciet mihi Deus habenti Levitici generis sacerdotem.
07O||18||1||69900	In diebus illis non erat rex in Israël, et tribus Dan quærebat possessionem sibi, ut habitaret in ea : usque ad illum enim diem inter ceteras tribus sortem non acceperat.
07O||18||2||69910	Miserunt ergo filii Dan stirpis et familiæ suæ quinque viros fortissimos de Saraa et Esthaol, ut explorarent terram, et diligenter inspicerent : dixeruntque eis : Ite, et considerate terram. Qui cum pergentes venissent in montem Ephraim, et intrassent domum Michæ, requieverunt ibi :
07O||18||3||69920	et agnoscentes vocem adolescentis Levitæ, utentesque illius diversorio, dixerunt ad eum : Quis te huc adducit ? quid hic agis ? quam ob causam huc venire voluisti ?
07O||18||4||69930	Qui respondit eis : Hæc et hæc præstitit mihi Michas, et me mercede conduxit, ut sim ei sacerdos.
07O||18||5||69940	Rogaverunt autem eum ut consuleret Dominum ut scire possent an prospero itinere pergerent, et res haberet effectum.
07O||18||6||69950	Qui respondit eis : Ite in pace : Dominus respicit viam vestram, et iter quo pergitis.
07O||18||7||69960	Euntes igitur quinque viri venerunt Lais : videruntque populum habitantem in ea absque ullo timore, juxta consuetudinem Sidoniorum, securum et quietum, nullo ei penitus resistente, magnarumque opum, et procul a Sidone atque a cunctis hominibus separatum.
07O||18||8||69970	Reversique ad fratres suos in Saraa et Esthaol, et quid egissent sciscitantibus responderunt :
07O||18||9||69980	Surgite, ascendamus ad eos : vidimus enim terram valde opulentam et uberem : nolite negligere, nolite cessare : eamus, et possideamus eam : nullus erit labor.
07O||18||10||69990	Intrabimus ad securos, in regionem latissimam, tradetque nobis Dominus locum, in quo nullius rei penuria, eorum quæ gignuntur in terra.
07O||18||11||70000	Profecti igitur sunt de cognatione Dan, id est, de Saraa et Esthaol, sexcenti viri accincti armis bellicis,
07O||18||12||70010	ascendentesque manserunt in Cariathiarim Judæ : qui locus ex eo tempore Castrorum Dan nomen accepit, et est post tergum Cariathiarim.
07O||18||13||70020	Inde transierunt in montem Ephraim. Cumque venissent ad domum Michæ,
07O||18||14||70030	dixerunt quinque viri, qui prius missi fuerant ad considerandam terram Lais, ceteris fratribus suis : Nostis quod in domibus istis sit ephod, et theraphim, et sculptile, atque conflatile : videte quid vobis placeat.
07O||18||15||70040	Et cum paululum declinassent, ingressi sunt domum adolescentis Levitæ, qui erat in domo Michæ : salutaveruntque eum verbis pacificis.
07O||18||16||70050	Sexcenti autem viri ita ut erant armati, stabant ante ostium.
07O||18||17||70060	At illi, qui ingressi fuerant domum juvenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis viris fortissimis haud procul expectantibus.
07O||18||18||70070	Tulerunt igitur qui intraverant sculptile, ephod, et idola, atque conflatile. Quibus dixit sacerdos : Quid facitis ?
07O||18||19||70080	Cui responderunt : Tace et pone digitum super os tuum : venique nobiscum, ut habeamus te patrem, ac sacerdotem. Quid tibi melius est, ut sis sacerdos in domo unius viri, an in una tribu et familia in Israël ?
07O||18||20||70090	Quod cum audisset, acquievit sermonibus eorum, et tulit ephod, et idola, ac sculptile, et profectus est cum eis.
07O||18||21||70100	Qui cum pergerent, et ante se ire fecissent parvulos ac jumenta, et omne quod erat pretiosum,
07O||18||22||70110	et jam a domo Michæ essent procul, viri qui habitabant in ædibus Michæ conclamantes secuti sunt,
07O||18||23||70120	et post tergum clamare cœperunt. Qui cum respexissent, dixerunt ad Micham : Quid tibi vis ? cur clamas ?
07O||18||24||70130	Qui respondit : Deos meos, quos mihi feci, tulistis, et sacerdotem, et omnia quæ habeo, et dicitis : Quid tibi est ?
07O||18||25||70140	Dixeruntque ei filii Dan : Cave ne ultra loquaris ad nos, et veniant ad te viri animo concitati, et ipse cum omni domo tua pereas.
07O||18||26||70150	Et sic cœpto itinere perrexerunt. Videns autem Michas quod fortiores se essent, reversus est in domum suam.
07O||18||27||70160	Sexcenti autem viri tulerunt sacerdotem, et quæ supra diximus : veneruntque in Lais ad populum quiescentem atque securum, et percusserunt eos in ore gladii : urbemque incendio tradiderunt,
07O||18||28||70170	nullo penitus ferente præsidium, eo quod procul habitarent a Sidone, et cum nullo hominum haberent quidquam societatis ac negotii. Erat autem civitas sita in regione Rohob : quam rursum exstruentes habitaverunt in ea,
07O||18||29||70180	vocato nomine civitatis Dan, juxta vocabulum patris sui, quem genuerat Israël, quæ prius Lais dicebatur.
07O||18||30||70190	Posueruntque sibi sculptile, et Jonathan filium Gersam filii Moysi, ac filios ejus sacerdotes in tribu Dan, usque ad diem captivitatis suæ.
07O||18||31||70200	Mansitque apud eos idolum Michæ omni tempore, quo fuit domus Dei in Silo. In diebus illis non erat rex in Israël.
07O||19||1||70210	Fuit quidam vir Levites habitans in latere montis Ephraim, qui accepit uxorem de Bethlehem Juda :
07O||19||2||70220	quæ reliquit eum, et reversa est in domum patris sui in Bethlehem, mansitque apud eum quatuor mensibus.
07O||19||3||70230	Secutusque est eam vir suus, volens reconciliari ei, atque blandiri, et secum reducere, habens in comitatu puerum et duos asinos : quæ suscepit eum, et introduxit in domum patris sui. Quod cum audisset socer ejus, eumque vidisset, occurrit ei lætus,
07O||19||4||70240	et amplexatus est hominem. Mansitque gener in domo soceri tribus diebus, comedens cum eo et bibens familiariter.
07O||19||5||70250	Die autem quarto de nocte consurgens, proficisci voluit : quem tenuit socer, et ait ad eum : Gusta prius pauxillum panis, et conforta stomachum, et sic proficisceris.
07O||19||6||70260	Sederuntque simul, ac comederunt et biberunt. Dixitque pater puellæ ad generum suum : Quæso te ut hodie hic maneas, pariterque lætemur.
07O||19||7||70270	At ille consurgens, cœpit velle proficisci. Et nihilominus obnixe eum socer tenuit, et apud se fecit manere.
07O||19||8||70280	Mane autem facto, parabat Levites iter. Cui socer rursum : Oro te, inquit, ut paululum cibi capias, et assumptis viribus, donec increscat dies, postea proficiscaris. Comederunt ergo simul.
07O||19||9||70290	Surrexitque adolescens, ut pergeret cum uxore sua et puero. Cui rursum locutus est socer : Considera quod dies ad occasum declivior sit, et propinquat ad vesperum : mane apud me etiam hodie, et duc lætum diem, et cras proficisceris ut vadas in domum tuam.
07O||19||10||70300	Noluit gener acquiescere sermonibus ejus : sed statim perrexit, et venit contra Jebus, quæ altero nomine vocatur Jerusalem, ducens secum duos asinos onustos, et concubinam.
07O||19||11||70310	Jamque erant juxta Jebus, et dies mutabatur in noctem : dixitque puer ad dominum suum : Veni, obsecro : declinemus ad urbem Jebusæorum, et maneamus in ea.
07O||19||12||70320	Cui respondit dominus : Non ingrediar oppidum gentis alienæ, quæ non est de filiis Israël, sed transibo usque Gabaa :
07O||19||13||70330	et cum illuc pervenero, manebimus in ea, aut certe in urbe Rama.
07O||19||14||70340	Transierunt ergo Jebus, et cœptum carpebant iter, occubuitque eis sol juxta Gabaa, quæ est in tribu Benjamin :
07O||19||15||70350	diverteruntque ad eam, ut manerent ibi. Quo cum intrassent, sedebant in platea civitatis, et nullus eos recipere voluit hospitio.
07O||19||16||70360	Et ecce, apparuit homo senex, revertens de agro et de opere suo vesperi, qui et ipse de monte erat Ephraim, et peregrinus habitabat in Gabaa : homines autem regionis illius erant filii Jemini.
07O||19||17||70370	Elevatisque oculis, vidit senex sedentem hominem cum sarcinulis suis in platea civitatis, et dixit ad eum : Unde venis ? et quo vadis ?
07O||19||18||70380	Qui respondit ei : Profecti sumus de Bethlehem Juda, et pergimus ad locum nostrum, qui est in latere montis Ephraim, unde ieramus in Bethlehem : et nunc vadimus ad domum Dei, nullusque sub tectum suum nos vult recipere,
07O||19||19||70390	habentes paleas et fœnum in asinorum pabulum, et panem ac vinum in meos et ancillæ tuæ usus, et pueri qui mecum est : nulla re indigemus nisi hospitio.
07O||19||20||70400	Cui respondit senex : Pax tecum sit, ego præbebo omnia quæ necessaria sunt : tantum, quæso, ne in platea maneas.
07O||19||21||70410	Introduxitque eum in domum suam, et pabulum asinis præbuit : ac postquam laverunt pedes suos, recepit eos in convivium.
07O||19||22||70420	Illis epulantibus, et post laborem itineris cibo et potu reficientibus corpora, venerunt viri civitatis illius, filii Belial (id est, absque jugo), et circumdantes domum senis, fores pulsare cœperunt, clamantes ad dominum domus, atque dicentes : Educ virum, qui ingressus est domum tuam, ut abutamur eo.
07O||19||23||70430	Egressusque est ad eos senex, et ait : Nolite, fratres, nolite facere malum hoc, quia ingressus est homo hospitium meum : et cessate ab hac stultitia.
07O||19||24||70440	Habeo filiam virginem, et hic homo habet concubinam : educam eas ad vos, ut humilietis eas, et vestram libidinem compleatis : tantum, obsecro, ne scelus hoc contra naturam operemini in virum.
07O||19||25||70450	Nolebant acquiescere sermonibus illius : quod cernens homo, eduxit ad eos concubinam suam, et eis tradidit illudendam : qua cum tota nocte abusi essent, dimiserunt eam mane.
07O||19||26||70460	At mulier, recedentibus tenebris, venit ad ostium domus, ubi manebat dominus suus, et ibi corruit.
07O||19||27||70470	Mane facto, surrexit homo, et aperuit ostium, ut cœptam expleret viam : et ecce concubina ejus jacebat ante ostium sparsis in limine manibus.
07O||19||28||70480	Cui ille, putans eam quiescere, loquebatur : Surge, et ambulemus. Qua nihil respondente, intelligens quod erat mortua, tulit eam, et imposuit asino, reversusque est in domum suam.
07O||19||29||70490	Quam cum esset ingressus, arripuit gladium, et cadaver uxoris cum ossibus suis in duodecim partes ac frustra concidens, misit in omnes terminos Israël.
07O||19||30||70500	Quod cum vidissent singuli, conclamabant : Numquam res talis facta est in Israël ex eo die, quo ascenderunt patres nostri de Ægypto, usque in præsens tempus : ferte sententiam, et in commune decernite quid facto opus sit.
07O||20||1||70510	Egressi itaque sunt omnes filii Israël, et pariter congregati, quasi vir unus, de Dan usque Bersabee, et terra Galaad, ad Dominum in Maspha.
07O||20||2||70520	Omnesque anguli populorum, et cunctæ tribus Israël in ecclesiam populi Dei convenerunt, quadringenta millia peditum pugnatorum.
07O||20||3||70530	(Nec latuit filios Benjamin quod ascendissent filii Israël in Maspha.) Interrogatusque Levita, maritus mulieris interfectæ, quomodo tantum scelus perpetratum esset,
07O||20||4||70540	respondit : Veni in Gabaa Benjamin cum uxore mea, illucque diverti :
07O||20||5||70550	et ecce homines civitatis illius circumdederunt nocte domum, in qua manebam, volentes me occidere, et uxorem meam incredibili furore libidinis vexantes, denique mortua est.
07O||20||6||70560	Quam arreptam, in frustra concidi, misique partes in omnes terminos possessionis vestræ : quia numquam tantum nefas, et tam grande piaculum factum est in Israël.
07O||20||7||70570	Adestis, omnes filii Israël : decernite quid facere debeatis.
07O||20||8||70580	Stansque omnis populus, quasi unius hominis sermone respondit : Non recedemus in tabernacula nostra, nec suam quisquam intrabit domum :
07O||20||9||70590	sed hoc contra Gabaa in commune faciamus.
07O||20||10||70600	Decem viri eligantur e centum ex omnibus tribubus Israël, et centum de mille, et mille de decem millibus, ut comportent exercitui cibaria, et possimus pugnare contra Gabaa Benjamin, et reddere ei pro scelere, quod meretur.
07O||20||11||70610	Convenitque universus Israël ad civitatem, quasi homo unus eadem mente, unoque consilio.
07O||20||12||70620	Et miserunt nuntios ad omnem tribum Benjamin, qui dicerent : Cur tantum nefas in vobis repertum est ?
07O||20||13||70630	Tradite homines de Gabaa, qui hoc flagitium perpetrarunt, ut moriantur, et auferatur malum de Israël. Qui noluerunt fratrum suorum filiorum Israël audire mandatum :
07O||20||14||70640	sed ex cunctis urbibus, quæ sortis suæ erant, convenerunt in Gabaa, ut illis ferrent auxilium, et contra universum populum Israël dimicarent.
07O||20||15||70650	Inventique sunt viginti quinque millia de Benjamin educentium gladium, præter habitatores Gabaa,
07O||20||16||70660	qui septingenti erant viri fortissimi, ita sinistra ut dextra præliantes : et sic fundis lapides ad certum jacientes, ut capillum quoque possent percutere, et nequaquam in alteram partem ictus lapidis deferretur.
07O||20||17||70670	Virorum quoque Israël, absque filiis Benjamin, inventa sunt quadringenta millia educentium gladium, et paratorum ad pugnam.
07O||20||18||70680	Qui surgentes venerunt in domum Dei, hoc est, in Silo : consulueruntque Deum, atque dixerunt : Quis erit in exercitu nostro princeps certaminis contra filios Benjamin ? Quibus respondit Dominus : Judas sit dux vester.
07O||20||19||70690	Statimque filii Israël surgentes mane, castrametati sunt juxta Gabaa :
07O||20||20||70700	et inde procedentes ad pugnam contra Benjamin, urbem oppugnare cœperunt.
07O||20||21||70710	Egressique filii Benjamin de Gabaa, occiderunt de filiis Israël die illo viginti duo millia virorum.
07O||20||22||70720	Rursum filii Israël et fortitudine et numero confidentes, in eodem loco, in quo prius certaverant, aciem direxerunt :
07O||20||23||70730	ita tamen ut prius ascenderent et flerent coram Domino usque ad noctem, consulerentque eum, et dicerent : Debeo ultra procedere ad dimicandum contra filios Benjamin fratres meos, an non ? Quibus ille respondit : Ascendite ad eos, et inite certamen.
07O||20||24||70740	Cumque filii Israël altera die contra filios Benjamin ad prælium processissent,
07O||20||25||70750	eruperunt filii Benjamin de portis Gabaa : et occurrentes eis tanta in illos cæde bacchati sunt, ut decem et octo millia virorum educentium gladium prosternerent.
07O||20||26||70760	Quam ob rem omnes filii Israël venerunt in domum Dei, et sedentes flebant coram Domino : jejunaveruntque die illo usque ad vesperam, et obtulerunt ei holocausta, atque pacificas victimas,
07O||20||27||70770	et super statu suo interrogaverunt. Eo tempore ibi erat arca fœderis Dei,
07O||20||28||70780	et Phinees filius Eleazari filii Aaron præpositus domus. Consuluerunt igitur Dominum, atque dixerunt : Exire ultra debemus ad pugnam contra filios Benjamin fratres nostros, an quiescere ? Quibus ait Dominus : Ascendite : cras enim tradam eos in manus vestras.
07O||20||29||70790	Posueruntque filii Israël insidias per circuitum urbis Gabaa :
07O||20||30||70800	et tertia vice, sicut semel et bis, contra Benjamin exercitum produxerunt.
07O||20||31||70810	Sed et filii Benjamin audacter eruperunt de civitate, et fugientes adversarios longius persecuti sunt, ita ut vulnerarent ex eis sicut primo die et secundo, et cæderent per duas semitas vertentes terga, quarum una ferebatur in Bethel et altera in Gabaa, atque prosternerent triginta circiter viros :
07O||20||32||70820	putaverunt enim solito eos more cedere. Qui fugam arte simulantes inierunt consilium ut abstraherent eos de civitate, et quasi fugientes ad supradictas semitas perducerent.
07O||20||33||70830	Omnes itaque filii Israël surgentes de sedibus suis, tetenderunt aciem in loco, qui vocatur Baalthamar. Insidiæ quoque, quæ circa urbem erant, paulatim se aperire cœperunt,
07O||20||34||70840	et ab occidentali urbis parte procedere. Sed et alia decem millia virorum de universo Israël, habitatores urbis ad certamina provocabant. Ingravatumque est bellum contra filios Benjamin : et non intellexerunt quod ex omni parte illis instaret interitus.
07O||20||35||70850	Percussitque eos Dominus in conspectu filiorum Israël, et interfecerunt ex eis in illo die viginti quinque millia, et centum viros, omnes bellatores et educentes gladium.
07O||20||36||70860	Filii autem Benjamin cum se interiores esse vidissent, cœperunt fugere. Quod cernentes filii Israël, dederunt eis ad fugiendum locum, ut ad præparatas insidias devenirent, quas juxta urbem posuerant.
07O||20||37||70870	Qui cum repente de latibulis surrexissent, et Benjamin terga cædentibus daret, ingressi sunt civitatem, et percusserunt eam in ore gladii.
07O||20||38||70880	Signum autem dederant filii Israël his quos in insidiis collocaverant, ut postquam urbem cepissent, ignem accenderent : ut ascendente in altum fumo, captam urbem demonstrarent.
07O||20||39||70890	Quod cum cernerent filii Israël in ipso certamine positi (putaverunt enim filii Benjamin eos fugere, et instantius persequebantur, cæsis de exercitu eorum triginta viris)
07O||20||40||70900	et viderent quasi columnam fumi de civitate conscendere : Benjamin quoque aspiciens retro, cum captam cerneret civitatem, et flammas in sublime ferri :
07O||20||41||70910	qui prius simulaverant fugam, versa facie fortius resistebant. Quod cum vidissent filii Benjamin, in fugam versi sunt,
07O||20||42||70920	et ad viam deserti ire cœperunt, illuc quoque eos adversariis persequentibus : sed et hi qui urbem succenderant, occurrerunt eis.
07O||20||43||70930	Atque ita factum est, ut ex utraque parte ab hostibus cæderentur, nec erat ulla requies morientium. Ceciderunt, atque prostrati sunt ad orientalem plagam urbis Gabaa.
07O||20||44||70940	Fuerunt autem qui in eodem loco interfecti sunt, decem et octo millia virorum, omnes robustissimi pugnatores.
07O||20||45||70950	Quod cum vidissent qui remanserant de Benjamin, fugerunt in solitudinem : et pergebant ad petram, cujus vocabulum est Remmon. In illa quoque fuga palantes, et in diversa tendentes, occiderunt quinque millia virorum. Et cum ultra tenderent, persecuti sunt eos, et interfecerunt etiam alia duo millia.
07O||20||46||70960	Et sic factum est, ut omnes qui ceciderant de Benjamin in diversis locis, essent viginti quinque millia pugnatores ad bella promptissimi.
07O||20||47||70970	Remanserunt itaque de omni numero Benjamin, qui evadere, et fugere in solitudinem potuerunt, sexcenti viri : sederuntque in petra Remmon mensibus quatuor.
07O||20||48||70980	Regressi autem filii Israël, omnes reliquias civitatis a viris usque ad jumenta gladio percusserunt, cunctasque urbes et viculos Benjamin vorax flamma consumpsit.
07O||21||1||70990	Juraverunt quoque filii Israël in Maspha, et dixerunt : Nullus nostrum dabit filiis Benjamin de filiabus suis uxorem.
07O||21||2||71000	Veneruntque omnes ad domum Dei in Silo, et in conspectu ejus sedentes usque ad vesperam, levaverunt vocem, et magno ululatu cœperunt flere, dicentes :
07O||21||3||71010	Quare, Domine Deus Israël, factum est hoc malum in populo tuo, ut hodie una tribus auferretur ex nobis ?
07O||21||4||71020	Altera autem die diluculo consurgentes, exstruxerunt altare : obtuleruntque ibi holocausta, et pacificas victimas, et dixerunt :
07O||21||5||71030	Quis non ascendit in exercitu Domini de universis tribubus Israël ? grandi enim juramento se constrinxerant, cum essent in Maspha, interfici eos qui defuissent.
07O||21||6||71040	Ductique pœnitentia filii Israël super fratre suo Benjamin, cœperunt dicere : Ablata est tribus una de Israël :
07O||21||7||71050	unde uxores accipient ? omnes enim in commune juravimus, non daturus nos his filias nostras.
07O||21||8||71060	Idcirco dixerunt : Quis est de universis tribubus Israël, qui non ascendit ad Dominum in Maspha ? Et ecce inventi sunt habitatores Jabes Galaad in illo exercitu non fuisse.
07O||21||9||71070	(Eo quoque tempore cum essent in Silo, nullus ex eis ibi repertus est.)
07O||21||10||71080	Miserunt itaque decem millia viros robustissimos, et præceperunt eis : Ite, et percutite habitatores Jabes Galaad in ore gladii, tam uxores quam parvulos eorum.
07O||21||11||71090	Et hoc erit quod observare debebitis : omne generis masculini, et mulieres, quæ cognoverunt viros, interficite ; virgines autem reservate.
07O||21||12||71100	Inventæque sunt de Jabes Galaad quadringentæ virgines, quæ nescierunt viri thorum : et adduxerunt eas ad castra in Silo, in terram Chanaan.
07O||21||13||71110	Miseruntque nuntios ad filios Benjamin, qui erant in petra Remmon, et præceperunt eis, ut eos susciperent in pace.
07O||21||14||71120	Veneruntque filii Benjamin in illo tempore, et datæ sunt eis uxores de filiabus Jabes Galaad : alias autem non repererunt, quas simili modo traderent.
07O||21||15||71130	Universusque Israël valde doluit, et egit pœnitentiam super interfectione unius tribus ex Israël.
07O||21||16||71140	Dixeruntque majores natu : Quid faciemus reliquis, qui non acceperunt uxores ? omnes in Benjamin feminæ conciderunt,
07O||21||17||71150	et magna nobis cura, ingentique studio providendum est, ne una tribus deleatur ex Israël.
07O||21||18||71160	Filias enim nostras eis dare non possumus, constricti juramento et maledictione, qua diximus : Maledictus qui dederit de filiabus suis uxorem Benjamin.
07O||21||19||71170	Ceperuntque consilium, atque dixerunt : Ecce solemnitas Domini est in Silo anniversaria, quæ sita est ad septentrionem urbis Bethel, et ad orientalem plagam viæ, quæ de Bethel tendit ad Sichimam, et ad meridiem oppidi Lebona.
07O||21||20||71180	Præceperuntque filiis Benjamin, atque dixerunt : Ite, ad latitate in vineis.
07O||21||21||71190	Cumque videritis filias Silo ad ducendos choros ex more procedere, exite repente de vineis, et rapite ex eis singuli uxores singulas, et pergite in terram Benjamin.
07O||21||22||71200	Cumque venerint patres earum, ac fratres, et adversum vos queri cœperint, atque jurgari, dicemus eis : Miseremini eorum : non enim rapuerunt eas jure bellantium atque victorum : sed rogantibus ut acciperent, non dedistis, et a vestra parte peccatum est.
07O||21||23||71210	Feceruntque filii Benjamin ut sibi fuerat imperatum : et juxta numerum suum, rapuerunt sibi de his quæ ducebant choros, uxores singulas : abieruntque in possessionem suam ædificantes urbes, et habitantes in eis.
07O||21||24||71220	Filii quoque Israël reversi sunt per tribus et familias in tabernacula sua. In diebus illis non erat rex in Israël : sed unusquisque quod sibi rectum videbatur, hoc faciebat.
08O||1||1||71230	In diebus unius judicis, quando judices præerant, facta est fames in terra. Abiitque homo de Bethlehem Juda, ut peregrinaretur in regione Moabitide cum uxore sua ac duobus liberis.
08O||1||2||71240	Ipse vocabatur Elimelech, et uxor ejus Noëmi : et duo filii, alter Mahalon, et alter Chelion, Ephrathæi de Bethlehem Juda. Ingressique regionem Moabitidem, morabantur ibi.
08O||1||3||71250	Et mortuus est Elimelech maritus Noëmi : remansitque ipsa cum filiis.
08O||1||4||71260	Qui acceperunt uxores Moabitidas, quarum una vocabatur Orpha, altera vero Ruth. Manseruntque ibi decem annis,
08O||1||5||71270	et ambo mortui sunt, Mahalon videlicet et Chelion : remansitque mulier orbata duobus liberis ac marito.
08O||1||6||71280	Et surrexit ut in patriam pergeret cum utraque nuru sua de regione Moabitide : audierat enim quod respexisset Dominus populum suum, et dedisset eis escas.
08O||1||7||71290	Egressa est itaque de loco peregrinationis suæ, cum utraque nuru : et jam in via revertendi posita in terram Juda,
08O||1||8||71300	dixit ad eas : Ite in domum matris vestræ : faciat vobiscum Dominus misericordiam, sicut fecistis cum mortuis et mecum.
08O||1||9||71310	Det vobis invenire requiem in domibus virorum quos sortituræ estis. Et osculata est eas. Quæ elevata voce flere cœperunt,
08O||1||10||71320	et dicere : Tecum pergemus ad populum tuum.
08O||1||11||71330	Quibus illa respondit : Revertimini, filiæ meæ, cur venitis mecum ? num ultra habeo filios in utero meo, ut viros ex me sperare possitis ?
08O||1||12||71340	Revertimini, filiæ meæ, et abite : jam enim senectute confecta sum, nec apta vinculo conjugali : etiamsi possem hac nocte concipere, et parere filios,
08O||1||13||71350	si eos expectare velitis donec crescant, et annos pubertatis impleant, ante eritis vetulæ quam nubatis. Nolite, quæso, filiæ meæ : quia vestra angustia magis me premit, et egressa est manus Domini contra me.
08O||1||14||71360	Elevata igitur voce, rursum flere cœperunt : Orpha osculata est socrum, ac reversa est : Ruth adhæsit socrui suæ :
08O||1||15||71370	cui dixit Noëmi : En reversa est cognata tua ad populum suum, et ad deos suos, vade cum ea.
08O||1||16||71380	Quæ respondit : Ne adverseris mihi ut relinquam te et abeam : quocumque enim perrexeris, pergam, et ubi morata fueris, et ego pariter morabor. Populus tuus populus meus, et Deus tuus Deus meus.
08O||1||17||71390	Quæ te terra morientem susceperit, in ea moriar : ibique locum accipiam sepulturæ. Hæc mihi faciat Dominus, et hæc addat, si non sola mors me et te separaverit.
08O||1||18||71400	Videns ergo Noëmi quod obstinato animo Ruth decrevisset secum pergere, adversari noluit, nec ad suos ultra reditum persuadere :
08O||1||19||71410	profectæque sunt simul, et venerunt in Bethlehem. Quibus urbem ingressis, velox apud cunctos fama percrebruit : dicebantque mulieres : Hæc est illa Noëmi.
08O||1||20||71420	Quibus ait : Ne vocetis me Noëmi (id est, pulchram), sed vocate me Mara (id est, amaram), quia amaritudine valde replevit me Omnipotens.
08O||1||21||71430	Egressa sum plena, et vacuam reduxit me Dominus. Cur ergo vocatis me Noëmi, quam Dominus humiliavit, et afflixit Omnipotens ?
08O||1||22||71440	Venit ergo Noëmi cum Ruth Moabitide nuru sua, de terra peregrinationis suæ : ac reversa est in Bethlehem, quando primum hordea metebantur.
08O||2||1||71450	Erat autem viro Elimelech consanguineus, homo potens, et magnarum opum, nomine Booz.
08O||2||2||71460	Dixitque Ruth Moabitis ad socrum suam : Si jubes, vadam in agrum, et colligam spicas quæ fugerint manus metentium, ubicumque clementis in me patrisfamilias reperero gratiam. Cui illa respondit : Vade, filia mea.
08O||2||3||71470	Abiit itaque et colligebat spicas post terga metentium. Accidit autem ut ager ille haberet dominum nomine Booz, qui erat de cognatione Elimelech.
08O||2||4||71480	Et ecce, ipse veniebat de Bethlehem, dixitque messoribus : Dominus vobiscum. Qui responderunt ei : Benedicat tibi Dominus.
08O||2||5||71490	Dixitque Booz juveni, qui messoribus præerat : Cujus est hæc puella ?
08O||2||6||71500	Cui respondit : Hæc est Moabitis, quæ venit cum Noëmi, de regione Moabitide,
08O||2||7||71510	et rogavit ut spicas colligeret remanentes, sequens messorum vestigia : et de mane usque nunc stat in agro, et ne ad momentum quidem domum reversa est.
08O||2||8||71520	Et ait Booz ad Ruth : Audi, filia, ne vadas in alterum agrum ad colligendum, nec recedas ab hoc loco : sed jungere puellis meis,
08O||2||9||71530	et ubi messuerint, sequere. Mandavi enim pueris meis, ut nemo molestus sit tibi : sed etiam si sitieris, vade ad sarcinulas, et bibe aquas, de quibus et pueri bibunt.
08O||2||10||71540	Quæ cadens in faciem suam et adorans super terram, dixit ad eum : Unde mihi hoc, ut invenirem gratiam ante oculos tuos, et nosse me dignareris peregrinam mulierem ?
08O||2||11||71550	Cui ille respondit : Nuntiata sunt mihi omnia, quæ feceris socrui tuæ post mortem viri tui : et quod reliqueris parentes tuos, et terram in qua nata es, et veneris ad populum, quem antea nesciebas.
08O||2||12||71560	Reddat tibi Dominus pro opere tuo, et plenam mercedem recipias a Domino Deo Israël, ad quem venisti, et sub cujus confugisti alas.
08O||2||13||71570	Quæ ait : Inveni gratiam apud oculos tuos, domine mi, qui consolatus es me, et locutus es ad cor ancillæ tuæ, quæ non sum similis unius puellarum tuarum.
08O||2||14||71580	Dixitque ad eam Booz : Quando hora vescendi fuerit, veni huc, et comede panem, et intinge buccellam tuam in aceto. Sedit itaque ad messorum latus, et congessit polentam sibi, comeditque et saturata est, et tulit reliquias.
08O||2||15||71590	Atque inde surrexit, ut spicas ex more colligeret. Præcepit autem Booz pueris suis, dicens : Etiamsi vobiscum metere voluerit, ne prohibeatis eam :
08O||2||16||71600	et de vestris quoque manipulis projicite de industria, et remanere permittite, ut absque rubore colligat, et colligentem nemo corripiat.
08O||2||17||71610	Collegit ergo in agro usque ad vesperam : et quæ collegerat virga cædens et excutiens, invenit hordei quasi ephi mensuram, id est, tres modios.
08O||2||18||71620	Quos portans reversa est in civitatem, et ostendit socrui suæ : insuper protulit, et dedit ei de reliquias cibi sui, quo saturata fuerat.
08O||2||19||71630	Dixitque ei socrus sua : Ubi hodie collegisti, et ubi fecisti opus ? sit benedictus qui misertus est tui. Indicavitque ei apud quem fuisset operata : et nomen dixit viri, quod Booz vocaretur.
08O||2||20||71640	Cui respondit Noëmi : Benedictus sit a Domino : quoniam eamdem gratiam, quam præbuerat vivis, servavit et mortuis. Rursumque ait : Propinquus noster est homo.
08O||2||21||71650	Et ait Ruth : Hoc quoque, inquit, præcepit mihi, ut tamdiu messoribus ejus jungerer, donec omnes segetes meterentur.
08O||2||22||71660	Cui dixit socrus : Melius est, filia mea, ut cum puellis ejus exeas ad metendum, ne in alieno agro quispiam resistat tibi.
08O||2||23||71670	Juncta est itaque puellis Booz : et tamdiu cum eis messuit, donec hordea et triticum in horreis conderentur.
08O||3||1||71680	Postquam autem reversa est ad socrum suam, audivit ab ea : Filia mea, quæram tibi requiem, et providebo ut bene sit tibi.
08O||3||2||71690	Booz iste, cujus puellis in agro juncta es, propinquus noster est, et hac nocte aream hordei ventilat.
08O||3||3||71700	Lavare igitur, et undere, et induere cultioribus vestimentis, et descende in aream : non te videat homo, donec esum potumque finierit.
08O||3||4||71710	Quando autem ierit ad dormiendum, nota locum in quo dormiat : veniesque et discooperies pallium, quo operitur a parte pedum, et projicies te, et ibi jacebis : ipse autem dicet quid agere debeas.
08O||3||5||71720	Quæ respondit : Quidquid præceperis, faciam.
08O||3||6||71730	Descenditque in aream, et fecit omnia quæ sibi imperaverat socrus.
08O||3||7||71740	Cumque comedisset Booz, et bibisset, et factus esset hilarior, issetque ad dormiendum juxta acervum manipulorum, venit abscondite, et discooperto pallio, a pedibus ejus se projecit.
08O||3||8||71750	Et ecce, nocte jam media expavit homo, et conturbatus est : viditque mulierem jacentem ad pedes suos,
08O||3||9||71760	et ait illi : Quæ es ? Illaque respondit : Ego sum Ruth ancilla tua : expande pallium tuum super famulam tuam, quia propinquus es.
08O||3||10||71770	Et ille : Benedicta, inquit, es a Domino filia, et priorem misericordiam posteriore superasti : quia non est secuta juvenes, pauperes sive divites.
08O||3||11||71780	Noli ergo metuere, sed quidquid dixeris mihi, faciam tibi. Scit enim omnis populus, qui habitat intra portas urbis meæ, mulierem te esse virtutis.
08O||3||12||71790	Nec abnuo me propinquum, sed est alius me propinquior.
08O||3||13||71800	Quiesce hac nocte : et facto mane, si te voluerit propinquitatis jure retinere, bene res acta est : sin autem ille noluerit, ego te absque ulla dubitatione suscipiam, vivit Dominus. Dormi usque mane.
08O||3||14||71810	Dormivit itaque ad pedes ejus, usque ad noctis abscessum. Surrexit itaque antequam homines se cognoscerent mutuo, et dixit Booz : Cave ne quis noverit quod huc veneris.
08O||3||15||71820	Et rursum : Expande, inquit, pallium tuum, quo operiris, et tene utraque manu. Qua extendente, et tenente, mensus est sex modios hordei, et posuit super eam. Quæ portans ingressa est civitatem,
08O||3||16||71830	et venit ad socrum suam. Quæ dixit ei : Quid egisti, filia ? Narravitque ei omnia, quæ sibi fecisset homo.
08O||3||17||71840	Et ait : Ecce sex modios hordei dedit mihi, et ait : Nolo vacuam te reverti ad socrum tuam.
08O||3||18||71850	Dixitque Noëmi : Expecta, filia, donec videamus quem res exitum habeat : neque enim cessabit homo, nisi compleverit quod locutus est.
08O||4||1||71860	Ascendit ergo Booz ad portam, et sedit ibi. Cumque vidisset propinquum præterire, de quo prius sermo habitus est, dixit ad eum : Declina paulisper, et sede hic : vocans eum nomine suo. Qui divertit, et sedit.
08O||4||2||71870	Tollens autem Booz decem viros de senioribus civitatis, dixit ad eos : Sedete hic.
08O||4||3||71880	Quibus sedentibus, locutus est ad propinquum : Partem agri fratris nostri Elimelech vendet Noëmi, quæ reversa est de regione Moabitide :
08O||4||4||71890	quod audire te volui, et tibi dicere coram cunctis sedentibus, et majoribus natu de populo meo. Si vis possidere jure propinquitatis, eme, et posside : sin autem displicet tibi, hoc ipsum indica mihi, ut sciam quid facere debeam : nullus enim est propinquus, excepto te, qui prior es : et me, qui secundus sum. At ille respondit : Ego agrum emam.
08O||4||5||71900	Cui dixit Booz : Quando emeris agrum de manu mulieris, Ruth quoque Moabitidem, quæ uxor defuncti fuit, debes accipere : ut suscites nomen propinqui tui in hæreditate sua.
08O||4||6||71910	Qui respondit : Cedo juri propinquitatis : neque enim posteritatem familiæ meæ delere debeo : tu meo utere privilegio, quo me libenter carere profiteor.
08O||4||7||71920	Hic autem erat mos antiquitus in Israël inter propinquos, ut siquando alter alteri suo juri cedebat, ut esset firma concessio, solvebat homo calceamentum suum, et dabat proximo suo : hoc erat testmonium cessionis in Israël.
08O||4||8||71930	Dixit ergo propinquo suo Booz : Tolle calceamentum tuum. Quod statim solvit de pede suo.
08O||4||9||71940	At ille majoribus natu, et universo populo : Testes vos, inquit, estis hodie, quod possederim omnis quæ fuerunt Elimelech, et Chelion, et Mahalon, tradente Noëmi :
08O||4||10||71950	et Ruth Moabitidem, uxorem Mahalon, in conjugium sumpserim, ut suscitem nomen defuncti in hæreditate sua, ne vocabulum ejus de familia sua ac fratribus et populo deleatur. Vos, inquam, hujus rei testes estis.
08O||4||11||71960	Respondit omnis populus, qui erat in porta, et majores natu : Nos testes sumus : faciat Dominus hanc mulierem, quæ ingreditur domum tuam, sicut Rachel et Liam, quæ ædificaverunt domum Israël : ut sit exemplum virtutis in Ephratha, et habeat celebre nomen in Bethlehem :
08O||4||12||71970	fiatque domus tua, sicut domus Phares, quem Thamar peperit Judæ, de semine quod tibi dederit Dominus ex hac puella.
08O||4||13||71980	Tulit itaque Booz Ruth, et accepit uxorem : ingressusque est ad eam, et dedit illi Dominus ut conciperet, et pareret filium.
08O||4||14||71990	Dixeruntque mulieres ad Noëmi : Benedictus Dominus, qui non est passus ut deficeret successor familiæ tuæ, et vocaretur nomen ejus in Israël.
08O||4||15||72000	Et habeas qui consoletur animam tuam, et enutriat senectutem : de nuru enim tua natus est, quæ te diligit : et multo tibi melior est, quam si septem haberes filios.
08O||4||16||72010	Susceptumque Noëmi puerum posuit in sinu suo, et nutricis ac gerulæ fungebatur officio.
08O||4||17||72020	Vicinæ autem mulieris congratulantes ei, et dicentes : Natus est filius Noëmi : vocaverunt nomen ejus Obed : hic est pater Isai, patris David.
08O||4||18||72030	Hæ sunt generationes Phares : Phares genuit Esron,
08O||4||19||72040	Esron genuit Aram, Aram genuit Aminadab,
08O||4||20||72050	Aminadab genuit Nahasson, Nahasson genuit Salmon,
08O||4||21||72060	Salmon genuit Booz, Booz genuit Obed,
08O||4||22||72070	Obed genuit Isai, Isai genuit David.
09O||1||1||72080	Fuit vir unus de Ramathaimsophim, de monte Ephraim, et nomen ejus Elcana, filius Jeroham, filii Eliu, filii Thohu, filii Suph, Ephrathæus :
09O||1||2||72090	et habuit duas uxores, nomen uni Anna, et nomen secundæ Phenenna. Fueruntque Phenennæ filii : Annæ autem non erant liberi.
09O||1||3||72100	Et ascendebat vir ille de civitate sua statutis diebus, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini.
09O||1||4||72110	Venit ergo dies, et immolavit Elcana, deditque Phenennæ uxori suæ, et cunctis filiis ejus, et filiabus partes :
09O||1||5||72120	Annæ autem dedit partem unam tristis, quia Annam diligebat. Dominus autem concluserat vulvam ejus.
09O||1||6||72130	Affligebat quoque eam æmula ejus, et vehementer angebat, in tantum ut exprobraret quod Dominus conclusisset vulvam ejus :
09O||1||7||72140	sicque faciebat per singulos annos : cum redeunte tempore ascenderent ad templum Domini : et sic provocabat eam ; porro illa flebat, et non capiebat cibum.
09O||1||8||72150	Dixit ergo ei Elcana vir suus : Anna, cur fles ? et quare non comedis ? et quam ob rem affligitur cor tuum ? numquid non ego melior tibi sum, quam decem filii ?
09O||1||9||72160	Surrexit autem Anna postquam comederat et biberat in Silo. Et Heli sacerdote sedente super sellam ante postes templi Domini,
09O||1||10||72170	cum esset Anna amaro animo, oravit ad Dominum, flens largiter,
09O||1||11||72180	et votum vovit, dicens : Domine exercituum, si respiciens videris afflictionem famulæ tuæ, et recordatus mei fueris, nec oblitus ancillæ tuæ, dederisque servæ tuæ sexum virilem : dabo eum Domino omnibus diebus vitæ ejus, et novacula non ascendet super caput ejus.
09O||1||12||72190	Factum est autem, cum illa multiplicaret preces coram Domino, ut Heli observaret os ejus.
09O||1||13||72200	Porro Anna loquebatur in corde suo, tantumque labia illius movebantur, et vox penitus non audiebatur. Æstimavit ergo eam Heli temulentam,
09O||1||14||72210	dixitque ei : Usquequo ebria eris ? digere paulisper vinum, quo mades.
09O||1||15||72220	Respondens Anna : Nequaquam, inquit, domine mi : nam mulier infelix nimis ego sum, vinumque et omne quod inebriare potest, non bibi, sed effudi animam meam in conspectu Domini.
09O||1||16||72230	Ne reputes ancillam tuam quasi unam de filiabus Belial : quia ex multitudine doloris, et mœroris mei locuta sum usque in præsens.
09O||1||17||72240	Tunc Heli ait ei : Vade in pace : et Deus Israël det tibi petitionem tuam, quam rogasti eum.
09O||1||18||72250	Et illa dixit : Utinam inveniat ancilla tua gratiam in oculis tuis. Et abiit mulier in viam suam, et comedit, vultusque illius non sunt amplius in diversa mutati.
09O||1||19||72260	Et surrexerunt mane, et adoraverunt coram Domino : reversique sunt, et venerunt in domum suam Ramatha. Cognovit autem Elcana Annam uxorem suam : et recordatus est ejus Dominus.
09O||1||20||72270	Et factum est post circulum dierum, concepit Anna, et peperit filium, vocavitque nomen ejus Samuel : eo quod a Domino postulasset eum.
09O||1||21||72280	Ascendit autem vir ejus Elcana, et omnis domus ejus, ut immolaret Domino hostiam solemnem, et votum suum,
09O||1||22||72290	et Anna non ascendit : dixit enim viro suo : Non vadam, donec ablactetur infans, et ducam eum, ut appareat ante conspectum Domini, et maneat ibi jugiter.
09O||1||23||72300	Et ait ei Elcana vir suus : Fac quod bonum tibi videtur, et mane donec ablactes eum : precorque ut impleat Dominus verbum suum. Mansit ergo mulier, et lactavit filium suum, donec amoveret eum a lacte.
09O||1||24||72310	Et adduxit eum secum, postquam ablactaverat, in vitulis tribus, et tribus modiis farinæ, et amphora vini, et adduxit eum ad domum Domini in Silo. Puer autem erat adhuc infantulus :
09O||1||25||72320	et immolaverunt vitulum, et obtulerunt puerum Heli.
09O||1||26||72330	Et ait Anna : Obsecro mi domine, vivit anima tua domine : ego sum illa mulier, quæ steti coram te hic orans Dominum.
09O||1||27||72340	Pro puero isto oravi, et dedit mihi Dominus petitionem meam, quam postulavi eum.
09O||1||28||72350	Idcirco et ego commodavi eum Domino cunctis diebus, quibus fuerit commodatus Domino. Et adoraverunt ibi Dominum. Et oravit Anna, et ait :
09O||2||1||72360	Exultavit cor meum in Domino, et exaltatum est cornu meum in Deo meo : dilatatum est os meum super inimicos meos : quia lætata sum in salutari tuo.
09O||2||2||72370	Non est sanctus, ut est Dominus, neque enim est alius extra te, et non est fortis sicut Deus noster.
09O||2||3||72380	Nolite multiplicare loqui sublimia gloriantes : recedant vetera de ore vestro : quia Deus scientiarum, Dominus est, et ipsi præparantur cogitationes.
09O||2||4||72390	Arcus fortium superatus est, et infirmi accincti sunt robore.
09O||2||5||72400	Repleti prius, pro panibus se locaverunt : et famelici saturati sunt, donec sterilis peperit plurimos : et quæ multos habebat filios, infirmata est.
09O||2||6||72410	Dominus mortificat et vivificat, deducit ad inferos et reducit.
09O||2||7||72420	Dominus pauperem facit et ditat, humiliat et sublevat.
09O||2||8||72430	Suscitat de pulvere egenum, et de stercore elevat pauperem : ut sedeat cum principibus, et solium gloriæ teneat. Domini enim sunt cardines terræ, et posuit super eos orbem.
09O||2||9||72440	Pedes sanctorum suorum servabit, et impii in tenebris conticescent : quia non in fortitudine sua roborabitur vir.
09O||2||10||72450	Dominum formidabunt adversarii ejus : et super ipsos in cælis tonabit : Dominus judicabit fines terræ, et dabit imperium regi suo, et sublimabit cornu Christi sui.
09O||2||11||72460	Et abiit Elcana Ramatha, in domum suam : puer autem erat minister in conspectu Domini ante faciem Heli sacerdotis.
09O||2||12||72470	Porro filii Heli, filii Belial, nescientes Dominum,
09O||2||13||72480	neque officium sacerdotum ad populum : sed quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua,
09O||2||14||72490	et mittebat eam in lebetem, vel in caldariam, aut in ollam, sive in cacabum : et omne quod levabat fuscinula, tollebat sacerdos sibi : sic faciebant universo Israëli venientium in Silo.
09O||2||15||72500	Etiam antequam adolerent adipem, veniebat puer sacerdotis, et dicebat immolanti : Da mihi carnem, ut coquam sacerdoti : non enim accipiam a te carnem coctam, sed crudam.
09O||2||16||72510	Dicebatque illi immolans : Incendatur primum juxta morem hodie adeps, et tolle tibi quantumcumque desiderat anima tua. Qui respondens aiebat ei : Nequaquam : nunc enim dabis, alioquin tollam vi.
09O||2||17||72520	Erat ergo peccatum puerorum grande nimis coram Domino : quia retrahebant homines a sacrificio Domini.
09O||2||18||72530	Samuel autem ministrabat ante faciem Domini, puer, accinctus ephod lineo.
09O||2||19||72540	Et tunicam parvam faciebat ei mater sua, quam afferebat statutis diebus, ascendens cum viro suo, ut immolaret hostiam solemnem.
09O||2||20||72550	Et benedixit Heli Elcanæ et uxori ejus : dixitque ei : Reddat tibi Dominus semen de muliere hac, pro fœnore quod commodasti Domino. Et abierunt in locum suum.
09O||2||21||72560	Visitavit ergo Dominus Annam, et concepit, et peperit tres filios, et duas filias : et magnificatus est puer Samuel apud Dominum.
09O||2||22||72570	Heli autem erat senex valde, et audivit omnia quæ faciebant filii sui universo Israëli : et quomodo dormiebant cum mulieribus quæ observabant ad ostium tabernaculi :
09O||2||23||72580	et dixit eis : Quare facitis res hujuscemodi, quas ego audio, res pessimas, ab omni populo ?
09O||2||24||72590	Nolite, filii mei : non enim est bona fama, quam ego audio, ut transgredi faciatis populum Domini.
09O||2||25||72600	Si peccaverit vir in virum, placari ei potest Deus : si autem in Dominum peccaverit vir, quis orabit pro eo ? Et non audierunt vocem patris sui : quia voluit Dominus occidere eos.
09O||2||26||72610	Puer autem Samuel proficiebat, atque crescebat, et placebat tam Domino quam hominibus.
09O||2||27||72620	Venit autem vir Dei ad Heli, et ait ad eum : Hæc dicit Dominus : Numquid non aperte revelatus sum domui patris tui, cum essent in Ægypto in domo Pharaonis ?
09O||2||28||72630	Et elegi eum ex omnibus tribubus Israël mihi in sacerdotem, ut ascenderet ad altare meum, et adoleret mihi incensum, et portaret ephod coram me : et dedi domui patris tui omnia de sacrificiis filiorum Israël.
09O||2||29||72640	Quare calce abjecistis victimam meam, et munera mea quæ præcepi ut offerentur in templo : et magis honorasti filios tuos quam me, ut comederetis primitias omnis sacrificii Israël populi mei ?
09O||2||30||72650	Propterea ait Dominus Deus Israël : Loquens locutus sum, ut domus tua, et domus patris tui, ministraret in conspectu meo, usque in sempiternum. Nunc autem dicit Dominus : Absit hoc a me : sed quicumque glorificaverit me, glorificabo eum : qui autem contemnunt me, erunt ignobiles.
09O||2||31||72660	Ecce dies veniunt : et præcidam brachium tuum, et brachium domus patris tui, ut non sit senex in domo tua.
09O||2||32||72670	Et videbis æmulum tuum in templo, in universis prosperis Israël : et non erit senex in domo tua omnibus diebus.
09O||2||33||72680	Verumtamen non auferam penitus virum ex te ab altari meo : sed ut deficiant oculi tui, et tabescat anima tua : et pars magna domus tuæ morietur cum ad virilem ætatem venerit.
09O||2||34||72690	Hoc autem erit tibi signum, quod venturum est duobus filiis tuis, Ophni et Phinees : in die uno morientur ambo.
09O||2||35||72700	Et suscitabo mihi sacerdotem fidelem, qui juxta cor meum et animam meam faciet : et ædificabo ei domum fidelem, et ambulabit coram Christo meo cunctis diebus.
09O||2||36||72710	Futurum est autem, ut quicumque remanserit in domo tua, veniat ut oretur pro eo, et offerat nummum argenteum, et tortam panis, dicatque : Dimitte me, obsecro, ad unam partem sacerdotalem, ut comedam buccellam panis.
09O||3||1||72720	Puer autem Samuel ministrabat Domino coram Heli, et sermo Domini erat pretiosus in diebus illis, non erat visio manifesta.
09O||3||2||72730	Factum est ergo in die quadam, Heli jacebat in loco suo, et oculi ejus caligaverant, nec poterat videre :
09O||3||3||72740	lucerna Dei antequam extingueretur, Samuel dormiebat in templo Domini, ubi erat arca Dei.
09O||3||4||72750	Et vocavit Dominus Samuel. Qui respondens, ait : Ecce ego.
09O||3||5||72760	Et cucurrit ad Heli, et dixit : Ecce ego : vocasti enim me. Qui dixit : Non vocavi : revertere, et dormi. Et abiit, et dormivit.
09O||3||6||72770	Et adjecit Dominus rursum vocare Samuelem. Consurgensque Samuel, abiit ad Heli, et dixit : Ecce ego : quia vocasti me. Qui respondit : Non vocavi te, fili mi : revertere et dormi.
09O||3||7||72780	Porro Samuel necdum sciebat Dominum, neque revelatus fuerat ei sermo Domini.
09O||3||8||72790	Et adjecit Dominus, et vocavit adhuc Samuelem tertio. Qui consurgens abiit ad Heli,
09O||3||9||72800	et ait : Ecce ego : quia vocasti me. Intellexit ergo Heli quia Dominus vocaret puerum : et ait ad Samuelem : Vade, et dormi : et si deinceps vocaverit te, dices : Loquere, Domine, quia audit servus tuus. Abiit ergo Samuel, et dormivit in loco suo.
09O||3||10||72810	Et venit Dominus, et stetit : et vocavit, sicut vocaverat secundo : Samuel, Samuel. Et ait Samuel : Loquere, Domine, quia audit servus tuus.
09O||3||11||72820	Et dixit Dominus ad Samuelem : Ecce ego facio verbum in Israël : quod quicumque audierit, tinnient ambæ aures ejus.
09O||3||12||72830	In die illa suscitabo adversum Heli omnia quæ locutus sum super domum ejus : incipiam, et complebo.
09O||3||13||72840	Prædixi enim ei quod judicaturus essem domum ejus in æternum, propter iniquitatem, eo quod noverat indigne agere filios suos, et non corripuerit eos.
09O||3||14||72850	Idcirco juravi domui Heli quod non expietur iniquitas domus ejus victimis et muneribus usque in æternum.
09O||3||15||72860	Dormivit autem Samuel usque mane, aperuitque ostia domus Domini. Et Samuel timebat indicare visionem Heli.
09O||3||16||72870	Vocavit ergo Heli Samuelem, et dixit : Samuel fili mi ? Qui respondens ait : Præsto sum.
09O||3||17||72880	Et interrogavit eum : Quis est sermo, quem locutus est Dominus ad te ? oro te ne celaveris me : hæc faciat tibi Deus, et hæc addat, si absconderis a me sermonem ex omnibus verbis, quæ dicta sunt tibi.
09O||3||18||72890	Indicavit itaque ei Samuel universos sermones, et non abscondit ab eo. Et ille respondit : Dominus est : quod bonum est in oculis suis faciat.
09O||3||19||72900	Crevit autem Samuel, et Dominus erat cum eo, et non cecidit ex omnibus verbis ejus in terram.
09O||3||20||72910	Et cognovit universus Israël, a Dan usque Bersabee, quod fidelis Samuel propheta esset Domini.
09O||3||21||72920	Et addidit Dominus ut appareret in Silo, quoniam revelatus fuerat Dominus Samueli in Silo, juxta verbum Domini. Et evenit sermo Samuelis universo Israëli.
09O||4||1||72930	Et factum est in diebus illis, convenerunt Philisthiim in pugnam : et egressus est Israël obviam Philisthiim in prælium, et castrametatus est juxta lapidem Adjutorii. Porro Philisthiim venerunt in Aphec,
09O||4||2||72940	et instruxerunt aciem contra Israël. Inito autem certamine, terga vertit Israël Philisthæis : et cæsa sunt in illo certamine passim per agros, quasi quatuor millia virorum.
09O||4||3||72950	Et reversus est populus ad castra : dixeruntque majores natu de Israël : Quare percussit nos Dominus hodie coram Philisthiim ? Afferamus ad nos de Silo arcam fœderis Domini, et veniat in medium nostri, ut salvet nos de manu inimicorum nostrorum.
09O||4||4||72960	Misit ergo populus in Silo, et tulerunt inde arcam fœderis Domini exercituum sedentis super cherubim : erantque duo filii Heli cum arca fœderis Dei, Ophni et Phinees.
09O||4||5||72970	Cumque venisset arca fœderis Domini in castra, vociferatus est omnis Israël clamore grandi, et personuit terra.
09O||4||6||72980	Et audierunt Philisthiim vocem clamoris, dixeruntque : Quænam est hæc vox clamoris magni in castris Hebræorum ? Et cognoverunt quod arca Domini venisset in castra.
09O||4||7||72990	Timueruntque Philisthiim, dicentes : Venit Deus in castra. Et ingemuerunt, dicentes :
09O||4||8||73000	Væ nobis : non enim fuit tanta exultatio heri et nudiustertius : væ nobis. Quis nos salvabit de manu deorum sublimium istorum ? hi sunt dii, qui percusserunt Ægyptum omni plaga in deserto.
09O||4||9||73010	Confortamini, et estote viri, Philisthiim : ne serviatis Hebræis, sicut et illi servierunt vobis : confortamini, et bellate.
09O||4||10||73020	Pugnaverunt ergo Philisthiim, et cæsus est Israël, et fugit unusquisque in tabernaculum suum : et facta est plaga magna nimis : et ceciderunt de Israël triginta millia peditum.
09O||4||11||73030	Et arca Dei capta est : duo quoque filii Heli mortui sunt, Ophni et Phinees.
09O||4||12||73040	Currens autem vir de Benjamin ex acie, venit in Silo in die illa, scissa veste, et conspersus pulvere caput.
09O||4||13||73050	Cumque ille venisset, Heli sedebat super sellam contra viam spectans. Erat enim cor ejus pavens pro arca Dei. Vir autem ille postquam ingressus est, nuntiavit urbi : et ululavit omnis civitas.
09O||4||14||73060	Et audivit Heli sonitum clamoris, dixitque : Quis est hic sonitus tumultus hujus ? At ille festinavit, et venit, et nuntiavit Heli.
09O||4||15||73070	Heli autem erat nonaginta et octo annorum, et oculi ejus caligaverant, et videre non poterat.
09O||4||16||73080	Et dixit ad Heli : Ego sum qui veni de prælio, et ego qui de acie fugi hodie. Cui ille ait : Quid actum est, fili mi ?
09O||4||17||73090	Respondens autem ille, qui nuntiabat : Fugit, inquit, Israël coram Philisthiim, et ruina magna facta est in populo : insuper et duo filii tui mortui sunt, Ophni et Phinees : et arca Dei capta est.
09O||4||18||73100	Cumque ille nominasset arcam Dei, cecidit de sella retrorsum juxta ostium, et fractis cervicibus mortuus est. Senex enim erat vir et grandævus : et ipse judicavit Israël quadraginta annis.
09O||4||19||73110	Nurus autem ejus, uxor Phinees, prægnans erat, vicinaque partui : et audito nuntio quod capta esset arca Dei, et mortuus esset socer suus, et vir suus, incurvavit se et peperit : irruerant enim in eam dolores subiti.
09O||4||20||73120	In ipso autem momento mortis ejus, dixerunt ei quæ stabant circa eam : Ne timeas, quia filium peperisti. Quæ non respondit eis, neque animadvertit.
09O||4||21||73130	Et vocabit puerum, Ichabod, dicens : Translata est gloria de Israël, quia capta est arca Dei, et pro socero suo et pro viro suo ;
09O||4||22||73140	et ait : Translata est gloria ab Israël, eo quod capta esset arca Dei.
09O||5||1||73150	Philisthiim autem tulerunt arcam Dei, et asportaverunt eam a lapide Adjutorii in Azotum.
09O||5||2||73160	Tuleruntque Philisthiim arcam Dei, et intulerunt eam in templum Dagon, et statuerunt eam juxta Dagon.
09O||5||3||73170	Cumque surrexissent diluculo Azotii altera die, ecce Dagon jacebat pronus in terra ante arcam Domini : et tulerunt Dagon, et restituerunt eum in locum suum.
09O||5||4||73180	Rursumque mane die altera consurgentes, invenerunt Dagon jacentem super faciem suam in terra coram arca Domini : caput autem Dagon, et duæ palmæ manuum ejus abscissæ erant super limen :
09O||5||5||73190	porro Dagon solus truncus remanserat in loco suo. Propter hanc causam non calcant sacerdotes Dagon, et omnes qui ingrediuntur templum ejus, super limen Dagon in Azoto, usque in hodiernum diem.
09O||5||6||73200	Aggravata est autem manus Domini super Azotios, et demolitus est eos : et percussit in secretiori parte natium Azotum, et fines ejus. Et ebullierunt villæ et agri in medio regionis illius, et nati sunt mures et facta est confusio mortis magnæ in civitate.
09O||5||7||73210	Videntes autem viri Azotii hujuscemodi plagam, dixerunt : Non maneat arca Dei Israël apud nos : quoniam dura est manus ejus super nos, et super Dagon deum nostrum.
09O||5||8||73220	Et mittentes congregaverunt omnes satrapas Philisthinorum ad se, et dixerunt : Quid faciemus de arca Dei Israël ? Responderuntque Gethæi : Circumducatur arca Dei Israël. Et circumduxerunt arcam Dei Israël.
09O||5||9||73230	Illis autem circumducentibus eam, fiebat manus Domini per singulas civitates interfectionis magnæ nimis : et percutiebat viros uniuscujusque urbis, a parvo usque ad majorem, et computrescebant prominentes extales eorum. Inieruntque Gethæi consilium, et fecerunt sibi sedes pelliceas.
09O||5||10||73240	Miserunt ergo arcam Dei in Accaron. Cumque venisset arca Dei in Accaron, exclamaverunt Accaronitæ, dicentes : Adduxerunt ad nos arcam Dei Israël, ut interficiat nos et populum nostrum.
09O||5||11||73250	Miserunt itaque et congregaverunt omnes satrapas Philisthinorum : qui dixerunt : Dimittite arcam Dei Israël, et revertatur in locum suum, et non interficiat nos cum populo nostro.
09O||5||12||73260	Fiebat enim pavor mortis in singulis urbibus, et gravissima valde manus Dei. Viri quoque, qui mortui non fuerant, percutiebantur in secretiori parte natium : et ascendebat ululatus uniuscujusque civitatis in cælum.
09O||6||1||73270	Fuit ergo arca Domini in regione Philisthinorum septem mensibus.
09O||6||2||73280	Et vocaverunt Philisthiim sacerdotes et divinos, dicentes : Quid faciemus de arca Domini ? indicate nobis quomodo remittamus eam in locum suum. Qui dixerunt :
09O||6||3||73290	Si remittitis arcam Dei Israël, nolite dimittere eam vacuam, sed quod debetis, reddite ei pro peccato, et tunc curabimini : et scietis quare non recedat manus ejus a vobis.
09O||6||4||73300	Qui dixerunt : Quid est quod pro delicto reddere debeamus ei ? Responderuntque illi :
09O||6||5||73310	Juxta numerum provinciarum Philisthinorum quinque anos aureos facietis, et quinque mures aureos : quia plaga una fuit omnibus vobis, et satrapis vestris. Facietisque similitudines anorum vestrorum, et similitudines murium, qui demoliti sunt terram : et dabitis Deo Israël gloriam : si forte relevet manum suam a vobis, et a diis vestris, et a terra vestra.
09O||6||6||73320	Quare aggravatis corda vestra, sicut aggravavit Ægyptus et Pharao cor suum ? Nonne postquam percussus est, tunc dimisit eos, et abierunt ?
09O||6||7||73330	Nunc ergo arripite et facite plaustrum novum unum, et duas vaccas fœtas, quibus non est impositum jugum, jungite in plaustro, et recludite vitulos earum domi.
09O||6||8||73340	Tolletisque arcam Domini, et ponetis in plaustro, et vasa aurea, quæ exsolvistis ei pro delicto, ponetis in capsellam ad latus ejus : et dimittite eam ut vadat.
09O||6||9||73350	Et aspicietis : et si quidem per viam finium suorum ascenderit contra Bethsames, ipse fecit nobis hoc malum grande : sin autem, minime : sciemus quia nequaquam manus ejus tetigit nos, sed casu accidit.
09O||6||10||73360	Fecerunt ergo illi hoc modo : et tollentes duas vaccas, quæ lactabant vitulos, junxerunt ad plaustrum, vitulosque earum concluserunt domi.
09O||6||11||73370	Et posuerunt arcam Dei super plaustrum, et capsellam, quæ habebat mures aureos et similitudines anorum.
09O||6||12||73380	Ibant autem in directum vaccæ per viam, quæ ducit Bethsames, et itinere uno gradiebantur, pergentes et mugientes : et non declinabant neque ad dextram neque ad sinistram : sed et satrapæ Philisthiim sequebantur usque ad terminos Bethsames.
09O||6||13||73390	Porro Bethsamitæ metebant triticum in valle : et elevantes oculos suos, viderunt arcam, et gavisi sunt cum vidissent.
09O||6||14||73400	Et plaustrum venit in agrum Josue Bethsamitæ, et stetit ibi. Erat autem ibi lapis magnus, et conciderunt ligna plaustri, vaccasque imposuerunt super ea holocaustum Domino.
09O||6||15||73410	Levitæ autem deposuerunt arcam Dei, et capsellam, quæ erat juxta eam, in qua erant vasa aurea, et posuerunt super lapidem grandem. Viri autem Bethsamitæ obtulerunt holocausta, et immolaverunt victimas in die illa Domino.
09O||6||16||73420	Et quinque satrapæ Philisthinorum viderunt, et reversi sunt in Accaron in die illa.
09O||6||17||73430	Hi sunt autem ani aurei, quos reddiderunt Philisthiim pro delicto, Domino : Azotus unum, Gaza unum, Ascalon unum, Geth unum, Accaron unum :
09O||6||18||73440	et mures aureos secundum numerum urbium Philisthiim, quinque provinciarum, ab urbe murata usque ad villam quæ erat absque muro, et usque ad Abelmagnum, super quem posuerunt arcam Domini, quæ erat usque in illum diem in agro Josue Bethsamitis.
09O||6||19||73450	Percussit autem de viris Bethsamitibus, eo quod vidissent arcam Domini : et percussit de populo septuaginta viros, et quinquaginta millia plebis. Luxitque populus, eo quod Dominus percussisset plebem plaga magna.
09O||6||20||73460	Et dixerunt viri Bethsamitæ : Quis poterit stare in conspectu Domini Dei sancti hujus ? et ad quem ascendet a nobis ?
09O||6||21||73470	Miseruntque nuntios ad habitatores Cariathiarim, dicentes : Reduxerunt Philisthiim arcam Domini, descendite, et reducite eam ad vos.
09O||7||1||73480	Venerunt ergo viri Cariathiarim, et reduxerunt arcam Domini, et intulerunt eam in domum Abinadab in Gabaa : Eleazarum autem filium ejus sanctificaverunt, ut custodiret arcam Domini.
09O||7||2||73490	Et factum est, ex qua die mansit arca Domini in Cariathiarim, multiplicati sunt dies (erat quippe jam annus vigesimus) et requievit omnis domus Israël post Dominum.
09O||7||3||73500	Ait autem Samuel ad universam domum Israël, dicens : Si in toto corde vestro revertimini ad Dominum, auferte deos alienos de medio vestri, Baalim et Astaroth : et præparate corda vestra Domino, et servite ei soli, et eruet vos de manu Philisthiim.
09O||7||4||73510	Abstulerunt ergo filii Israël Baalim et Astaroth, et servierunt Domino soli.
09O||7||5||73520	Dixit autem Samuel : Congregate universum Israël in Masphath, ut orem pro vobis Dominum.
09O||7||6||73530	Et convenerunt in Masphath : hauseruntque aquam, et effuderunt in conspectu Domini, et jejunaverunt in die illa, atque dixerunt ibi : Peccavimus Domino. Judicavitque Samuel filios Israël in Masphath.
09O||7||7||73540	Et audierunt Philisthiim quod congregati essent filii Israël in Masphath, et ascenderunt satrapæ Philisthinorum ad Israël. Quod cum audissent filii Israël, timuerunt a facie Philisthinorum.
09O||7||8||73550	Dixeruntque ad Samuelem : Ne cesses pro nobis clamare ad Dominum Deum nostrum, ut salvet nos de manu Philisthinorum.
09O||7||9||73560	Tulit autem Samuel agnum lactentem unum, et obtulit illum holocaustum integrum Domino : et clamavit Samuel ad Dominum pro Israël, et exaudivit eum Dominus.
09O||7||10||73570	Factum est autem, cum Samuel offerret holocaustum, Philisthiim iniere prælium contra Israël : intonuit autem Dominus fragore magno in die illa super Philisthiim, et exterruit eos, et cæsi sunt a facie Israël.
09O||7||11||73580	Egressique viri Israël de Masphath, persecuti sunt Philisthæos, et percusserunt eos usque ad locum qui erat subter Bethchar.
09O||7||12||73590	Tulit autem Samuel lapidem unum, et posuit eum inter Masphath et inter Sen : et vocavit nomen loci illius, Lapis Adjutorii. Dixitque : Hucusque auxiliatus est nobis Dominus.
09O||7||13||73600	Et humiliati sunt Philisthiim, nec apposuerunt ultra ut venirent in terminos Israël. Facta est itaque manus Domini super Philisthæos, cunctis diebus Samuelis.
09O||7||14||73610	Et redditæ sunt urbes, quas tulerant Philisthiim ab Israël, Israëli, ab Accaron usque Geth, et terminos suos : liberavitque Israël de manu Philisthinorum, eratque pax inter Israël et Amorrhæum.
09O||7||15||73620	Judicabat quoque Samuel Israëlem cunctis diebus vitæ suæ :
09O||7||16||73630	et ibat per singulos annos circuiens Bethel et Galgala et Masphath, et judicabat Israëlem in supradictis locis.
09O||7||17||73640	Revertebaturque in Ramatha : ibi enim erat domus ejus, et ibi judicabat Israëlem : ædificavit etiam ibi altare Domino.
09O||8||1||73650	Factum est autem cum senuisset Samuel, posuit filios suos judices Israël.
09O||8||2||73660	Fuitque nomen filii ejus primogeniti Joël : et nomen secundi Abia, judicum in Bersabee.
09O||8||3||73670	Et non ambulaverunt filii illius in viis ejus : sed declinaverunt post avaritiam, acceperuntque munera, et perverterunt judicium.
09O||8||4||73680	Congregati ergo universi majores natu Israël, venerunt ad Samuelem in Ramatha.
09O||8||5||73690	Dixeruntque ei : Ecce tu senuisti, et filii tui non ambulant in viis tuis : constitue nobis regem, ut judicet nos, sicut et universæ habent nationes.
09O||8||6||73700	Displicuit sermo in oculis Samuelis, eo quod dixissent : Da nobis regem, ut judicet nos. Et oravit Samuel ad Dominum.
09O||8||7||73710	Dixit autem Dominus ad Samuelem : Audi vocem populi in omnibus quæ loquuntur tibi : non enim te abjecerunt, sed me, ne regnem super eos.
09O||8||8||73720	Juxta omnia opera sua, quæ fecerunt a die qua eduxi eos de Ægypto usque ad diem hanc : sicut dereliquerunt me, et servierunt diis alienis, sic faciunt etiam tibi.
09O||8||9||73730	Nunc ergo vocem eorum audi : verumtamen contestare eos, et prædic eis jus regis, qui regnaturus est super eos.
09O||8||10||73740	Dixit itaque Samuel omnia verba Domini ad populum, qui petierat a se regem.
09O||8||11||73750	Et ait : Hoc erit jus regis, qui imperaturus est vobis : Filios vestros tollet, et ponet in curribus suis, facietque sibi equites et præcursores quadrigarum suarum,
09O||8||12||73760	et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum.
09O||8||13||73770	Filias quoque vestras faciet sibi unguentarias, et focarias, et panificas.
09O||8||14||73780	Agros quoque vestros, et vineas, et oliveta optima tollet, et dabit servis suis.
09O||8||15||73790	Sed et segetes vestras et vinearum reditus addecimabit, ut det eunuchis et famulis suis.
09O||8||16||73800	Servos etiam vestros, et ancillas, et juvenes optimos, et asinos auferet, et ponet in opere suo.
09O||8||17||73810	Greges quoque vestros addecimabit, vosque eritis ei servi.
09O||8||18||73820	Et clamabitis in die illa a facie regis vestri, quem elegistis vobis : et non exaudiet vos Dominus in die illa, quia petistis vobis regem.
09O||8||19||73830	Noluit autem populus audire vocem Samuelis, sed dixerunt : Nequaquam : rex enim erit super nos,
09O||8||20||73840	et erimus nos quoque sicut omnes gentes : et judicabit nos rex noster, et egredietur ante nos, et pugnabit bella nostra pro nobis.
09O||8||21||73850	Et audivit Samuel omnia verba populi, et locutus est ea in auribus Domini.
09O||8||22||73860	Dixit autem Dominus ad Samuelem : Audi vocem eorum, et constitue super eos regem. Et ait Samuel ad viros Israël : Vadat unusquisque in civitatem suam.
09O||9||1||73870	Et erat vir de Benjamin nomine Cis, filius Abiel, filii Seror, filii Bechorath, filii Aphia, filii viri Jemini, fortis robore.
09O||9||2||73880	Et erat ei filius vocabulo Saul, electus et bonus : et non erat vir de filiis Israël melior illo : ab humero et sursum eminebat super omnem populum.
09O||9||3||73890	Perierant autem asinæ Cis patris Saul : et dixit Cis ad Saul filium suum : Tolle tecum unum de pueris, et consurgens vade, et quære asinas. Qui cum transissent per montem Ephraim,
09O||9||4||73900	et per terram Salisa, et non invenissent, transierunt etiam per terram Salim, et non erant : sed et per terram Jemini, et minime repererunt.
09O||9||5||73910	Cum autem venissent in terram Suph, dixit Saul ad puerum qui erat cum eo : Veni et revertamur, ne forte dimiserit pater meus asinas, et sollicitus sit pro nobis.
09O||9||6||73920	Qui ait ei : Ecce vir Dei est in civitate hac, vir nobilis : omne quod loquitur, sine ambiguitate venit. Nunc ergo eamus illuc, si forte indicet nobis de via nostra, propter quam venimus.
09O||9||7||73930	Dixitque Saul ad puerum suum : Ecce ibimus : quid feremus ad virum Dei ? panis defecit in sitarciis nostris : et sportulam non habemus, ut demus homini Dei, nec quidquam aliud.
09O||9||8||73940	Rursum puer respondit Sauli, et ait : Ecce inventa est in manu mea quarta pars stateris argenti, demus homini Dei, ut indicet nobis viam nostram.
09O||9||9||73950	(Olim in Israël sic loquebatur unusquisque vadens consulere Deum : Venite, et eamus ad videntem. Qui enim propheta dicitur hodie, vocabatur olim videns.)
09O||9||10||73960	Et dixit Saul ad puerum suum : Optimus sermo tuus. Veni, eamus. Et ierunt in civitatem, in qua erat vir Dei.
09O||9||11||73970	Cumque ascenderent clivum civitatis, invenerunt puellas egredientes ad hauriendam aquam, et dixerunt eis : Num hic est videns ?
09O||9||12||73980	Quæ respondentes, dixerunt illis : Hic est : ecce ante te, festina nunc : hodie enim venit in civitatem, quia sacrificium est hodie populi in excelso.
09O||9||13||73990	Ingredientes urbem, statim invenietis eum antequam ascendat excelsum ad vescendum, neque enim comesurus est populus donec ille veniat : quia ipse benedicit hostiæ, et deinceps comedunt qui vocati sunt. Nunc ergo conscendite, quia hodie reperietis eum.
09O||9||14||74000	Et ascenderunt in civitatem. Cumque illi ambularent in medio urbis, apparuit Samuel egrediens obviam eis, ut ascenderet in excelsum.
09O||9||15||74010	Dominus autem revelaverat auriculam Samuelis ante unam diem quam veniret Saul, dicens :
09O||9||16||74020	Hac ipsa hora, quæ nunc est, cras mittam virum ad te de terra Benjaminm, et unges eum ducem super populum meum Israël : et salvabit populum meum de manu Philisthinorum : quia respexi populum meum, venit enim clamor eorum ad me.
09O||9||17||74030	Cumque aspexisset Samuel Saulem, Dominus dixit ei : Ecce vir quem dixeram tibi, iste dominabitur populo meo.
09O||9||18||74040	Accessit autem Saul ad Samuelem in medio portæ, et ait : Indica, oro, mihi, ubi est domus videntis.
09O||9||19||74050	Et respondit Samuel Sauli dicens : Ego sum videns : ascende ante me in excelsum, ut comedatis mecum hodie, et dimittam te mane : et omnia quæ sunt in corde tuo indicabo tibi.
09O||9||20||74060	Et de asinis, quas nudiustertius perdidisti, ne sollicitus sis, quia inventæ sunt. Et cujus erunt optima quæque Israël ? nonne tibi et omni domui patris tui ?
09O||9||21||74070	Respondens autem Saul, ait : Numquid non filius Jemini ego sum de minima tribu Israël, et cognatio mea novissima inter omnes familias de tribu Benjamin ? quare ergo locutus est mihi sermonem istum ?
09O||9||22||74080	Assumens itaque Samuel Saulem, et puerum ejus, introduxit eos in triclinium, et dedit eis locum in capite eorum qui fuerant invitati : erant enim quasi triginta viri.
09O||9||23||74090	Dixitque Samuel coco : Da partem quam dedi tibi, et præcepi ut reponeres seorsum apud te.
09O||9||24||74100	Levavit autem cocus armum, et posuit ante Saul. Dixitque Samuel : Ecce quod remansit, pone ante te, et comede : quia de industria servatum est tibi, quando populum vocavi. Et comedit Saul cum Samuele in die illa.
09O||9||25||74110	Et descenderunt de excelso in oppidum, et locutus est cum Saule in solario : stravitque Saul in solario, et dormivit.
09O||9||26||74120	Cumque mane surrexissent, et jam elucesceret, vocavit Samuel Saulem in solario, dicens : Surge, et dimittam te. Et surrexit Saul : egressique sunt ambo, ipse videlicet, et Samuel.
09O||9||27||74130	Cumque descenderent in extrema parte civitatis, Samuel dixit ad Saul : Dic puero ut antecedat nos et transeat : tu autem subsiste paulisper, ut indicem tibi verbum Domini.
09O||10||1||74140	Tulit autem Samuel lenticulam olei, et effudit super caput ejus, et deosculatus est eum, et ait : Ecce, unxit te Dominus super hæreditatem suam in principem, et liberabis populum suum de manibus inimicorum ejus, qui in circuitu ejus sunt. Et hoc tibi signum, quia unxit te Deus in principem.
09O||10||2||74150	Cum abieris hodie a me, invenies duos viros juxta sepulchrum Rachel in finibus Benjamin, in meridie, dicentque tibi : Inventæ sunt asinæ, ad quas ieras perquirendas : et intermissis pater tuus asinis, sollicitus est pro vobis, et dicit : Quid faciam de filio meo ?
09O||10||3||74160	Cumque abieris inde, et ultra transieris, et veneris ad quercum Thabor, invenient te ibi tres viri ascendentes ad Deum in Bethel, unus portans tres hædos, et alius tres tortas panis, et alius portans lagenam vini.
09O||10||4||74170	Cumque te salutaverint, dabunt tibi duos panes, et accipies de manu eorum.
09O||10||5||74180	Post hæc venies in collem Dei, ubi est statio Philisthinorum : et cum ingressus fueris ibi urbem, obvium habebis gregem prophetarum descendentium de excelso, et ante eos psalterium et tympanum, et tibiam, et citharam, ipsosque prophetantes.
09O||10||6||74190	Et insiliet in te Spiritus Domini, et prophetabis cum eis, et mutaberis in virum alium.
09O||10||7||74200	Quando ergo evenerint signa hæc omnia tibi, fac quæcumque invenerit manus tua, quia Dominus tecum est.
09O||10||8||74210	Et descendes ante me in Galgala (ego quippe descendam ad te), ut offeras oblationem, et immoles victimas pacificas : septem diebus expectabis, donec veniam ad te, et ostendam tibi quid facias.
09O||10||9||74220	Itaque cum avertisset humerum suum ut abiret a Samuele, immutavit ei Deus cor aliud, et venerunt omnia signa hæc in die illa.
09O||10||10||74230	Veneruntque ad prædictum collem, et ecce cuneus prophetarum obvius ei : et insiluit super eum spiritus Domini, et prophetavit in medio eorum.
09O||10||11||74240	Videntes autem omnes qui noverant eum heri et nudiustertius, quod esset cum prophetis, et prophetaret, dixerunt ad invicem : Quænam res accidit filio Cis ? num et Saul inter prophetas ?
09O||10||12||74250	Responditque alius ad alterum, dicens : Et quis pater eorum ? Propterea versum est in proverbium : Num et Saul inter prophetas ?
09O||10||13||74260	Cessavit autem prophetare, et venit ad excelsum.
09O||10||14||74270	Dixitque patruus Saul ad eum, et ad puerum ejus : Quo abistis ? Qui responderunt : Quærere asinas : quas cum non reperissemus, venimus ad Samuelem.
09O||10||15||74280	Et dixit ei patruus suus : Indica mihi quid dixerit tibi Samuel.
09O||10||16||74290	Et ait Saul ad patruum suum : Indicavit nobis quia inventæ essent asinæ. De sermone autem regni non indicavit ei quem locutus fuerat ei Samuel.
09O||10||17||74300	Et convocavit Samuel populum ad Dominum in Maspha :
09O||10||18||74310	et ait ad filios Israël : Hæc dicit Dominus Deus Israël : Ego eduxi Israël de Ægypto, et erui vos de manu Ægyptiorum, et de manu omnium regum qui affligebant vos.
09O||10||19||74320	Vos autem hodie projecistis Deum vestrum, qui solus salvavit vos de universis malis et tribulationibus vestris : et dixistis : Nequaquam : sed regem constitue super nos. Nunc ergo state coram Domino per tribus vestras, et per familias.
09O||10||20||74330	Et applicuit Samuel omnes tribus Israël, et cecidit sors tribus Benjamin.
09O||10||21||74340	Et applicuit tribum Benjamin et cognationes ejus, et cecidit cognatio Metri, et pervenit usque ad Saul filium Cis. Quæsierunt ergo eum, et non est inventus.
09O||10||22||74350	Et consuluerunt post hæc Dominum utrumnam venturus esset illuc. Responditque Dominus : Ecce absconditus est domi.
09O||10||23||74360	Cucurrerunt itaque et tulerunt eum inde : stetitque in medio populi, et altior fuit universo populo ab humero et sursum.
09O||10||24||74370	Et ait Samuel ad omnem populum : Certe videtis quem elegit Dominus, quoniam non sit similis illi in omni populo. Et clamavit omnis populus, et ait : Vivat rex.
09O||10||25||74380	Locutus est autem Samuel ad populum legem regni, et scripsit in libro, et reposuit coram Domino : et dimisit Samuel omnem populum, singulos in domum suam.
09O||10||26||74390	Sed et Saul abiit in domum suam in Gabaa : et abiit cum eo pars exercitus, quorum tetigerat Deus corda.
09O||10||27||74400	Filii vero Belial dixerunt : Num salvare nos poterit iste ? Et despexerunt eum, et non attulerunt ei munera : ille vero dissimulabat se audire.
09O||11||1||74410	Et factum est quasi post mensem, ascendit Naas Ammonites, et pugnare cœpit adversum Jabes Galaad. Dixeruntque omnes viri Jabes ad Naas : Habeto nos fœderatos, et serviemus tibi.
09O||11||2||74420	Et respondit ad eos Naas Ammonites : In hoc feriam vobiscum fœdus, ut eruam omnium vestrum oculos dextros, ponamque vos opprobrium in universo Israël.
09O||11||3||74430	Et dixerunt ad eum seniores Jabes : Concede nobis septem dies, ut mittamus nuntios ad universos terminos Israël, et si non fuerit qui defendat nos, egrediemur ad te.
09O||11||4||74440	Venerunt ergo nuntii in Gabaa Saulis : et locuti sunt verba hæc, audiente populo : et levavit omnis populus vocem suam, et flevit.
09O||11||5||74450	Et ecce Saul veniebat, sequens boves de agro, et ait : Quid habet populus quod plorat ? Et narraverunt ei verba virorum Jabes.
09O||11||6||74460	Et insilivit spiritus Domini in Saul, cum audisset verba hæc, et iratus est furor ejus nimis.
09O||11||7||74470	Et assumens utrumque bovem, concidit in frustra, misitque in omnes terminos Israël per manum nuntiorum, dicens : Quicumque non exierit, et secutus fuerit Saul et Samuel, sic fiet bobus ejus. Invasit ergo timor Domini populum, et egressi sunt quasi vir unus.
09O||11||8||74480	Et recensuit eos in Bezech : fueruntque filiorum Israël trecenta millia : virorum autem Juda triginta millia.
09O||11||9||74490	Et dixerunt nuntiis, qui venerant : Sic dicetis viris, qui sunt in Jabes Galaad : Cras erit vobis salus, cum incaluerit sol. Venerunt ergo nuntii, et annuntiaverunt viris Jabes : qui lætati sunt.
09O||11||10||74500	Et dixerunt : Mane exibimus ad vos : et facietis nobis omne quod placuerit vobis.
09O||11||11||74510	Et factum est, cum dies crastinus venisset, constituit Saul populum in tres partes : et ingressus est media castra in vigilia matutina, et percussit Ammon usque dum incalesceret dies : reliqui autem dispersi sunt, ita ut non relinquerentur in eis duo pariter.
09O||11||12||74520	Et ait populus ad Samuelem : Quis est iste qui dixit : Saul num regnabit super nos ? Date viros, et interficiemus eos.
09O||11||13||74530	Et ait Saul : Non occidetur quisquam in die hac, quia hodie fecit Dominus salutem in Israël.
09O||11||14||74540	Dixit autem Samuel ad populum : Venite, et eamus in Galgala, et innovemus ibi regnum.
09O||11||15||74550	Et perrexit omnis populus in Galgala, et fecerunt ibi regem Saul coram Domino in Galgala, et immolaverunt ibi victimas pacificas coram Domino. Et lætatus est ibi Saul, et cuncti viri Israël nimis.
09O||12||1||74560	Dixit autem Samuel ad universum Israël : Ecce audivi vocem vestram juxta omnia quæ locuti estis ad me, et constitui super vos regem.
09O||12||2||74570	Et nunc rex graditur ante vos : ego autem senui, et incanui : porro filii mei vobiscum sunt : itaque conversatus coram vobis ab adolescentia mea usque ad hanc diem, ecce præsto sum.
09O||12||3||74580	Loquimini de me coram Domino, et coram Christo ejus, utrum bovem cujusquam tulerim, aut asinum : si quempiam calumniatus sum, si oppressi aliquem, si de manu cujusquam munus accepi : et contemnam illud hodie, restituamque vobis.
09O||12||4||74590	Et dixerunt : Non es calumniatus nos, neque oppressisti, neque tulisti de manu alicujus quippiam.
09O||12||5||74600	Dixitque ad eos : Testis est Dominus adversum vos, et testis Christus ejus in die hac, quia non inveneritis in manu mea quippiam. Et dixerunt : Testis.
09O||12||6||74610	Et ait Samuel ad populum : Dominus, qui fecit Moysen et Aaron, et eduxit patres nostros de terra Ægypti.
09O||12||7||74620	Nunc ergo state, ut judicio contendam adversum vos coram Domino de omnibus misericordiis Domini, quas fecit vobiscum, et cum patribus vestris :
09O||12||8||74630	quomodo Jacob ingressus est in Ægyptum, et clamaverunt patres vestri ad Dominum : et misit Dominus Moysen et Aaron, et eduxit patres vestros de Ægypto : et collocavit eos in loco hoc.
09O||12||9||74640	Qui obliti sunt Domini Dei sui, et tradidit eos in manu Sisaræ magistri militiæ Hasor, et in manu Philisthinorum, et in manu regis Moab, et pugnaverunt adversum eos.
09O||12||10||74650	Postea autem clamaverunt ad Dominum, et dixerunt : Peccavimus, quia dereliquimus Dominum, et servivimus Baalim et Astaroth : nunc ergo erue nos de manu inimicorum nostrorum, et serviemus tibi.
09O||12||11||74660	Et misit Dominus Jerobaal, et Badan, et Jephte, et Samuel, et eruit vos de manu inimicorum vestrorum per circuitum, et habitastis confidenter.
09O||12||12||74670	Videntes autem quod Naas rex filiorum Ammon venisset adversum vos, dixistis mihi : Nequaquam, sed rex imperabit nobis : cum Dominus Deus vester regnaret in vobis.
09O||12||13||74680	Nunc ergo præsto est rex vester, quem elegistis et petistis : ecce dedit vobis Dominus regem.
09O||12||14||74690	Si timueritis Dominum, et servieritis ei, et audieritis vocem ejus, et non exasperaveritis os Domini : eritis et vos, et rex qui imperat vobis, sequentes Dominum Deum vestrum :
09O||12||15||74700	si autem non audieritis vocem Domini, sed exasperaveritis sermones ejus, erit manus Domini super vos, et super patres vestros.
09O||12||16||74710	Sed et nunc state, et videte rem istam grandem quam facturus est Dominus in conspectu vestro.
09O||12||17||74720	Numquid non messis tritici est hodie ? invocabo Dominum, et dabit voces et pluvias : et scietis, et videbitis, quia grande malum feceritis vobis in conspectu Domini, petentes super vos regem.
09O||12||18||74730	Et clamavit Samuel ad Dominum, et dedit Dominus voces et pluvias in illa die.
09O||12||19||74740	Et timuit omnis populus nimis Dominum et Samuelem, et dixit universus populus ad Samuelem : Ora pro servis tuis ad Dominum Deum tuum, ut non moriamur : addidimus enim universis peccatis nostris malum, ut peteremus nobis regem.
09O||12||20||74750	Dixit autem Samuel ad populum : Nolite timere, vos fecistis universum malum hoc : verumtamen nolite recedere a tergo Domini, sed servite Domino in omni corde vestro.
09O||12||21||74760	Et nolite declinare post vana, quæ non proderunt vobis, neque eruent vos, quia vana sunt.
09O||12||22||74770	Et non derelinquet Dominus populum suum propter nomen suum magnum : quia juravit Dominus facere vos sibi populum.
09O||12||23||74780	Absit autem a me hoc peccatum in Dominum, ut cessem orare pro vobis, et docebo vos viam bonam et rectam.
09O||12||24||74790	Igitur timete Dominum, et servite ei in veritate, et ex toto corde vestro : vidistis enim magnifica quæ in vobis gesserit.
09O||12||25||74800	Quod si perseveraveritis in malitia : et vos et rex vester pariter peribitis.
09O||13||1||74810	Filius unius anni erat Saul cum regnare cœpisset, duobus autem annis regnavit super Israël.
09O||13||2||74820	Et elegit sibi Saul tria millia de Israël : et erant cum Saul duo millia in Machmas, et in monte Bethel : mille autem cum Jonatha in Gabaa Benjamin : porro ceterum populum remisit unumquemque in tabernacula sua.
09O||13||3||74830	Et percussit Jonathas stationem Philisthinorum, quæ erat in Gabaa. Quod cum audissent Philisthiim, Saul cecinit buccina in omni terra, dicens : Audiant Hebræi.
09O||13||4||74840	Et universus Israël audivit hujuscemodi famam : Percussit Saul stationem Philisthinorum : et erexit se Israël adversus Philisthiim. Clamavit ergo populus post Saul in Galgala.
09O||13||5||74850	Et Philisthiim congregati sunt ad præliandum contra Israël, triginta millia curruum, et sex millia equitum, et reliquum vulgus, sicut arena quæ est in littore maris plurima. Et ascendentes castrametati sunt in Machmas ad orientem Bethaven.
09O||13||6||74860	Quod cum vidissent viri Israël se in arcto positos (afflictus enim erat populus), absconderunt se in speluncis, et in abditis, in petris quoque, et in antris, et in cisternis.
09O||13||7||74870	Hebræi autem transierunt Jordanem in terram Gad et Galaad. Cumque adhuc esset Saul in Galgala, universus populus perterritus est, qui sequebatur eum.
09O||13||8||74880	Et expectavit septem diebus juxta placitum Samuelis, et non venit Samuel in Galgala, dilapsusque est populus ab eo.
09O||13||9||74890	Ait ergo Saul : Afferte mihi holocaustum, et pacifica. Et obtulit holocaustum.
09O||13||10||74900	Cumque complesset offerens holocaustum, ecce Samuel veniebat : et egressus est Saul obviam ei ut salutaret eum.
09O||13||11||74910	Locutusque est ad eum Samuel : Quid fecisti ? Respondit Saul : Quia vidi quod populus dilaberetur a me, et tu non veneras juxta placitos dies, porro Philisthiim congregati fuerant in Machmas,
09O||13||12||74920	dixi : Nunc descendent Philisthiim ad me in Galgala, et faciem Domini non placavi. Necessitate compulsus, obtuli holocaustum.
09O||13||13||74930	Dixitque Samuel ad Saul : Stulte egisti, nec custodisti mandata Domini Dei tui, quæ præcepit tibi. Quod si non fecisses, jam nunc præparasset Dominus regnum tuum super Israël in sempiternum,
09O||13||14||74940	sed nequaquam regnum tuum ultra consurget. Quæsivit Dominus sibi virum juxta cor suum : et præcepit ei Dominus ut esset dux super populum suum, eo quod non servaveris quæ præcepit Dominus.
09O||13||15||74950	Surrexit autem Samuel, et ascendit de Galgalis in Gabaa Benjamin. Et reliqui populi ascenderunt post Saul obviam populo, qui expugnabant eos venientes de Galgala in Gabaa, in colle Benjamin. Et recensuit Saul populum, qui inventi fuerant cum eo, quasi sexcentos viros.
09O||13||16||74960	Et Saul et Jonathas filius ejus, populusque qui inventus fuerat cum eis, erat in Gabaa Benjamin : porro Philisthiim consederant in Machmas.
09O||13||17||74970	Et egressi sunt ad prædandum de castris Philisthinorum tres cunei. Unus cuneus pergebat contra viam Ephra ad terram Sual :
09O||13||18||74980	porro alius ingrediebatur per viam Beth-horon : tertius autem verterat se ad iter termini imminentis valli Seboim contra desertum.
09O||13||19||74990	Porro faber ferrarius non inveniebatur in omni terra Israël. Caverant enim Philisthiim, ne forte facerent Hebræi gladium aut lanceam.
09O||13||20||75000	Descendebat ergo omnis Israël ad Philisthiim, ut exacueret unusquisque vomerem suum, et ligonem, et securim, et sarculum.
09O||13||21||75010	Retusæ itaque erant acies vomerum, et ligonum, et tridentum, et securium, usque ad stimulum corrigendum.
09O||13||22||75020	Cumque venisset dies prælii, non est inventus ensis et lancea in manu totius populi, qui erat cum Saule et Jonatha, excepto Saul et Jonatha filio ejus.
09O||13||23||75030	Egressa est autem statio Philisthiim, ut transcenderet in Machmas.
09O||14||1||75040	Et accidit quadam die ut diceret Jonathas filius Saul ad adolescentem armigerum suum : Veni, et transeamus ad stationem Philisthinorum, quæ est trans locum illum. Patri autem suo hoc ipsum non indicavit.
09O||14||2||75050	Porro Saul morabatur in extrema parte Gabaa sub malogranato, quæ erat in Magron : et erat populus cum eo quasi sexcentorum virorum.
09O||14||3||75060	Et Achias filius Achitob fratris Ichabod filii Phinees, qui ortus fuerat ex Heli sacerdote Domini in Silo, portabat ephod. Sed et populus ignorabat quo isset Jonathas.
09O||14||4||75070	Erant autem inter ascensus, per quos nitebatur Jonathas transire ad stationem Philisthinorum, eminentes petræ ex utraque parte, et quasi in modum dentium scopuli hinc et inde prærupti, nomen uni Boses, et nomen alteri Sene :
09O||14||5||75080	unus scopulus prominens ad aquilonem ex adverso Machmas, et alter ad meridiem contra Gabaa.
09O||14||6||75090	Dixit autem Jonathas ad adolescentem armigerum suum : Veni, transeamus ad stationem incircumcisorum horum, si forte faciat Dominus pro nobis : quia non est Domino difficile salvare, vel in multis, vel in paucis.
09O||14||7||75100	Dixitque ei armiger suus : Fac omnia quæ placent animo tuo : perge quo cupis, et ero tecum ubicumque volueris.
09O||14||8||75110	Et ait Jonathas : Ecce nos transimus ad viros istos. Cumque apparuerimus eis,
09O||14||9||75120	si taliter locuti fuerint ad nos : Manete donec veniamus ad vos : stemus in loco nostro, nec ascendamus ad eos.
09O||14||10||75130	Si autem dixerint : Ascendite ad nos : ascendamus, quia tradidit eos Dominus in manibus nostris, hoc erit nobis signum.
09O||14||11||75140	Apparuit igitur uterque stationi Philisthinorum : dixeruntque Philisthiim : En Hebræi egrediuntur de cavernis, in quibus absconditi fuerant.
09O||14||12||75150	Et locuti sunt viri de statione ad Jonatham, et ad armigerum ejus, dixeruntque : Ascendite ad nos, et ostendemus vobis rem. Et ait Jonathas ad armigerum suum : Ascendamus, sequere me : tradidit enim Dominus eos in manus Israël.
09O||14||13||75160	Ascendit autem Jonathas manibus et pedibus reptans, et armiger ejus post eum. Itaque alii cadebant ante Jonatham, alios armiger ejus interficiebat sequens eum.
09O||14||14||75170	Et facta est plaga prima, qua percussit Jonathas et armiger ejus, quasi viginti virorum in media parte jugeri, quam par boum in die arare consuevit.
09O||14||15||75180	Et factum est miraculum in castris, per agros : sed et omnis populus stationis eorum, qui ierant ad prædandum, obstupuit, et conturbata est terra : et accidit quasi miraculum a Deo.
09O||14||16||75190	Et respexerunt speculatores Saul, qui erant in Gabaa Benjamin, et ecce multitudo prostrata, et huc illucque diffugiens.
09O||14||17||75200	Et ait Saul populo, qui erat cum eo : Requirite, et videte quis abierit ex nobis. Cumque requisissent, repertum est non adesse Jonatham et armigerum ejus.
09O||14||18||75210	Et ait Saul ad Achiam : Applica arcam Dei. (Erat enim ibi arca Dei in die illa cum filiis Israël.)
09O||14||19||75220	Cumque loqueretur Saul ad sacerdotem, tumultus magnus exortus est in castris Philisthinorum : crescebatque paulatim, et clarius resonabat. Et ait Saul ad sacerdotem : Contrahe manum tuam.
09O||14||20||75230	Conclamavit ergo Saul, et omnis populus, qui erat cum eo, et venerunt usque ad locum certaminis : et ecce versus fuerat gladius uniuscujusque ad proximum suum, et cædes magna nimis.
09O||14||21||75240	Sed et Hebræi qui fuerant cum Philisthiim heri et nudiustertius, ascenderantque cum eis in castris, reversi sunt ut essent cum Israël, qui erant cum Saul et Jonatha.
09O||14||22||75250	Omnes quoque Israëlitæ, qui se absconderant in monte Ephraim, audientes quod fugissent Philisthæi, sociaverunt se cum suis in prælio. Et erant cum Saul, quasi decem millia virorum.
09O||14||23||75260	Et salvavit Dominus in die illa Israël : pugna autem pervenit usque ad Bethaven.
09O||14||24||75270	Et viri Israël sociati sunt sibi in die illa : adjuravit autem Saul populum, dicens : Maledictus vir, qui comederit panem usque ad vesperam, donec ulciscar de inimicis meis. Et non manducavit universus populus panem :
09O||14||25||75280	omneque terræ vulgus venit in saltum, in quo erat mel super faciem agri.
09O||14||26||75290	Ingressus est itaque populus saltum, et apparuit fluens mel, nullusque applicuit manum ad os suum : timebat enim populus juramentum.
09O||14||27||75300	Porro Jonathas non audierat cum adjuraret pater ejus populum : extenditque summitatem virgæ, quam habebat in manu, et intinxit in favum mellis : et convertit manum suam ad os suum, et illuminati sunt oculi ejus.
09O||14||28||75310	Respondensque unus de populo, ait : Jurejurando constrinxit pater tuus populum, dicens : Maledictus vir, qui comederit panem hodie (defecerat autem populus).
09O||14||29||75320	Dixitque Jonathas : Turbavit pater meus terram : vidistis ipsi quia illuminati sunt oculi mei, eo quod gustaverim paululum de melle isto :
09O||14||30||75330	quanto magis si comedisset populus de præda inimicorum suorum, quam reperit ? nonne major plaga facta fuisset in Philisthiim ?
09O||14||31||75340	Percusserunt ergo in die illa Philisthæos a Machmis usque in Aialon. Defatigatus est autem populus nimis :
09O||14||32||75350	et versus ad prædam tulit oves, et boves, et vitulos, et mactaverunt in terra : comeditque populus cum sanguine.
09O||14||33||75360	Nuntiaverunt autem Sauli dicentes quod populus peccasset Domino, comedens cum sanguine. Qui ait : Prævaricati estis : volvite ad me jam nunc saxum grande.
09O||14||34||75370	Et dixit Saul : Dispergimini in vulgus, et dicite eis ut adducat ad me unusquisque bovem suum et arietem, et occidite super istud, et vescimini, et non peccabitis Domino comedentes cum sanguine. Adduxit itaque omnis populus unusquisque bovem in manu sua usque ad noctem : et occiderunt ibi.
09O||14||35||75380	Ædificavit autem Saul altare Domino, tuncque primum cœpit ædificare altare Domino.
09O||14||36||75390	Et dixit Saul : Irruamus super Philisthæos nocte, et vastemus eos usque dum illucescat mane, nec relinquamus ex eis virum. Dixitque populus : Omne quod bonum videtur in oculis tuis, fac. Et ait sacerdos : Accedamus huc ad Deum.
09O||14||37||75400	Et consuluit Saul Dominum : Num persequar Philisthiim ? si trades eos in manus Israël ? Et non respondit ei in die illa.
09O||14||38||75410	Dixitque Saul : Applicate huc universos angulos populi : et scitote, et videte per quem acciderit peccatum hoc hodie.
09O||14||39||75420	Vivit Dominus salvator Israël, quia si per Jonatham filium meum factum est, absque retractione morietur. Ad quod nullus contradixit ei de omni populo.
09O||14||40||75430	Et ait ad universum Israël : Separamini vos in partem unam, et ego cum Jonatha filio meo ero in parte altera. Responditque populus ad Saul : Quod bonum videtur in oculis tuis, fac.
09O||14||41||75440	Et dixit Saul ad Dominum Deum Israël : Domine Deus Israël, da indicium : quid est quod non responderis servo tuo hodie ? Si in me, aut in Jonatha filio meo, est iniquitas hæc, da ostensionem : aut si hæc iniquitas est in populo tuo, da sanctitatem. Et deprehensus est Jonathas ad Saul, populus autem exivit.
09O||14||42||75450	Et ait Saul : Mittite sortem inter me, et inter Jonatham filium meum. Et captus est Jonathas.
09O||14||43||75460	Dixit autem Saul ad Jonatham : Indica mihi quid feceris. Et indicavit ei Jonathas, et ait : Gustans gustavi in summitate virgæ, quæ erat in manu mea, paululum mellis, et ecce ego morior.
09O||14||44||75470	Et ait Saul : Hæc faciat mihi Deus, et hæc addat, quia morte morieris Jonatha.
09O||14||45||75480	Dixitque populus ad Saul : Ergone Jonathas morietur, qui fecit salutem hanc magnam in Israël ? hoc nefas est : vivit Dominus, si ceciderit capillus de capite ejus in terram, quia cum Deo operatus est hodie. Liberavit ergo populus Jonatham, ut non moreretur.
09O||14||46||75490	Recessitque Saul, nec persecutus est Philisthiim : porro Philisthiim abierunt in loca sua.
09O||14||47||75500	Et Saul, confirmato regno super Israël, pugnabat per circuitum adversum omnes inimicos ejus, contra Moab, et filios Ammon, et Edom, et reges Soba, et Philisthæos : et quocumque se verterat, superabat.
09O||14||48||75510	Congregatoque exercitu, percussit Amalec, et eruit Israël de manu vastatorum ejus.
09O||14||49||75520	Fuerunt autem filii Saul, Jonathas, et Jessui, et Melchisua : et nomina duarum filiarum ejus, nomen primogenitæ Merob, et nomen minoris Michol.
09O||14||50||75530	Et nomen uxoris Saul Achinoam filia Achimaas : et nomen principis militiæ ejus Abner, filius Ner, patruelis Saul.
09O||14||51||75540	Porro Cis fuit pater Saul, et Ner pater Abner, filius Abiel.
09O||14||52||75550	Erat autem bellum potens adversum Philisthæos omnibus diebus Saul. Nam quemcumque viderat Saul virum fortem, et aptum ad prælium, sociabat eum sibi.
09O||15||1||75560	Et dixit Samuel ad Saul : Me misit Dominus, ut ungerem te in regem super populum ejus Israël : nunc ergo audi vocem Domini.
09O||15||2||75570	Hæc dicit Dominus exercituum : Recensui quæcumque fecit Amalec Israëli : quomodo restitit ei in via cum ascenderet de Ægypto.
09O||15||3||75580	Nunc ergo vade, et percute Amalec, et demolire universa ejus : non parcas ei, et non concupiscas ex rebus ipsius aliquid, sed interfice a viro usque ad mulierem, et parvulum atque lactentem, bovem et ovem, camelum et asinum.
09O||15||4||75590	Præcepit itaque Saul populo, et recensuit eos quasi agnos : ducenta millia peditum, et decem millia virorum Juda.
09O||15||5||75600	Cumque venisset Saul usque ad civitatem Amalec, tetendit insidias in torrente.
09O||15||6||75610	Dixitque Saul Cinæo : Abite, recedite, atque descendite ab Amalec : ne forte involvam te cum eo : tu enim fecisti misericordiam cum omnibus filiis Israël, cum ascenderent de Ægypto. Et recessit Cinæus de medio Amalec.
09O||15||7||75620	Percussitque Saul Amalec ab Hevila, donec venias ad Sur, quæ est e regione Ægypti.
09O||15||8||75630	Et apprehendit Agag regem Amalec vivum : omne autem vulgus interfecit in ore gladii.
09O||15||9||75640	Et pepercit Saul et populus Agag, et optimis gregibus ovium et armentorum, et vestibus et arietibus, et universis quæ pulchra erant, nec voluerunt disperdere ea : quidquid vero vile fuit et reprobum, hoc demoliti sunt.
09O||15||10||75650	Factum est autem verbum Domini ad Samuel, dicens :
09O||15||11||75660	Pœnitet me quod constituerim Saul regem : quia dereliquit me et verba mea opere non implevit. Contristatusque est Samuel, et clamavit ad Dominum tota nocte.
09O||15||12||75670	Cumque de nocte surrexisset Samuel, ut iret ad Saul mane, nuntiatum est Samueli, eo quod venisset Saul in Carmelum, et erexisset sibi fornicem triumphalem, et reversus transisset, descendissetque in Galgala. Venit ergo Samuel ad Saul, et Saul offerebat holocaustum Domino de initiis prædarum quæ attulerat ex Amalec.
09O||15||13||75680	Et cum venisset Samuel ad Saul, dixit ei Saul : Benedictus tu Domino, implevi verbum Domini.
09O||15||14||75690	Dixitque Samuel : Et quæ est hæc vox gregum, quæ resonat in auribus meis, et armentorum, quam ego audio ?
09O||15||15||75700	Et ait Saul : De Amalec adduxerunt ea : pepercit enim populus melioribus ovibus et armentis ut immolarentur Domino Deo tuo, reliqua vero occidimus.
09O||15||16||75710	Ait autem Samuel ad Saul : Sine me, et indicabo tibi quæ locutus sit Dominus ad me nocte. Dixitque ei : Loquere.
09O||15||17||75720	Et ait Samuel : Nonne cum parvulus esses in oculis tuis, caput in tribubus Israël factus es ? unxitque te Dominus in regem super Israël,
09O||15||18||75730	et misit te Dominus in viam, et ait : Vade, et interfice peccatores Amalec, et pugnabis contra eos usque ad internecionem eorum ?
09O||15||19||75740	Quare ergo non audisti vocem Domini : sed versus ad prædam es, et fecisti malum in oculis Domini ?
09O||15||20||75750	Et ait Saul ad Samuelem : Immo audivi vocem Domini, et ambulavi in via per quam misit me Dominus, et adduxi Agag regem Amalec, et Amalec interfeci.
09O||15||21||75760	Tulit autem de præda populus oves et boves, primitias eorum quæ cæsa sunt, ut immolet Domino Deo suo in Galgalis.
09O||15||22||75770	Et ait Samuel : Numquid vult Dominus holocausta et victimas, et non potius ut obediatur voci Domini ? Melior est enim obedientia quam victimæ : et auscultare magis quam offerre adipem arietum.
09O||15||23||75780	Quoniam quasi peccatum ariolandi est, repugnare : et quasi scelus idololatriæ, nole acquiescere. Pro eo ergo quod abjecisti sermonem Domini, abjecit te Dominus ne sis rex.
09O||15||24||75790	Dixitque Saul ad Samuelem : Peccavi, quia prævaricatus sum sermonem Domini, et verba tua, timens populum, et obediens voci eorum.
09O||15||25||75800	Sed nunc porta, quæso, peccatum meum, et revertere mecum, ut adorem Dominum.
09O||15||26||75810	Et ait Samuel ad Saul : Non revertar tecum, quia projecisti sermonem Domini, et projecit te Dominus ne sis rex super Israël.
09O||15||27||75820	Et conversus est Samuel ut abiret : ille autem apprehendit summitatem pallii ejus, quæ et scissa est.
09O||15||28||75830	Et ait ad eum Samuel : Scidit Dominus regnum Israël a te hodie, et tradidit illud proximo tuo meliori te.
09O||15||29||75840	Porro triumphator in Israël non parcet, et pœnitudine non flectetur : neque enim homo est ut agat pœnitentiam.
09O||15||30||75850	At ille ait : Peccavi : sed nunc honora me coram senioribus populi mei, et coram Israël, et revertere mecum, ut adorem Dominum Deum tuum.
09O||15||31||75860	Reversus ergo Samuel secutus est Saulem : et adoravit Saul Dominum.
09O||15||32||75870	Dixitque Samuel : Adducite ad me Agag regem Amalec. Et oblatus est ei Agag pinguissimus, et tremens. Et dixit Agag : Siccine separat amara mors ?
09O||15||33||75880	Et ait Samuel : Sicut fecit absque liberis mulieres gladius tuus, sic absque liberis erit inter mulieres mater tua. Et in frustra concidit eum Samuel coram Domino in Galgalis.
09O||15||34||75890	Abiit autem Samuel in Ramatha : Saul vero ascendit in domum suam in Gabaa.
09O||15||35||75900	Et non vidit Samuel ultra Saul usque ad diem mortis suæ : verumtamen lugebat Samuel Saulem, quoniam Dominum pœnitebat quod constituisset eum regem super Israël.
09O||16||1||75910	Dixitque Dominus ad Samuelem : Usquequo tu luges Saul, cum ego projecerim eum ne regnet super Israël ? Imple cornu tuum oleo, et veni, ut mittam te ad Isai Bethlehemitem : providi enim in filiis ejus mihi regem.
09O||16||2||75920	Et ait Samuel : Quomodo vadam ? audiet enim Saul, et interficiet me. Et ait Dominus : Vitulum de armento tolles in manu tua, et dices : Ad immolandum Domino veni.
09O||16||3||75930	Et vocabis Isai ad victimam, et ego ostendam tibi quid facias, et unges quemcumque monstravero tibi.
09O||16||4||75940	Fecit ergo Samuel, sicut locutus est ei Dominus. Venitque in Bethlehem, et admirati sunt seniores civitatis, occurrentes ei, dixeruntque : Pacificusne est ingressus tuus ?
09O||16||5||75950	Et ait : Pacificus : ad immolandum Domino veni, sanctificamini, et venite mecum ut immolem. Sanctificavit ergo Isai et filios ejus, et vocavit eos ad sacrificium.
09O||16||6||75960	Cumque ingressi essent, vidit Eliab, et ait : Num coram Domino est Christus ejus ?
09O||16||7||75970	Et dixit Dominus ad Samuelem : Ne respicias vultum ejus, neque altitudinem staturæ ejus : quoniam abjeci eum, nec juxta intuitum hominis ego judico : homo enim videt ea quæ parent, Dominus autem intuetur cor.
09O||16||8||75980	Et vocavit Isai Abinadab, et adduxit eum coram Samuele. Qui dixit : Nec hunc elegit Dominus.
09O||16||9||75990	Adduxit autem Isai Samma, de quo ait : Etiam hunc non elegit Dominus.
09O||16||10||76000	Adduxit itaque Isai septem filios suos coram Samuele : et ait Samuel ad Isai : Non elegit Dominus ex istis.
09O||16||11||76010	Dixitque Samuel ad Isai : Numquid jam completi sunt filii ? Qui respondit : Adhuc reliquus est parvulus, et pascit oves. Et ait Samuel ad Isai : Mitte, et adduc eum : nec enim discumbemus priusquam huc ille veniat.
09O||16||12||76020	Misit ergo, et adduxit eum. Erat autem rufus, et pulcher aspectu, decoraque facie : et ait Dominus : Surge, unge eum, ipse est enim.
09O||16||13||76030	Tulit ergo Samuel cornu olei, et unxit eum in medio fratrum ejus : et directus est spiritus Domini a die illa in David, et deinceps : surgensque Samuel abiit in Ramatha.
09O||16||14||76040	Spiritus autem Domini recessit a Saul, et exagitabat eum spiritus nequam, a Domino.
09O||16||15||76050	Dixeruntque servi Saul ad eum : Ecce spiritus Dei malus exagitat te.
09O||16||16||76060	Jubeat dominus noster, et servi tui, qui coram te sunt, quærent hominem scientem psallere cithara, ut quando arripuerit te spiritus Domini malus, psallat manu sua, et levius feras.
09O||16||17||76070	Et ait Saul ad servos suos : Providete ergo mihi aliquem bene psallentem, et adducite eum ad me.
09O||16||18||76080	Et respondens unus de pueris, ait : Ecce vidi filium Isai Bethlehemitem scientem psallere, et fortissimum robore, et virum bellicosum, et prudentem in verbis, et virum pulchrum : et Dominus est cum eo.
09O||16||19||76090	Misit ergo Saul nuntios ad Isai, dicens : Mitte ad me David filium tuum, qui est in pascuis.
09O||16||20||76100	Tulit itaque Isai asinum plenum panibus, et lagenam vini, et hædum de capris unum, et misit per manum David filii sui Sauli.
09O||16||21||76110	Et venit David ad Saul, et stetit coram eo : at ille dilexit eum nimis, et factus est ejus armiger.
09O||16||22||76120	Misitque Saul ad Isai, dicens : Stet David in conspectu meo : invenit enim gratiam in oculis meis.
09O||16||23||76130	Igitur quandocumque spiritus Domini malus arripiebat Saul, David tollebat citharam, et percutiebat manu sua, et refocillabatur Saul, et levius habebat : recedebat enim ab eo spiritus malus.
09O||17||1||76140	Congregantes autem Philisthiim agmina sua in prælium, convenerunt in Socho Judæ : et castrametati sunt inter Socho et Azeca in finibus Dommim.
09O||17||2||76150	Porro Saul et filii Israël congregati venerunt in Vallem terebinthi, et direxerunt aciem ad pugnandum contra Philisthiim.
09O||17||3||76160	Et Philisthiim stabant super montem ex parte hac, et Israël stabat supra montem ex altera parte : vallisque erat inter eos.
09O||17||4||76170	Et egressus est vir spurius de castris Philisthinorum nomine Goliath, de Geth, altitudinis sex cubitorum et palmi :
09O||17||5||76180	et cassis ærea super caput ejus, et lorica squamata induebatur. Porro pondus loricæ ejus, quinque millia siclorum æris erat :
09O||17||6||76190	et ocreas æreas habebat in cruribus : et clypeus æreus tegebat humeros ejus.
09O||17||7||76200	Hastile autem hastæ ejus erat quasi liciatorium texentium : ipsum autem ferrum hastæ ejus sexcentos siclos habebat ferri : et armiger ejus antecedebat eum.
09O||17||8||76210	Stansque clamabat adversum phalangas Israël, et dicebat eis : Quare venistis parati ad prælium ? Numquid ego non sum Philisthæus, et vos servi Saul ? Eligite ex vobis virum, et descendat ad singulare certamen.
09O||17||9||76220	Si quiverit pugnare mecum, et percusserit me, erimus vobis servi : si autem ego prævaluero, et percussero eum, vos servi eritis, et servietis nobis.
09O||17||10||76230	Et aiebat Philisthæus : Ego exprobravi agminibus Israël hodie : date mihi virum, et ineat mecum singulare certamen.
09O||17||11||76240	Audiens autem Saul, et omnes Israëlitæ, sermones Philisthæi hujuscemodi, stupebant, et metuebant nimis.
09O||17||12||76250	David autem erat filius viri Ephrathæi, de quo supra dictum est, de Bethlehem Juda, cui nomen erat Isai, qui habebat octo filios, et erat vir in diebus Saul senex, et grandævus inter viros.
09O||17||13||76260	Abierunt autem tres filii ejus majores post Saul in prælium : et nomina trium filiorum ejus, qui perrexerunt ad bellum, Eliab primogenitus, et secundus Abinadab, tertiusque Samma.
09O||17||14||76270	David autem erat minimus. Tribus ergo majoribus secutis Saulem,
09O||17||15||76280	abiit David, et reversus est a Saul, ut pasceret gregem patris sui in Bethlehem.
09O||17||16||76290	Procedebat vero Philisthæus mane et vespere, et stabat quadraginta diebus.
09O||17||17||76300	Dixit autem Isai ad David filium suum : Accipe fratribus tuis ephi polentæ, et decem panes istos, et curre in castra ad fratres tuos,
09O||17||18||76310	et decem formellas casei has deferes ad tribunum : et fratres tuos visitabis, si recte agant : et cum quibus ordinati sunt, disce.
09O||17||19||76320	Saul autem, et illi, et omnes filii Israël, in Valle terebinthi pugnabant adversum Philisthiim.
09O||17||20||76330	Surrexit itaque David mane, et commendavit gregem custodi : et onustus abiit, sicut præceperat ei Isai. Et venit ad locum Magala, et ad exercitum, qui egressus ad pugnam vociferatus erat in certamine.
09O||17||21||76340	Direxerat enim aciem Israël, sed et Philisthiim ex adverso fuerant præparati.
09O||17||22||76350	Derelinquens ergo David vasa quæ attulerat, sub manu custodis ad sarcinas, cucurrit ad locum certaminis, et interrogabat si omnia recte agerentur erga fratres suos.
09O||17||23||76360	Cumque adhuc ille loqueretur eis, apparuit vir ille spurius ascendens, Goliath nomine Philisthæus, de Geth, de castris Philisthinorum : et loquente eo hæc eadem verba audivit David.
09O||17||24||76370	Omnes autem Israëlitæ, cum vidissent virum, fugerunt a facie ejus, timentes eum valde.
09O||17||25||76380	Et dixit unus quispiam de Israël : Num vidistis virum hunc, qui ascendit ? ad exprobrandum enim Israëli ascendit. Virum ergo, qui percusserit eum, ditabit rex divitiis magnis, et filiam suam dabit ei, et domum patris ejus faciet absque tributo in Israël.
09O||17||26||76390	Et ait David ad viros, qui stabant secum, dicens : Quid dabitur viro, qui percusserit Philisthæum hunc, et tulerit opprobrium de Israël ? quis enim est hic Philisthæus incircumcisus, qui exprobravit acies Dei viventis ?
09O||17||27||76400	Referebat autem ei populus eumdem sermonem, dicens : Hæc dabuntur viro, qui percusserit eum.
09O||17||28||76410	Quod cum audisset Eliab frater ejus major, loquente eo cum aliis, iratus est contra David, et ait : Quare venisti, et quare dereliquisti pauculas oves illas in deserto ? Ego novi superbiam tuam, et nequitiam cordis tui : quia ut videres prælium, descendisti.
09O||17||29||76420	Et dixit David : Quid feci ? numquid non verbum est ?
09O||17||30||76430	Et declinavit paululum ab eo ad alium : dixitque eumdem sermonem. Et respondit ei populus verbum sicut prius.
09O||17||31||76440	Audita sunt autem verba, quæ locutus est David, et annuntiata in conspectu Saul.
09O||17||32||76450	Ad quem cum fuisset adductus, locutus est ei : Non concidat cor cujusquam in eo : ego servus tuus vadam, et pugnabo adversus Philisthæum.
09O||17||33||76460	Et ait Saul ad David : Non vales resistere Philisthæo isti nec pugnare adversus eum : quia puer es, hic autem vir bellator est ab adolescentia sua.
09O||17||34||76470	Dixitque David ad Saul : Pascebat servus tuus patris sui gregem, et veniebat leo, vel ursus, et tollebat arietem de medio gregis :
09O||17||35||76480	et persequebar eos, et percutiebam, eruebamque de ore eorum : et illi consurgebant adversum me, et apprehendebam mentum eorum, et suffocabam, interficiebamque eos.
09O||17||36||76490	Nam et leonem et ursum interfeci ego servus tuus : erit igitur et Philisthæus hic incircumcisus, quasi unus ex eis. Nunc vadam, et auferam opprobrium populi : quoniam quis est iste Philisthæus incircumcisus, qui ausus est maledicere exercitui Dei viventis ?
09O||17||37||76500	Et ait David : Dominus qui eripuit me de manu leonis, et de manu ursi, ipse me liberabit de manu Philisthæi hujus. Dixit autem Saul ad David : Vade, et Dominus tecum sit.
09O||17||38||76510	Et induit Saul David vestimentis suis, et imposuit galeam æream super caput ejus, et vestivit eum lorica.
09O||17||39||76520	Accinctus ergo David gladio ejus super vestem suam, cœpit tentare si armatus posset incedere : non enim habebat consuetudinem. Dixitque David ad Saul : Non possum sic incedere, quia non usum habeo. Et deposuit ea,
09O||17||40||76530	et tulit baculum suum, quem semper habebat in manibus : et elegit sibi quinque limpidissimos lapides de torrente, et misit eos in peram pastoralem, quam habebat secum, et fundam manu tulit : et processit adversum Philisthæum.
09O||17||41||76540	Ibat autem Philisthæus incedens, et appropinquans adversum David, et armiger ejus ante eum.
09O||17||42||76550	Cumque inspexisset Philisthæus, et vidisset David, despexit eum. Erat enim adolescens, rufus, et pulcher aspectu.
09O||17||43||76560	Et dixit Philisthæus ad David : Numquid ego canis sum, quod tu venis ad me cum baculo ? Et maledixit Philisthæus David in diis suis :
09O||17||44||76570	dixitque ad David : Veni ad me, et dabo carnes tuas volatilibus cæli et bestiis terræ.
09O||17||45||76580	Dixit autem David ad Philisthæum : Tu venis ad me cum gladio, et hasta, et clypeo : ego autem venio ad te in nomine Domini exercituum, Dei agminum Israël, quibus exprobrasti
09O||17||46||76590	hodie, et dabit te Dominus in manu mea, et percutiam te, et auferam caput tuum a te : et dabo cadavera castrorum Philisthiim hodie volatilibus cæli, et bestiis terræ : ut sciat omnis terra quia est Deus in Israël :
09O||17||47||76600	et noverit universa ecclesia hæc, quia non in gladio, nec in hasta salvat Dominus : ipsius enim est bellum, et tradet vos in manus nostras.
09O||17||48||76610	Cum ergo surrexisset Philisthæus, et veniret, et appropinquaret contra David, festinavit David et cucurrit ad pugnam ex adverso Philisthæi.
09O||17||49||76620	Et misit manum suam in peram, tulitque unum lapidem, et funda jecit, et circumducens percussit Philisthæum in fronte : et infixus est lapis in fronte ejus, et cecidit in faciem suam super terram.
09O||17||50||76630	Prævaluitque David adversum Philisthæum in funda et lapide, percussumque Philisthæum interfecit. Cumque gladium non haberet in manu David,
09O||17||51||76640	cucurrit, et stetit super Philisthæum, et tulit gladium ejus, et eduxit eum de vagina sua : et interfecit eum, præciditque caput ejus. Videntes autem Philisthiim quod mortuus esset fortissimus eorum, fugerunt.
09O||17||52||76650	Et consurgentes viri Israël et Juda vociferati sunt, et persecuti sunt Philisthæos usque dum venirent in vallem, et usque ad portas Accaron, cecideruntque vulnerati de Philisthiim in via Saraim, et usque ad Geth, et usque ad Accaron.
09O||17||53||76660	Et revertentes filii Israël postquam persecuti fuerant Philisthæos, invaserunt castra eorum.
09O||17||54||76670	Assumens autem David caput Philisthæi, attulit illud in Jerusalem : arma vero ejus posuit in tabernaculo suo.
09O||17||55||76680	Eo autem tempore, quo viderat Saul David egredientem contra Philisthæum, ait ad Abner principem militiæ : De qua stirpe descendit hic adolescens, Abner ? Dixitque Abner : Vivit anima tua, rex, si novi.
09O||17||56||76690	Et ait rex : Interroga tu, cujus filius sit iste puer.
09O||17||57||76700	Cumque regressus esset David, percusso Philisthæo, tulit eum Abner, et introduxit coram Saule, caput Philisthæi habentem in manu.
09O||17||58||76710	Et ait ad eum Saul : De qua progenie es, o adolescens ? Dixitque David : Filius servi tui Isai Bethlehemitæ ego sum.
09O||18||1||76720	Et factum est cum complesset loqui ad Saul : anima Jonathæ conglutinata est animæ David, et dilexit eum Jonathas quasi animam suam.
09O||18||2||76730	Tulitque eum Saul in die illa, et non concessit ei ut reverteretur in domum patris sui.
09O||18||3||76740	Inierunt autem David et Jonathas fœdus : diligebat enim eum quasi animam suam.
09O||18||4||76750	Nam expoliavit se Jonathas tunica, qua erat indutus, et dedit eam David, et reliqua vestimenta sua, usque ad gladium et arcum suum, et usque ad balteum.
09O||18||5||76760	Egrediebatur quoque David ad omnia quæcumque misisset eum Saul, et prudenter se agebat : posuitque eum Saul super viros belli, et acceptus erat in oculis universi populi, maximeque in conspectu famulorum Saul.
09O||18||6||76770	Porro cum reverteretur percusso Philisthæo David, egressæ sunt mulieres de universis urbibus Israël, cantantes, chorosque ducentes in occursum Saul regis, in tympanis lætitiæ, et in sistris.
09O||18||7||76780	Et præcinebant mulieres ludentes, atque dicentes : Percussit Saul mille, et David decem millia.
09O||18||8||76790	Iratus est autem Saul nimis, et displicuit in oculis ejus sermo iste : dixitque : Dederunt David decem millia, et mihi mille dederunt : quid ei superest, nisi solum regnum ?
09O||18||9||76800	Non rectis ergo oculis Saul aspiciebat David a die illa, et deinceps.
09O||18||10||76810	Post diem autem alteram, invasit spiritus Dei malus Saul, et prophetabat in medio domus suæ : David autem psallebat manu sua, sicut per singulos dies, tenebatque Saul lanceam,
09O||18||11||76820	et misit eam, putans quod configere posset David cum pariete, et declinavit David a facie ejus secundo.
09O||18||12||76830	Et timuit Saul David, eo quod Dominus esset cum eo, et a se recessisset.
09O||18||13||76840	Amovit ergo eum Saul a se, et fecit eum tribunum super mille viros : et egrediebatur, et intrabat in conspectu populi.
09O||18||14||76850	In omnibus quoque viis suis David prudenter agebat, et Dominus erat cum eo.
09O||18||15||76860	Vidit itaque Saul quod prudens esset nimis, et cœpit cavere eum.
09O||18||16||76870	Omnis autem Israël et Juda diligebat David : ipse enim ingrediebatur et egrediebatur ante eos.
09O||18||17||76880	Dixitque Saul ad David : Ecce filia mea major Merob, ipsam dabo tibi uxorem : tantummodo esto vir fortis, et præliare bella Domini. Saul autem reputabat, dicens : Non sit manus mea in eum, sed sit super eum manus Philisthinorum.
09O||18||18||76890	Ait autem David ad Saul : Quis ego sum, aut quæ est vita mea, aut cognatio patris mei in Israël, ut fiam gener regis ?
09O||18||19||76900	Factum est autem tempus cum deberet dari Merob filia Saul David, data est Hadrieli Molathitæ uxor.
09O||18||20||76910	Dilexit autem David Michol filia Saul altera. Et nuntiatum est Saul, et placuit ei.
09O||18||21||76920	Dixitque Saul : Dabo eam illi, ut fiat ei in scandalum, et sit super eum manus Philisthinorum. Dixitque Saul ad David : In duabus rebus gener meus eris hodie.
09O||18||22||76930	Et mandavit Saul servis suis : Loquimini ad David clam me, dicentes : Ecce places regi, et omnes servi ejus diligunt te. Nunc ergo esto gener regis.
09O||18||23||76940	Et locuti sunt servi Saul in auribus David omnia verba hæc. Et ait David : Num parum videtur vobis, generum esse regis ? Ego autem sum vir pauper et tenuis.
09O||18||24||76950	Et renuntiaverunt servi Saul dicentes : Hujuscemodi verba locutus est David.
09O||18||25||76960	Dixit autem Saul : Sic loquimini ad David : Non habet rex sponsalia necesse, nisi tantum centum præputia Philisthinorum, ut fiat ultio de inimicis regis. Porro Saul cogitabat tradere David in manus Philisthinorum.
09O||18||26||76970	Cumque renuntiassent servi ejus David verba quæ dixerat Saul, placuit sermo in oculis David, ut fieret gener regis.
09O||18||27||76980	Et post paucos dies surgens David, abiit cum viris qui sub eo erant. Et percussit ex Philisthiim ducentos viros, et attulit eorum præputia et annumeravit ea regi, ut esset gener ejus. Dedit itaque Saul ei Michol filiam suam uxorem.
09O||18||28||76990	Et vidit Saul, et intellexit quod Dominus esset cum David. Michol autem filia Saul diligebat eum.
09O||18||29||77000	Et Saul magis cœpit timere David : factusque est Saul inimicus David cunctis diebus.
09O||18||30||77010	Et egressi sunt principes Philisthinorum. A principio autem egressionis eorum, prudentius se gerebat David quam omnes servi Saul, et celebre factum est nomen ejus nimis.
09O||19||1||77020	Locutus est autem Saul ad Jonatham filium suum, et ad omnes servos suos, ut occiderent David. Porro Jonathas filius Saul diligebat David valde.
09O||19||2||77030	Et indicavit Jonathas David dicens : Quærit Saul pater meus occidere te : quapropter observa te, quæso, mane, et manebis clam, et absconderis.
09O||19||3||77040	Ego autem egrediens stabo juxta patrem meum, in agro ubicumque fueris : et ego loquar de te ad patrem meum : et quodcumque videro, nuntiabo tibi.
09O||19||4||77050	Locutus est ergo Jonathas de David bona ad Saul patrem suum : dixitque ad eum : Ne pecces rex in servum tuum David, quia non peccavit tibi, et opera ejus bona sunt tibi valde.
09O||19||5||77060	Et posuit animam suam in manu sua, et percussit Philisthæum, et fecit Dominus salutem magnam universo Israëli : vidisti, et lætatus es. Quare ergo peccas in sanguine innoxio, interficiens David, qui est absque culpa ?
09O||19||6||77070	Quod cum audisset Saul, placatus voce Jonathæ, juravit : Vivit Dominus, quia non occidetur.
09O||19||7||77080	Vocavit itaque Jonathas David, et indicavit ei omnia verba hæc : et introduxit Jonathas David ad Saul, et fuit ante eum, sicut fuerat heri et nudiustertius.
09O||19||8||77090	Motum est autem rursum bellum : et egressus David, pugnavit adversum Philisthiim : percussitque eos plaga magna, et fugerunt a facie ejus.
09O||19||9||77100	Et factus est spiritus Domini malus in Saul, sedebat autem in domo sua, et tenebat lanceam : porro David psallebat manu sua.
09O||19||10||77110	Nisusque est Saul configere David lancea in pariete, et declinavit David a facie Saul : lancea autem casso vulnere perlata est in parietem, et David fugit, et salvatus est nocte illa.
09O||19||11||77120	Misit ergo Saul satellites suos in domum David, ut custodirent eum, et interficeretur mane. Quod cum annuntiasset David Michol uxor sua, dicens : Nisi salvaveris te nocte hac, cras morieris :
09O||19||12||77130	deposuit eum per fenestram. Porro ille abiit et aufugit, atque salvatus est.
09O||19||13||77140	Tulit autem Michol statuam, et posuit eam super lectum, et pellem pilosam caprarum posuit ad caput ejus, et operuit eam vestimentis.
09O||19||14||77150	Misit autem Saul apparitores, qui raperent David : et responsum est quod ægrotaret.
09O||19||15||77160	Rursumque misit Saul nuntios ut viderent David, dicens : Afferte eum ad me in lecto, ut occidatur.
09O||19||16||77170	Cumque venissent nuntii, inventum est simulacrum super lectum, et pellis caprarum ad caput ejus.
09O||19||17||77180	Dixitque Saul ad Michol : Quare sic illusisti mihi, et dimisisti inimicum meum ut fugeret ? Et respondit Michol ad Saul : Quia ipse locutus est mihi : Dimitte me, alioquin interficiam te.
09O||19||18||77190	David autem fugiens, salvatus est, et venit ad Samuel in Ramatha, et nuntiavit ei omnia quæ fecerat sibi Saul : et abierunt ipse et Samuel, et morati sunt in Najoth.
09O||19||19||77200	Nuntiatum est autem Sauli a dicentibus : Ecce David in Najoth in Ramatha.
09O||19||20||77210	Misit ergo Saul lictores, ut raperent David : qui cum vidissent cuneum prophetarum vaticinantium, et Samuelem stantem super eos, factus est etiam spiritus Domini in illis, et prophetare cœperunt etiam ipsi.
09O||19||21||77220	Quod cum nuntiatum esset Sauli, misit et alios nuntios : prophetaverunt autem et illi. Et rursum misit Saul tertios nuntios : qui et ipsi prophetaverunt. Et iratus iracundia Saul,
09O||19||22||77230	abiit etiam ipse in Ramatha, et venit usque ad cisternam magnam, quæ est in Socho, et interrogavit, et dixit : In quo loco sunt Samuel et David ? Dictumque est ei : Ecce in Najoth sunt in Ramatha.
09O||19||23||77240	Et abiit in Najoth in Ramatha, et factus est etiam super eum spiritus Domini, et ambulabat ingrediens, et prophetabat usque dum veniret in Najoth in Ramatha.
09O||19||24||77250	Et expoliavit etiam ipse se vestimentis suis, et prophetavit cum ceteris coram Samuele, et cecidit nudus tota die illa et nocte. Unde et exivit proverbium : Num et Saul inter prophetas ?
09O||20||1||77260	Fugit autem David de Najoth, quæ est in Ramatha, veniensque locutus est coram Jonatha : Quid feci ? quæ est iniquitas mea, et quod peccatum meum in patrem tuum, quia quærit animam meam ?
09O||20||2||77270	Qui dixit ei : Absit, non morieris : neque enim faciet pater meus quidquam grande vel parvum, nisi prius indicaverit mihi : hunc ergo celavit me pater meus sermonem tantummodo ? nequaquam erit istud.
09O||20||3||77280	Et juravit rursum Davidi. Et ille ait : Scit profecto pater tuus quia inveni gratiam in oculis tuis, et dicet : Nesciat hoc Jonathas, ne forte tristetur. Quinimmo vivit Dominus, et vivit anima tua, quia uno tantum (ut ita dicam) gradu, ego morsque dividimur.
09O||20||4||77290	Et ait Jonathas ad David : Quodcumque dixerit mihi anima tua, faciam tibi.
09O||20||5||77300	Dixit autem David ad Jonathan : Ecce calendæ sunt crastino, et ego ex more sedere soleo juxta regem ad vescendum : dimitte ergo me ut abscondar in agro usque ad vesperam diei tertiæ.
09O||20||6||77310	Si respiciens requisierit me pater tuus, respondebis ei : Rogavit me David, ut iret celeriter in Bethlehem civitatem suam, quia victimæ solemnes ibi sunt universis contribulibus suis.
09O||20||7||77320	Si dixerit : Bene : pax erit servo tuo. Si autem fuerit iratus, scito quia completa est malitia ejus.
09O||20||8||77330	Fac ergo misericordiam in servum tuum : quia fœdus Domini me famulum tuum tecum inire fecisti ; si autem est iniquitas aliqua in me, tu me interfice, et ad patrem tuum ne introducas me.
09O||20||9||77340	Et ait Jonathas : Absit hoc a te : neque enim fieri potest, ut si certe cognovero completam esse patris mei malitiam contra te, non annuntiem tibi.
09O||20||10||77350	Responditque David ad Jonathan : Quis renuntiabit mihi, si quid forte responderit tibi pater tuus dure de me ?
09O||20||11||77360	Et ait Jonathas ad David : Veni, et egrediamur foras in agrum. Cumque exissent ambo in agrum,
09O||20||12||77370	ait Jonathas ad David : Domine Deus Israël, si investigavero sententiam patris mei crastino vel perendie, et aliquid boni fuerit super David, et non statim misero ad te, et notum tibi fecero,
09O||20||13||77380	hæc faciat Dominus Jonathæ, et hæc addat. Si autem perseveraverit patris mei malitia adversum te, revelabo aurem tuam, et dimittam te, ut vadas in pace, et sit Dominus tecum, sicut fuit cum patre meo.
09O||20||14||77390	Et si vixero, facies mihi misericordiam Domini : si vero mortuus fuero,
09O||20||15||77400	non auferes misericordiam tuam a domo mea usque in sempiternum, quando eradicaverit Dominus inimicos David, unumquemque de terra : auferat Jonathan de domo sua, et requirat Dominus de manu inimicorum David.
09O||20||16||77410	Pepigit ergo Jonathas fœdus cum domo David : et requisivit Dominus de manu inimicorum David.
09O||20||17||77420	Et addidit Jonathas dejerare David, eo quod diligeret illum : sicut enim animam suam, ita diligebat eum.
09O||20||18||77430	Dixitque ad eum Jonathas : Cras calendæ sunt, et requireris :
09O||20||19||77440	requiretur enim sessio tua usque perendie. Descendes ergo festinus, et venies in locum ubi celandus es in die qua operari licet, et sedebis juxta lapidem, cui nomen est Ezel.
09O||20||20||77450	Et ego tres sagittas mittam juxta eum, et jaciam quasi exercens me ad signum.
09O||20||21||77460	Mittam quoque et puerum, dicens ei : Vade, et affer mihi sagittas.
09O||20||22||77470	Si dixero puero : Ecce sagittæ intra te sunt, tolle eas : tu veni ad me, quia pax tibi est, et nihil est mali, vivit Dominus. Si autem sic locutus fuero puero : Ecce sagittæ ultra te sunt : vade in pace, quia dimisit te Dominus.
09O||20||23||77480	De verbo autem quod locuti sumus ego et tu, sit Dominus inter me et te usque in sempiternum.
09O||20||24||77490	Absconditus est ergo David in agro, et venerunt calendæ, et sedit rex ad comedendum panem.
09O||20||25||77500	Cumque sedisset rex super cathedram suam (secundum consuetudinem) quæ erat juxta parietem, surrexit Jonathas, et sedit Abner ex latere Saul, vacuusque apparuit locus David.
09O||20||26||77510	Et non est locutus Saul quidquam in die illa : cogitabat enim quod forte evenisset ei, ut non esset mundus, nec purificatus.
09O||20||27||77520	Cumque illuxisset dies secunda post calendas, rursus apparuit vacuus locus David. Dixitque Saul ad Jonatham filium suum : Cur non venit filius Isai, nec heri, nec hodie ad vescendum ?
09O||20||28||77530	Responditque Jonathas Sauli : Rogavit me obnixe ut iret in Bethlehem,
09O||20||29||77540	et ait : Dimitte me, quoniam sacrificium solemne est in civitate, unus de fratribus meis accersivit me : nunc ergo si inveni gratiam in oculis tuis, vadam cito, et videbo fratres meos. Ob hanc causam non venit ad mensam regis.
09O||20||30||77550	Iratus autem Saul adversum Jonathan, dixit ei : Fili mulieris virum ultro rapientis, numquid ignoro quia diligis filium Isai in confusionem tuam, et in confusionem ignominiosæ matris tuæ ?
09O||20||31||77560	Omnibus enim diebus, quibus filius Isai vixerit super terram, non stabilieris tu, neque regnum tuum. Itaque jam nunc mitte, et adduc eum ad me : quia filius mortis est.
09O||20||32||77570	Respondens autem Jonathas Sauli patri suo, ait : Quare morietur ? quid fecit ?
09O||20||33||77580	Et arripuit Saul lanceam ut percuteret eum. Et intellexit Jonathas quod definitum esset a patre suo, ut interficeret David.
09O||20||34||77590	Surrexit ergo Jonathas a mensa in ira furoris, et non comedit in die calendarum secunda panem. Contristatus est enim super David, eo quod confudisset eum pater suus.
09O||20||35||77600	Cumque illuxisset mane, venit Jonathas in agrum juxta placitum David, et puer parvulus cum eo,
09O||20||36||77610	et ait ad puerum suum : Vade, et affer mihi sagittas, quas ego jacio. Cumque puer cucurrisset, jecit aliam sagittam trans puerum.
09O||20||37||77620	Venit itaque puer ad locum jaculi, quod miserat Jonathas : et clamavit Jonathas post tergum pueri, et ait : Ecce ibi est sagitta porro ultra te.
09O||20||38||77630	Clamavitque iterum Jonathas post tergum pueri, dicens : Festina velociter, ne steteris. Collegit autem puer Jonathæ sagittas, et attulit ad dominum suum :
09O||20||39||77640	et quid ageretur, penitus ignorabat : tantummodo enim Jonathas et David rem noverant.
09O||20||40||77650	Dedit ergo Jonathas arma sua puero, et dixit ei : Vade, et defer in civitatem.
09O||20||41||77660	Cumque abiisset puer, surrexit David de loco qui vergebat ad austrum, et cadens pronus in terram, adoravit tertio : et osculantes se alterutrum, fleverunt pariter, David autem amplius.
09O||20||42||77670	Dixit ergo Jonathas ad David : Vade in pace : quæcumque juravimus ambo in nomine Domini, dicentes : Dominus sit inter me et te, et inter semen meum et semen tuum usque in sempiternum.
09O||20||43||77680	Et surrexit David, et abiit : sed et Jonathas ingressus est civitatem.
09O||21||1||77690	Venit autem David in Nobe ad Achimelech sacerdotem : et obstupuit Achimelech, eo quod venisset David. Et dixit ei : Quare tu solus, et nullus est tecum ?
09O||21||2||77700	Et ait David ad Achimelech sacerdotem : Rex præcepit mihi sermonem, et dixit : Nemo sciat rem, propter quam missus es a me, et cujusmodi præcepta tibi dederim : nam et pueris condixi in illum et illum locum.
09O||21||3||77710	Nunc ergo si quid habes ad manum, vel quinque panes, da mihi aut quidquid inveneris.
09O||21||4||77720	Et respondens sacerdos ad David, ait illi : Non habeo laicos panes ad manum, sed tantum panem sanctum : si mundi sunt pueri, maxime a mulieribus ?
09O||21||5||77730	Et respondit David sacerdoti, et dixit ei : Equidem, si de mulieribus agitur : continuimus nos ab heri et nudiustertius, quando egrediebamur, et fuerunt vasa puerorum sancta. Porro via hæc polluta est, sed et ipsa hodie sanctificabitur in vasis.
09O||21||6||77740	Dedit ergo ei sacerdos sanctificatum panem : neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi.
09O||21||7||77750	Erat autem ibi vir quidam de servis Saul, in die illa, intus in tabernaculo Domini : et nomen ejus Doëg Idumæus, potentissimus pastorum Saul.
09O||21||8||77760	Dixit autem David ad Achimelech : Si habes hic ad manum hastam, aut gladium ? quia gladium meum, et arma mea non tuli mecum : sermo enim regis urgebat.
09O||21||9||77770	Et dixit sacerdos : Ecce hic gladius Goliath Philisthæi, quem percussisti in Valle terebinthi, est involutus pallio post ephod : si istum vis tollere, tolle : neque enim hic est alius absque eo. Et ait David : Non est huic alter similis, da mihi eum.
09O||21||10||77780	Surrexit itaque David, et fugit in die illa a facie Saul : et venit ad Achis regem Geth :
09O||21||11||77790	dixeruntque servi Achis ad eum cum vidissent David : Numquid non iste est David rex terræ ? nonne huic cantabant per choros, dicentes : Percussit Saul mille, et David decem millia ?
09O||21||12||77800	Posuit autem David sermones istos in corde suo, et extimuit valde a facie Achis regis Geth.
09O||21||13||77810	Et immutavit os suum coram eis, et collabebatur inter manus eorum : et impingebat in ostia portæ, defluebantque salivæ ejus in barbam.
09O||21||14||77820	Et ait Achis ad servos suos : Vidistis hominem insanum : quare adduxistis eum ad me ?
09O||21||15||77830	An desunt nobis furiosi, quod introduxistis istum, ut fureret me præsente ? hiccine ingredietur domum meam ?
09O||22||1||77840	Abiit ergo David inde, et fugit in speluncam Odollam. Quod cum audissent fratres ejus, et omnis domus patris ejus, descenderunt ad eum illuc.
09O||22||2||77850	Et convenerunt ad eum omnes, qui erant in angustia constituti, et oppressi ære alieno, et amaro animo : et factus est eorum princeps, fueruntque cum eo quasi quadringenti viri.
09O||22||3||77860	Et profectus est David inde in Maspha, quæ est Moab : et dixit ad regem Moab : Maneat, oro, pater meus et mater mea vobiscum, donec sciam quid faciat mihi Deus.
09O||22||4||77870	Et reliquit eos ante faciem regis Moab : manseruntque apud eum cunctis diebus, quibus David fuit in præsidio.
09O||22||5||77880	Dixitque Gad propheta ad David : Noli manere in præsidio : proficiscere, et vade in terram Juda. Et profectus est David, et venit in saltum Haret.
09O||22||6||77890	Et audivit Saul quod apparuisset David, et viri qui erant cum eo. Saul autem cum maneret in Gabaa, et esset in nemore, quod est in Rama, hastam manu tenens, cunctique servi ejus circumstarent eum,
09O||22||7||77900	ait ad servos suos qui assistebant ei : Audite nunc filii Jemini : numquid omnibus vobis dabit filius Isai agros, et vineas, et universos vos faciet tribunos, et centuriones ?
09O||22||8||77910	quoniam conjurastis omnes adversum me, et non est qui mihi renuntiet, maxime cum et filius meus fœdus inierit cum filio Isai. Non est qui vicem meam doleat ex vobis, nec qui annuntiet mihi : eo quod suscitaverit filius meus servum meum adversum me, insidiantem mihi usque hodie.
09O||22||9||77920	Respondens autem Doëg Idumæus, qui assistebat, et erat primus inter servos Saul : Vidi, inquit, filium Isai in Nobe apud Achimelech filium Achitob sacerdotem.
09O||22||10||77930	Qui consuluit pro eo Dominum, et cibaria dedit ei : sed et gladium Goliath Philisthæi dedit illi.
09O||22||11||77940	Misit ergo rex ad accersendum Achimelech sacerdotem filium Achitob, et omnem domum patris ejus, sacerdotum, qui erant in Nobe, qui universi venerunt ad regem.
09O||22||12||77950	Et ait Saul ad Achimelech : Audi fili Achitob. Qui respondit : Præsto sum, domine.
09O||22||13||77960	Dixitque ad eum Saul : Quare conjurastis adversum me, tu et filius Isai, et dedisti ei panes et gladium, et consuluisti pro eo Deum, ut consurgeret adversum me, insidiator usque hodie permanens ?
09O||22||14||77970	Respondensque Achimelech regi, ait : Et quis in omnibus servis tuis, sicut David fidelis, et gener regis, et pergens ad imperium tuum, et gloriosus in domo tua ?
09O||22||15||77980	Num hodie cœpi pro eo consulere Deum ? absit hoc a me : ne suspicetur rex adversus servum suum rem hujuscemodi, in universa domo patris mei : non enim scivit servus tuus quidquam super hoc negotio, vel modicum vel grande.
09O||22||16||77990	Dixitque rex : Morte morieris Achimelech, tu et omnis domus patris tui.
09O||22||17||78000	Et ait rex emissariis, qui circumstabant eum : Convertimini, et interficite sacerdotes Domini : nam manus eorum cum David est : scientes quod fugisset, et non indicaverunt mihi. Noluerunt autem servi regis extendere manus suas in sacerdotes Domini.
09O||22||18||78010	Et ait rex ad Doëg : Convertere tu, et irrue in sacerdotes. Conversusque Doëg Idumæus, irruit in sacerdotes, et trucidavit in die illa octoginta quinque viros vestitos ephod lineo.
09O||22||19||78020	Nobe autem civitatem sacerdotum percussit in ore gladii, viros et mulieres, et parvulos, et lactentes, bovemque, et asinum, et ovem in ore gladii.
09O||22||20||78030	Evadens autem unus filius Achimelech, filii Achitob, cujus nomen erat Abiathar, fugit ad David,
09O||22||21||78040	et annuntiavit ei quod occidisset Saul sacerdotes Domini.
09O||22||22||78050	Et ait David ad Abiathar : Sciebam in die illa, quod cum ibi esset Doëg Idumæus, procul dubio annuntiaret Sauli : ego sum reus omnium animarum patris tui.
09O||22||23||78060	Mane mecum, ne timeas : si quis quæsierit animam meam, quæret et animam tuam, mecumque servaberis.
09O||23||1||78070	Et annuntiaverunt David, dicentes : Ecce Philisthiim oppugnant Ceilam et diripiunt areas.
09O||23||2||78080	Consuluit ergo David Dominum, dicens : Num vadam, et percutiam Philisthæos istos ? Et ait Dominus ad David : Vade, et percuties Philisthæos, et Ceilam salvabis.
09O||23||3||78090	Et dixerunt viri, qui erant cum David, ad eum : Ecce nos hic in Judæa consistentes timemus : quanto magis si ierimus in Ceilam adversum agmina Philisthinorum ?
09O||23||4||78100	Rursum ergo David consuluit Dominum. Qui respondens, ait ei : Surge, et vade in Ceilam : ego enim tradam Philisthæos in manu tua.
09O||23||5||78110	Abiit ergo David, et viri ejus, in Ceilam, et pugnavit adversum Philisthæos, et abegit jumenta eorum, et percussit eos plaga magna : et salvavit David habitatores Ceilæ.
09O||23||6||78120	Porro eo tempore, quo fugiebat Abiathar filius Achimelech ad David in Ceilam, ephod secum habens descenderat.
09O||23||7||78130	Nuntiatum est autem Sauli quod venisset David in Ceilam : et ait Saul : Tradidit eum Deus in manus meas, conclususque est introgressus urbem, in qua portæ et seræ sunt.
09O||23||8||78140	Et præcepit Saul omni populo ut ad pugnam descenderet in Ceilam, et obsideret David, et viros ejus.
09O||23||9||78150	Quod cum David rescisset quia præpararet ei Saul clam malum, dixit ad Abiathar sacerdotem : Applica ephod.
09O||23||10||78160	Et ait David : Domine Deus Israël, audivit famam servus tuus, quod disponat Saul venire in Ceilam, ut evertat urbem propter me :
09O||23||11||78170	si tradent me viri Ceilæ in manus ejus ? et si descendet Saul, sicut audivit servus tuus ? Domine Deus Israël, indica servo tuo. Et ait Dominus : Descendet.
09O||23||12||78180	Dixitque David : Si tradent me viri Ceilæ, et viros qui sunt mecum, in manus Saul ? Et dixit Dominus : Tradent.
09O||23||13||78190	Surrexit ergo David et viri ejus quasi sexcenti, et egressi de Ceila, huc atque illuc vagabantur incerti : nuntiatumque est Sauli quod fugisset David de Ceila, et salvatus esset : quam ob rem dissimulavit exire.
09O||23||14||78200	Morabatur autem David in deserto in locis firmissimis, mansitque in monte solitudinis Ziph, in monte opaco : quærebat eum tamen Saul cunctis diebus : et non tradidit eum Deus in manus ejus.
09O||23||15||78210	Et vidit David quod egressus esset Saul ut quæreret animam ejus. Porro David erat in deserto Ziph in silva.
09O||23||16||78220	Et surrexit Jonathas filius Saul, et abiit ad David in silvam, et confortavit manus ejus in Deo : dixitque ei :
09O||23||17||78230	Ne timeas : neque enim inveniet te manus Saul patris mei, et tu regnabis super Israël, et ego ero tibi secundus, sed et Saul pater meus scit hoc.
09O||23||18||78240	Percussit ergo uterque fœdus coram Domino : mansitque David in silva : Jonathas autem reversus est in domum suam.
09O||23||19||78250	Ascenderunt autem Ziphæi ad Saul in Gabaa, dicentes : Nonne ecce David latitat apud nos in locis tutissimis silvæ, in colle Hachila, quæ est ad dexteram deserti ?
09O||23||20||78260	Nunc ergo, sicut desideravit anima tua ut descenderes, descende : nostrum autem erit ut tradamus eum in manus regis.
09O||23||21||78270	Dixitque Saul : Benedicti vos a Domino, quia doluistis vicem meam.
09O||23||22||78280	Abite ergo, oro, et diligentius præparate, et curiosius agite, et considerate locum ubi sit pes ejus, vel quis viderit eum ibi : recogitat enim de me, quod callide insidier ei.
09O||23||23||78290	Considerate et videte omnia latibula ejus, in quibus absconditur : et revertimini ad me ad rem certam, ut vadam vobiscum. Quod si etiam in terram se abstruserit, perscrutabor eum in cunctis millibus Juda.
09O||23||24||78300	At illi surgentes abierunt in Ziph ante Saul : David autem et viri ejus erant in deserto Maon, in campestribus ad dexteram Jesimon.
09O||23||25||78310	Ivit ergo Saul et socii ejus ad quærendum eum : et nuntiatum est David, statimque descendit ad petram, et versabatur in deserto Maon : quod cum audisset Saul, persecutus est David in deserto Maon.
09O||23||26||78320	Et ibat Saul ad latus montis ex parte una : David autem et viri ejus erant in latere montis ex parte altera : porro David desperabat se posse evadere a facie Saul : itaque Saul et viri ejus in modum coronæ cingebant David, et viros ejus, ut caperent eos.
09O||23||27||78330	Et nuntius venit ad Saul, dicens : Festina, et veni, quoniam infuderunt se Philisthiim super terram.
09O||23||28||78340	Reversus est ergo Saul desistens persequi David, et perrexit in occursum Philisthinorum : propter hoc vocaverunt locum illum, Petram dividentem.
09O||24||1||78350	Ascendit ergo David inde : et habitavit in locis tutissimis Engaddi.
09O||24||2||78360	Cumque reversus esset Saul, postquam persecutus est Philisthæos, nuntiaverunt ei, dicentes : Ecce, David in deserto est Engaddi.
09O||24||3||78370	Assumens ergo Saul tria millia electorum virorum ex omni Israël, perrexit ad investigandum David et viros ejus, etiam super abruptissimas petra, quæ solis ibicibus perviæ sunt.
09O||24||4||78380	Et venit ad caulas ovium, quæ se offerebant vianti : eratque ibi spelunca, quam ingressus est Saul, ut purgaret ventrem : porro David et viri ejus in interiore parte speluncæ latebant.
09O||24||5||78390	Et dixerunt servi David ad eum : Ecce dies, de qua locutus est Dominus ad te : Ego tradam tibi inimicum tuum, ut facias ei sicut placuerit in oculis tuis. Surrexit ergo David, et præcidit oram chlamydis Saul silenter.
09O||24||6||78400	Post hæc percussit cor suum David, eo quod abscidisset oram chlamydis Saul.
09O||24||7||78410	Dixitque ad viros suos : Propitius sit mihi Dominus, ne faciam hanc rem domino meo, christo Domini, ut mittam manum meam in eum, quia christus Domini est.
09O||24||8||78420	Et confregit David viros suos sermonibus, et non permisit eos ut consurgerent in Saul : porro Saul exsurgens de spelunca, pergebat cœpto itinere.
09O||24||9||78430	Surrexit autem et David post eum : et egressus de spelunca, clamavit post tergum Saul, dicens : Domine mi rex. Et respexit Saul post se : et inclinans se David pronus in terram adoravit,
09O||24||10||78440	dixitque ad Saul : Quare audis verba hominum loquentium, David quærit malum adversum te ?
09O||24||11||78450	Ecce hodie viderunt oculi tui, quod tradiderit te Dominus in manu mea in spelunca : et cogitavi ut occiderem te, sed pepercit tibi oculus meus : dixi enim : Non extendam manum meam in dominum meum, quia christus Domini est.
09O||24||12||78460	Quin potius pater mi, vide, et cognosce oram chlamydis tuæ in manu mea : quoniam cum præscinderem summitatem chlamydis tuæ, nolui extendere manum meam in te : animadverte, et vide, quoniam non est in manu mea malum, neque iniquitas, neque peccavi in te : tu autem insidiaris animæ meæ ut auferas eam.
09O||24||13||78470	Judicet Dominus inter me et te, et ulciscatur me Dominus ex te : manus autem mea non sit in te.
09O||24||14||78480	Sicut et in proverbio antiquo dicitur : Ab impiis egredietur impietas : manus ergo mea non sit in te.
09O||24||15||78490	Quem persequeris, rex Israël ? quem persequeris ? canem mortuum persequeris, et pulicem unum.
09O||24||16||78500	Sit Dominus judex, et judicet inter me et te : et videat, et judicet causam meam, et eruat me de manu tua.
09O||24||17||78510	Cum autem complesset David loquens sermones hujuscemodi ad Saul, dixit Saul : Numquid vox hæc tua est fili mi David ? Et levavit Saul vocem suam, et flevit :
09O||24||18||78520	dixitque ad David : Justior tu es quam ego : tu enim tribuisti mihi bona : ego autem reddidi tibi mala.
09O||24||19||78530	Et tu indicasti hodie quæ feceris mihi bona : quomodo tradiderit me Dominus in manum tuam, et non occideris me.
09O||24||20||78540	Quis enim cum invenerit inimicum suum, dimittet eum in via bona ? Sed Dominus reddat tibi vicissitudinem hanc pro eo quod hodie operatus es in me.
09O||24||21||78550	Et nunc quia scio quod certissime regnaturus sis, et habiturus in manu tua regnum Israël :
09O||24||22||78560	jura mihi in Domino, ne deleas semen meum post me, neque auferas nomen meum de domo patris mei.
09O||24||23||78570	Et juravit David Sauli. Abiit ergo Saul in domum suam : et David et viri ejus ascenderunt ad tutiora loca.
09O||25||1||78580	Mortuus est autem Samuel, et congregatus est universus Israël, et planxerunt eum, et sepelierunt eum in domo sua in Ramatha. Consurgensque David descendit in desertum Pharan.
09O||25||2||78590	Erat autem vir quispiam in solitudine Maon, et possessio ejus in Carmelo, et homo ille magnus nimis : erantque ei oves tria millia, et mille capræ : et accidit ut tonderetur grex ejus in Carmelo.
09O||25||3||78600	Nomen autem viri illius erat Nabal : et nomen uxoris ejus Abigail : eratque mulier illa prudentissima, et speciosa : porro vir ejus durus, et pessimus, et malitiosus : erat autem de genere Caleb.
09O||25||4||78610	Cum ergo audisset David in deserto quod tonderet Nabal gregem suum,
09O||25||5||78620	misit decem juvenes, et dixit eis : Ascendite in Carmelum, et venietis ad Nabal, et salutabitis eum ex nomine meo pacifice.
09O||25||6||78630	Et dicetis : Sit fratribus meis, et tibi pax, et domui tuæ pax, et omnibus, quæcumque habes, sit pax.
09O||25||7||78640	Audivi quod tonderent pastores tui, qui erant nobiscum in deserto : numquam eis molesti fuimus, nec aliquando defuit quidquam eis de grege, omni tempore quo fuerunt nobiscum in Carmelo.
09O||25||8||78650	Interroga pueros tuos, et indicabunt tibi. Nunc ergo inveniant pueri tui gratiam in oculis tuis : in die enim bona venimus : quodcumque invenerit manus tua, da servis tuis, et filio tuo David.
09O||25||9||78660	Cumque venissent pueri David, locuti sunt ad Nabal omnia verba hæc ex nomine David : et siluerunt.
09O||25||10||78670	Respondens autem Nabal pueris David, ait : Quis est David ? et quis est filius Isai ? hodie increverunt servi qui fugiunt dominos suos.
09O||25||11||78680	Tollam ergo panes meos, et aquas meas, et carnes pecorum, quæ occidi tonsoribus meis, et dabo viris quos nescio unde sint ?
09O||25||12||78690	Regressi sunt itaque pueri David per viam suam, et reversi venerunt, et nuntiaverunt ei omnia verba quæ dixerat.
09O||25||13||78700	Tunc ait David pueris suis : Accingatur unusquisque gladio suo. Et accincti sunt singuli gladiis suis, accinctusque est et David ense suo : et secuti sunt David quasi quadringenti viri : porro ducenti remanserunt ad sarcinas.
09O||25||14||78710	Abigail autem uxori Nabal nuntiavit unus de pueris suis, dicens : Ecce David misit nuntios de deserto, ut benedicerent domino nostro : et aversatus est eos.
09O||25||15||78720	Homines isti boni satis fuerant nobis, et non molesti : nec quidquam aliquando periit omni tempore, quo fuimus conversati cum eis in deserto :
09O||25||16||78730	pro muro erant nobis tam in nocte quam in die, omnibus diebus quibus pavimus apud eos greges.
09O||25||17||78740	Quam ob rem considera, et recogita quid facias : quoniam completa est malitia adversum virum tuum, et adversum domum tuam, et ipse est filius Belial, ita ut nemo possit ei loqui.
09O||25||18||78750	Festinavit igitur Abigail, et tulit ducentos panes, et duos utres vini, et quinque arietes coctos, et quinque sata polentæ, et centum ligaturas uvæ passæ, et ducentas massas caricarum, et posuit super asinos :
09O||25||19||78760	dixitque pueris suis : Præcedite me : ecce ego post tergum sequar vos : viro autem suo Nabal non indicavit.
09O||25||20||78770	Cum ergo ascendisset asinum, et descenderet ad radices montis, David et viri ejus descendebant in occursum ejus : quibus et illa occurrit.
09O||25||21||78780	Et ait David : Vere frustra servavi omnia quæ hujus erant in deserto, et non periit quidquam de cunctis quæ ad eum pertinebant : et reddidit mihi malum pro bono.
09O||25||22||78790	Hæc faciat Deus inimicis David, et hæc addat, si reliquero de omnibus quæ ad ipsum pertinent usque mane, mingentem ad parietem.
09O||25||23||78800	Cum autem vidisset Abigail David, festinavit, et descendit de asino, et procidit coram David super faciem suam, et adoravit super terram,
09O||25||24||78810	et cecidit ad pedes ejus, et dixit : In me sit, domine mi, hæc iniquitas : loquatur, obsecro ancilla tua in auribus tuis : et audi verba famulæ tuæ.
09O||25||25||78820	Ne ponat, oro, dominus meus rex cor suum super virum istum iniquum Nabal : quoniam secundum nomen suum stultus est, et stultitia est cum eo : ego autem ancilla tua non vidi pueros tuos, domine mi, quos misisti.
09O||25||26||78830	Nunc ergo, domine mi, vivit Dominus, et vivit anima tua, qui prohibuit te ne venires in sanguinem, et salvavit manum tuam tibi : et nunc fiant sicut Nabal inimici tui, et qui quærunt domino meo malum.
09O||25||27||78840	Quapropter suscipe benedictionem hanc, quam attulit ancilla tua tibi domino meo : et da pueris qui sequuntur te dominum meum.
09O||25||28||78850	Aufer iniquitatem famulæ tuæ : faciens enim faciet Dominus tibi domino meo domum fidelem, quia prælia Domini, domine mi, tu præliaris : malitia ergo non inveniatur in te omnibus diebus vitæ tuæ.
09O||25||29||78860	Si enim surrexerit aliquando homo persequens te, et quærens animam tuam, erit anima domini mei custodita quasi in fasciculo viventium, apud Dominum Deum tuum : porro inimicorum tuorum anima rotabitur, quasi in impetu et circulo fundæ.
09O||25||30||78870	Cum ergo fecerit Dominus tibi domino meo omnia quæ locutus est bona de te, et constituerit te ducem super Israël,
09O||25||31||78880	non erit tibi hoc in singultum, et in scrupulum cordis domino meo, quod effuderis sanguinem innoxium, aut ipse te ultus fueris : et cum benefecerit Dominus domino meo, recordaberis ancillæ tuæ.
09O||25||32||78890	Et ait David ad Abigail : Benedictus Dominus Deus Israël, qui misit hodie te in occursum meum, et benedictum eloquium tuum,
09O||25||33||78900	et benedicta tu, quæ prohibuisti me hodie ne irem ad sanguinem, et ulciscerer me manu mea.
09O||25||34||78910	Alioquin vivit Dominus Deus Israël, qui prohibuit me ne malum facerem tibi : nisi cito venisses in occursum mihi, non remansisset Nabal usque ad lucem matutinam, mingens ad parietem.
09O||25||35||78920	Suscepit ergo David de manu ejus omnia quæ attulerat ei, dixitque ei : Vade pacifice in domum tuam, ecce audivi vocem tuam, et honoravi faciem tuam.
09O||25||36||78930	Venit autem Abigail ad Nabal : et ecce erat ei convivium in domo ejus, quasi convivium regis, et cor Nabal jucundum : erat enim ebrius nimis : et non indicavit ei verbum pusillum aut grande usque mane.
09O||25||37||78940	Diluculo autem cum digessisset vinum Nabal, indicavit ei uxor sua verba hæc, et emortuum est cor ejus intrinsecus, et factus est quasi lapis.
09O||25||38||78950	Cumque pertransissent decem dies, percussit Dominus Nabal, et mortuus est.
09O||25||39||78960	Quod cum audisset David mortuum Nabal, ait : Benedictus Dominus, qui judicavit causam opprobrii mei de manu Nabal, et servum suum custodivit a malo, et malitiam Nabal reddidit Dominus in caput ejus. Misit ergo David, et locutus est ad Abigail, ut sumeret eam sibi in uxorem.
09O||25||40||78970	Et venerunt pueri David ad Abigail in Carmelum, et locuti sunt ad eam, dicentes : David misit nos ad te, ut accipiat te sibi in uxorem.
09O||25||41||78980	Quæ consurgens, adoravit prona in terram, et ait : Ecce famula tua sit in ancillam, ut lavet pedes servorum domini mei.
09O||25||42||78990	Et festinavit, et surrexit Abigail, et ascendit super asinum, et quinque puellæ ierunt cum ea, pedissequæ ejus, et secuta est nuntios David : et facta est illi uxor.
09O||25||43||79000	Sed et Achinoam accepit David de Jezraël : et fuit utraque uxor ejus.
09O||25||44||79010	Saul autem dedit Michol filiam suam uxorem David, Phalti filio Lais, qui erat de Gallim.
09O||26||1||79020	Et venerunt Ziphæi ad Saul in Gabaa, dicentes : Ecce, David absconditus est in colle Hachila, quæ est ex adverso solitudinis.
09O||26||2||79030	Et surrexit Saul, et descendit in desertum Ziph, et cum eo tria millia virorum de electis Israël, ut quæreret David in deserto Ziph.
09O||26||3||79040	Et castrametatus est Saul in Gabaa Hachila, quæ erat ex adverso solitudinis in via : David autem habitabat in deserto. Videns autem quod venisset Saul post se in desertum,
09O||26||4||79050	misit exploratores, et didicit quod illuc venisset certissime.
09O||26||5||79060	Et surrexit David clam, et venit ad locum ubi erat Saul : cumque vidisset locum in quo dormiebat Saul, et Abner filius Ner, princeps militiæ ejus, et Saulem dormientem in tentorio, et reliquum vulgus per circuitum ejus,
09O||26||6||79070	ait David ad Achimelech Hethæum, et Abisai filium Sarviæ, fratrem Joab, dicens : Quis descendet mecum ad Saul in castra ? Dixitque Abisai : Ego descendam tecum.
09O||26||7||79080	Venerunt ergo David et Abisai ad populum nocte, et invenerunt Saul jacentem et dormientem in tentorio, et hastam fixam in terra ad caput ejus : Abner autem et populum dormientes in circuitu ejus.
09O||26||8||79090	Dixitque Abisai ad David : Conclusit Deus inimicum tuum hodie in manus tuas : nunc ergo perfodiam eum lancea in terra, semel, et secundo opus non erit.
09O||26||9||79100	Et dixit David ad Abisai : Ne interficias eum : quis enim extendet manum suam in christum Domini, et innocens erit ?
09O||26||10||79110	Et dixit David : Vivit Dominus, quia nisi Dominus percusserit eum, aut dies ejus venerit ut moriatur, aut in prælium descendens perierit :
09O||26||11||79120	propitius sit mihi Dominus ne extendam manum meam in christum Domini : nunc igitur tolle hastam, quæ est ad caput ejus, et scyphum aquæ, et abeamus.
09O||26||12||79130	Tulit igitur David hastam, et scyphum aquæ, qui erat ad caput Saul, et abierunt : et non erat quisquam, qui videret, et intelligeret, et evigilaret, sed omnes dormiebant, quia sopor Domini irruerat super eos.
09O||26||13||79140	Cumque transisset David ex adverso, et stetisset in vertice montis de longe, et esset grande intervallum inter eos,
09O||26||14||79150	clamavit David ad populum, et ad Abner filium Ner, dicens : Nonne respondebis, Abner ? Et respondens Abner, ait : Quis es tu, qui clamas, et inquietas regem ?
09O||26||15||79160	Et ait David ad Abner : Numquid non vir tu es ? et quis alius similis tui in Israël ? quare ergo non custodisti dominum tuum regem ? ingressus est enim unus de turba ut interficeret regem, dominum tuum.
09O||26||16||79170	Non est bonum hoc, quod fecisti : vivit Dominus, quoniam filii mortis estis vos, qui non custodistis dominum vestrum, christum Domini : nunc ergo vide ubi sit hasta regis, et ubi sit scyphus aquæ qui erat ad caput ejus.
09O||26||17||79180	Cognovit autem Saul vocem David, et dixit : Numquid vox hæc tua, fili mi David ? Et ait David : Vox mea, domine mi rex.
09O||26||18||79190	Et ait : Quam ob causam dominus meus persequitur servum suum ? Quid feci ? aut quod est malum in manu mea ?
09O||26||19||79200	Nunc ergo audi, oro, domine mi rex, verba servi tui : si Dominus incitat te adversum me, odoretur sacrificium : si autem filii hominum, maledicti sunt in conspectu Domini : qui ejecerunt me hodie, ut non habitem in hæreditate Domini, dicentes : Vade, servi diis alienis.
09O||26||20||79210	Et nunc non effundatur sanguis meus in terram coram Domino : quia egressus est rex Israël ut quærat pulicem unum, sicut persequitur perdix in montibus.
09O||26||21||79220	Et ait Saul : Peccavi, revertere fili mi David : nequaquam enim ultra tibi malefaciam, eo quod pretiosa fuerit anima mea in oculis tuis hodie : apparet enim quod stulte egerim, et ignoraverim multa nimis.
09O||26||22||79230	Et respondens David, ait : Ecce hasta regis : transeat unus de pueris regis, et tollat eam.
09O||26||23||79240	Dominus autem retribuet unicuique secundum justitiam suam et fidem : tradidit enim te Dominus hodie in manum meam, et nolui extendere manum meam in christum Domini.
09O||26||24||79250	Et sicut magnificata est anima tua hodie in oculis meis, sic magnificetur anima mea in oculis Domini, et liberet me de omni angustia.
09O||26||25||79260	Ait ergo Saul ad David : Benedictus tu fili mi David : et quidem faciens facies, et potens poteris. Abiit autem David in viam suam, et Saul reversus est in locum suum.
09O||27||1||79270	Et ait David in corde suo : Aliquando incidam una die in manus Saul : nonne melius est ut fugiam, et salver in terra Philisthinorum, ut desperet Saul, cessetque me quærere in cunctis finibus Israël ? Fugiam ergo manus ejus.
09O||27||2||79280	Et surrexit David, et abiit ipse, et sexcenti viri cum eo, ad Achis filium Maoch regem Geth.
09O||27||3||79290	Et habitavit David cum Achis in Geth, ipse et viri ejus : vir et domus ejus : et David, et duæ uxores ejus, Achinoam Jezrahelitis, et Abigail uxor Nabal Carmeli.
09O||27||4||79300	Et nuntiatum est Sauli quod fugisset David in Geth, et non addidit ultra quærere eum.
09O||27||5||79310	Dixit autem David ad Achis : Si inveni gratiam in oculis tuis, detur mihi locus in una urbium regionis hujus, ut habitem ibi : cur enim manet servus tuus in civitate regis tecum ?
09O||27||6||79320	Dedit itaque ei Achis in die illa Siceleg : propter quam causam facta est Siceleg regum Juda, usque in diem hanc.
09O||27||7||79330	Fuit autem numerus dierum, quibus habitavit David in regione Philisthinorum, quatuor mensium.
09O||27||8||79340	Et ascendit David et viri ejus, et agebant prædas de Gessuri, et de Gerzi, et de Amalecitis : hi enim pagi habitabantur in terra antiquitus, euntibus Sur usque ad terram Ægypti.
09O||27||9||79350	Et percutiebat David omnem terram, nec relinquebat viventem virum et mulierem : tollensque oves, et boves, et asinos, et camelos, et vestes, revertebatur, et veniebat ad Achis.
09O||27||10||79360	Dicebat autem ei Achis : In quem irruisti hodie ? Respondebat David : Contra meridiem Judæ, et contra meridiem Jerameel, et contra meridiem Ceni.
09O||27||11||79370	Virum et mulierem non vivificabat David, nec adducebat in Geth, dicens : Ne forte loquantur adversum nos : Hæc fecit David : et hoc erat decretum illi omnibus diebus quibus habitavit in regione Philisthinorum.
09O||27||12||79380	Credidit ergo Achis David, dicens : Multa mala operatus est contra populum suum Israël : erit igitur mihi servus sempiternus.
09O||28||1||79390	Factum est autem in diebus illis, congregaverunt Philisthiim agmina sua, ut præpararentur ad bellum contra Israël : dixitque Achis ad David : Sciens nunc scito, quoniam mecum egredieris in castris tu, et viri tui.
09O||28||2||79400	Dixitque David ad Achis : Nunc scies quæ facturus est servus tuus. Et ait Achis ad David : Et ego custodem capitis mei ponam te cunctis diebus.
09O||28||3||79410	Samuel autem mortuus est, planxitque eum omnis Israël, et sepelierunt eum in Ramatha urbe sua. Et Saul abstulit magos et hariolos de terra.
09O||28||4||79420	Congregatique sunt Philisthiim, et venerunt, et castrametati sunt in Sunam : congregavit autem et Saul universum Israël, et venit in Gelboë.
09O||28||5||79430	Et vidit Saul castra Philisthiim, et timuit, et expavit cor ejus nimis.
09O||28||6||79440	Consuluitque Dominum, et non respondit ei neque per somnia, neque per sacerdotes, neque per prophetas.
09O||28||7||79450	Dixitque Saul servis suis : Quærite mihi mulierem habentem pythonem, et vadam ad eam, et sciscitabor per illam. Et dixerunt servi ejus ad eum : Est mulier pythonem habens in Endor.
09O||28||8||79460	Mutavit ergo habitum suum, vestitusque est aliis vestimentis, et abiit ipse, et duo viri cum eo, veneruntque ad mulierem nocte, et ait illi : Divina mihi in pythone, et suscita mihi quem dixero tibi.
09O||28||9||79470	Et ait mulier ad eum : Ecce, tu nosti quanta fecerit Saul, et quomodo eraserit magos et hariolos de terra : quare ergo insidiaris animæ meæ, ut occidar ?
09O||28||10||79480	Et juravit ei Saul in Domino, dicens : Vivit Dominus, quia non eveniet tibi quidquam mali propter hanc rem.
09O||28||11||79490	Dixitque ei mulier : Quem suscitabo tibi ? Qui ait : Samuelem mihi suscita.
09O||28||12||79500	Cum autem vidisset mulier Samuelem, exclamavit voce magna, et dixit ad Saul : Quare imposuisti mihi ? Tu es enim Saul.
09O||28||13||79510	Dixitque ei rex : Noli timere : quid vidisti ? Et ait mulier ad Saul : Deos vidi ascendentes de terra.
09O||28||14||79520	Dixitque ei : Qualis est forma ejus ? Quæ ait : Vir senex ascendit, et ipse amictus est pallio. Et intellexit Saul quod Samuel esset, et inclinavit se super faciem suam in terra, et adoravit.
09O||28||15||79530	Dixit autem Samuel ad Saul : Quare inquietasti me ut suscitarer ? Et ait Saul : Coarctor nimis : siquidem Philisthiim pugnant adversum me, et Deus recessit a me, et exaudire me noluit neque in manu prophetarum, neque per somnia : vocavi ergo te, ut ostenderes mihi quid faciam.
09O||28||16||79540	Et ait Samuel : Quid interrogas me, cum Dominus recesserit a te, et transierit ad æmulum tuum ?
09O||28||17||79550	Faciet enim tibi Dominus sicut locutus est in manu mea, et scindet regnum tuum de manu tua et dabit illud proximo tuo David :
09O||28||18||79560	quia non obedisti voci Domini, neque fecisti iram furoris ejus in Amalec : idcirco quod pateris, fecit tibi Dominus hodie.
09O||28||19||79570	Et dabit Dominus etiam Israël tecum in manus Philisthiim : cras autem tu et filii tui mecum eritis : sed et castra Israël tradet Dominus in manus Philisthiim.
09O||28||20||79580	Statimque Saul cecidit porrectus in terram : extimuerat enim verba Samuelis, et robur non erat in eo, quia non comederat panem tota die illa.
09O||28||21||79590	Ingressa est itaque mulier illa ad Saul (conturbatus enim erat valde), dixitque ad eum : Ecce obedivit ancilla tua voci tuæ, et posui animam meam in manu mea : et audivi sermones tuos, quos locutus es ad me.
09O||28||22||79600	Nunc igitur audi et tu vocem ancillæ tuæ, et ponam coram te buccellam panis, ut comedens convalescas, et possis iter agere.
09O||28||23||79610	Qui renuit, et ait : Non comedam. Coëgerunt autem eum servi sui et mulier, et tandem audita voce eorum surrexit de terra, et sedit super lectum.
09O||28||24||79620	Mulier autem illa habebat vitulum pascualem in domo, et festinavit, et occidit eum : tollensque farinam, miscuit eam, et coxit azyma,
09O||28||25||79630	et posuit ante Saul et ante servos ejus. Qui cum comedissent, surrexerunt, et ambulaverunt per totam noctem illam.
09O||29||1||79640	Congregata sunt ergo Philisthiim universa agmina in Aphec : sed et Israël castrametatus est super fontem, qui erat in Jezrahel.
09O||29||2||79650	Et satrapæ quidem Philisthiim incedebant in centuriis et millibus : David autem et viri ejus erant in novissimo agmine cum Achis.
09O||29||3||79660	Dixeruntque principes Philisthiim ad Achis : Quid sibi volunt Hebræi isti ? Et ait Achis ad principes Philisthiim : Num ignoratis David, qui fuit servus Saul regis Israël, et est apud me multis diebus, vel annis, et non inveni in eo quidquam ex die qua transfugit ad me, usque ad diem hanc ?
09O||29||4||79670	Irati sunt autem adversus eum principes Philisthiim, et dixerunt ei : Revertatur vir iste, et sedeat in loco suo, in quo constituisti eum, et non descendat nobiscum in prælium, ne fiat nobis adversarius, cum præliari cœperimus : quomodo enim aliter poterit placare dominum suum, nisi in capitibus nostris ?
09O||29||5||79680	Nonne iste est David, cui cantabant in choris, dicentes : Percussit Saul in millibus suis, et David in decem millibus suis ?
09O||29||6||79690	Vocavit ergo Achis David, et ait ei : Vivit Dominus, quia rectus es tu, et bonus in conspectu meo : et exitus tuus, et introitus tuus mecum est in castris : et non inveni in te quidquam mali ex die qua venisti ad me, usque in diem hanc : sed satrapis non places.
09O||29||7||79700	Revertere ergo, et vade in pace, et non offendas oculos satraparum Philisthiim.
09O||29||8||79710	Dixitque David ad Achis : Quid enim feci, et quid invenisti in me servo tuo, a die qua fui in conspectu tuo in diem hanc, ut non veniam, et pugnem contra inimicos domini mei regis ?
09O||29||9||79720	Respondens autem Achis, locutus est ad David : Scio quia bonus es tu in oculis meis, sicut angelus Dei : sed principes Philisthinorum dixerunt : Non ascendet nobiscum in prælium.
09O||29||10||79730	Igitur consurge mane tu, et servi domini tui, qui venerunt tecum : et cum de nocte surrexeritis, et cœperit dilucescere, pergite.
09O||29||11||79740	Surrexit itaque de nocte David ipse et viri ejus, ut proficiscerentur mane, et reverterentur ad terram Philisthiim : Philisthiim autem ascenderunt in Jezrahel.
09O||30||1||79750	Cumque venissent David et viri ejus in Siceleg die tertia, Amalecitæ impetum fecerant ex parte australi in Siceleg, et percusserant Siceleg, et succenderant eam igni.
09O||30||2||79760	Et captivas duxerant mulieres ex ea, a minimo usque ad magnum : et non interfecerant quemquam, sed secum duxerant, et pergebant itinere suo.
09O||30||3||79770	Cum ergo venissent David et viri ejus ad civitatem, et invenissent eam succensam igni, et uxores suas, et filios suos, et filias ductas esse captivas,
09O||30||4||79780	levaverunt David et populus qui erat cum eo voces suas, et planxerunt donec deficerent in eis lacrimæ.
09O||30||5||79790	Siquidem et duæ uxores David captivæ ductæ fuerant, Achinoam Jezrahelites, et Abigail uxor Nabal Carmeli.
09O||30||6||79800	Et contristatus est David valde : volebat enim eum populus lapidare, quia amara erat anima uniuscujusque viri super filiis suis et filiabus : confortatus est autem David in Domino Deo suo.
09O||30||7||79810	Et ait ad Abiathar sacerdotem filium Achimelech : Applica ad me ephod. Et applicavit Abiathar ephod ad David,
09O||30||8||79820	et consuluit David Dominum, dicens : Persequar latrunculos hos, et comprehendam eos, an non ? Dixitque ei Dominus : Persequere : absque dubio enim comprehendes eos, et excuties prædam.
09O||30||9||79830	Abiit ergo David ipse, et sexcenti viri qui erant cum eo, et venerunt usque ad torrentem Besor : et lassi quidam substiterunt.
09O||30||10||79840	Persecutus est autem David ipse, et quadringenti viri : substiterant enim ducenti, qui lassi transire non poterant torrentem Besor.
09O||30||11||79850	Et invenerunt virum Ægyptium in agro, et adduxerunt eum ad David : dederuntque ei panem ut comederet, et biberet aquam,
09O||30||12||79860	sed et fragmen massæ caricarum, et duas ligaturas uvæ passæ. Quæ cum comedisset, reversus est spiritus ejus, et refocillatus est : non enim comederat panem, neque biberat aquam, tribus diebus et tribus noctibus.
09O||30||13||79870	Dixit itaque ei David : Cujus es tu ? vel unde ? et quo pergis ? Qui ait : Puer Ægyptius ego sum, servus viri Amalecitæ : dereliquit autem me dominus meus, quia ægrotare cœpi nudiustertius.
09O||30||14||79880	Siquidem nos erupimus ad australem plagam Cerethi, et contra Judam, et ad meridiem Caleb, et Siceleg succendimus igni.
09O||30||15||79890	Dixitque ei David : Potes me ducere ad cuneum istum ? Qui ait : Jura mihi per Deum quod non occidas me, et non tradas me in manus domini mei, et ego ducam te ad cuneum istum. Et juravit ei David.
09O||30||16||79900	Qui cum duxisset eum, ecce illi discumbebant super faciem universæ terræ comedentes et bibentes, et quasi festum celebrantes diem, pro cuncta præda et spoliis quæ ceperant de terra Philisthiim, et de terra Juda.
09O||30||17||79910	Et percussit eos David a vespere usque ad vesperam alterius diei, et non evasit ex eis quisquam, nisi quadringenti viri adolescentes, qui ascenderant camelos, et fugerant.
09O||30||18||79920	Eruit ergo David omnia quæ tulerant Amalecitæ, et duas uxores suas eruit.
09O||30||19||79930	Nec defuit quidquam a parvo usque ad magnum, tam de filiis quam de filiabus, et de spoliis, et quæcumque rapuerant, omnia reduxit David.
09O||30||20||79940	Et tulit universos greges et armenta, et minavit ante faciem suam : dixeruntque : Hæc est præda David.
09O||30||21||79950	Venit autem David ad ducentos viros, qui lassi subsisterant, nec sequi potuerant David, et residere eos jusserat in torrente Besor : qui egressi sunt obviam David, et populo qui erat cum eo. Accedens autem David ad populum, salutavit eos pacifice.
09O||30||22||79960	Respondensque omnis vir pessimus et iniquus de viris qui ierant cum David, dixit : Quia non venerunt nobiscum, non dabimus eis quidquam de præda quam eruimus : sed sufficiat unicuique uxor sua et filii : quos cum acceperint, recedant.
09O||30||23||79970	Dixit autem David : Non sic facietis fratres mei de his, quæ tradidit nobis Dominus, et custodivit nos, et dedit latrunculos, qui eruperant adversum nos, in manus nostras :
09O||30||24||79980	nec audiet vos quisquam super sermone hoc : æqua enim pars erit descendentis ad prælium, et remanentis ad sarcinas, et similiter divident.
09O||30||25||79990	Et factum est hoc ex die illa, et deinceps constitutum et præfinitum, et quasi lex in Israël usque in diem hanc.
09O||30||26||80000	Venit ergo David in Siceleg, et misit dona de præda senioribus Juda proximis suis, dicens : Accipite benedictionem de præda hostium Domini :
09O||30||27||80010	his qui erant in Bethel, et qui in Ramoth ad meridiem, et qui in Jether,
09O||30||28||80020	et qui in Aroër, et qui in Sephamoth, et qui in Esthamo,
09O||30||29||80030	et qui in Rachal, et qui in urbibus Jerameel, et qui in urbibus Ceni,
09O||30||30||80040	et qui in Arama, et qui in lacu Asan, et qui in Athach,
09O||30||31||80050	et qui in Hebron, et reliquis qui erant in his locis, in quibus commoratus fuerat David ipse, et viri ejus.
09O||31||1||80060	Philisthiim autem pugnabant adversum Israël : et fugerunt viri Israël ante faciem Philisthiim, et ceciderunt interfecti in monte Gelboë.
09O||31||2||80070	Irrueruntque Philisthiim in Saul, et in filios ejus, et percusserunt Jonathan, et Abinadab, et Melchisua filios Saul,
09O||31||3||80080	totumque pondus prælii versum est in Saul : et consecuti sunt eum viri sagittarii, et vulneratus est vehementer a sagittariis.
09O||31||4||80090	Dixitque Saul ad armigerum suum : Evagina gladium tuum, et percute me : ne forte veniant incircumcisi isti, et interficiant me, illudentes mihi. Et noluit armiger ejus : fuerat enim nimio terrore perterritus. Arripuit itaque Saul gladium, et irruit super eum.
09O||31||5||80100	Quod cum vidisset armiger ejus, videlicet quod mortuus esset Saul, irruit etiam ipse super gladium suum, et mortuus est cum eo.
09O||31||6||80110	Mortuus est ergo Saul, et tres filii ejus, et armiger illius, et universi viri ejus in die illa pariter.
09O||31||7||80120	Videntes autem viri Israël, qui erant trans vallem, et trans Jordanem, quod fugissent viri Israëlitæ, et quod mortuus esset Saul, et filii ejus, reliquerunt civitates suas, et fugerunt : veneruntque Philisthiim, et habitaverunt ibi.
09O||31||8||80130	Facta autem die altera, venerunt Philisthiim, ut spoliarent interfectos, et invenerunt Saul et tres filios ejus jacentes in monte Gelboë.
09O||31||9||80140	Et præciderunt caput Saul, et spoliaverunt eum armis : et miserunt in terram Philisthinorum per circuitum, ut annuntiaretur in templo idolorum, et in populis.
09O||31||10||80150	Et posuerunt arma ejus in templo Astaroth, corpus vero ejus suspenderunt in muro Bethsan.
09O||31||11||80160	Quod cum audissent habitatores Jabes Galaad, quæcumque fecerant Philisthiim Saul,
09O||31||12||80170	surrexerunt omnes viri fortissimi, et ambulaverunt tota nocte, et tulerunt cadaver Saul, et cadavera filiorum ejus de muro Bethsan : veneruntque Jabes Galaad, et combusserunt ea ibi :
09O||31||13||80180	et tulerunt ossa eorum, et sepelierunt in nemore Jabes, et jejunaverunt septem diebus.
10O||1||1||80190	Factum est autem, postquam mortuus est Saul, ut David reverteretur a cæde Amalec, et maneret in Siceleg duos dies.
10O||1||2||80200	In die autem tertia apparuit homo veniens de castris Saul veste conscissa, et pulvere conspersus caput : et ut venit ad David, cecidit super faciem suam, et adoravit.
10O||1||3||80210	Dixitque ad eum David : Unde venis ? Qui ait ad eum : De castris Israël fugi.
10O||1||4||80220	Et dixit ad eum David : Quod est verbum quod factum est ? indica mihi. Qui ait : Fugit populus ex prælio, et multi corruentes e populo mortui sunt : sed et Saul et Jonathas filius ejus interierunt.
10O||1||5||80230	Dixitque David ad adolescentem, qui nuntiabat ei : Unde scis quia mortuus est Saul, et Jonathas filius ejus ?
10O||1||6||80240	Et ait adolescens, qui nuntiabat ei : Casu veni in montem Gelboë, et Saul incumbebat super hastam suam : porro currus et equites appropinquabant ei,
10O||1||7||80250	et conversus post tergum suum, vidensque me vocavit. Cui cum respondissem : Adsum :
10O||1||8||80260	dixit mihi : Quisnam es tu ? Et aio ad eum : Amalecites ego sum.
10O||1||9||80270	Et locutus est mihi : Sta super me, et interfice me : quoniam tenent me angustiæ, et adhuc tota anima mea in me est.
10O||1||10||80280	Stansque super eum, occidi illum : sciebam enim quod vivere non poterat post ruinam : et tuli diadema quod erat in capite ejus, et armillam de brachio illius, et attuli ad te dominum meum huc.
10O||1||11||80290	Apprehendens autem David vestimenta sua scidit, omnesque viri, qui erant cum eo,
10O||1||12||80300	et planxerunt, et fleverunt, et jejunaverunt usque ad vesperam super Saul, et super Jonathan filium ejus, et super populum Domini, et super domum Israël, eo quod corruissent gladio.
10O||1||13||80310	Dixitque David ad juvenem qui nuntiaverat ei : Unde es tu ? Qui respondit : Filius hominis advenæ Amalecitæ ego sum.
10O||1||14||80320	Et ait ad eum David : Quare non timuisti mittere manum tuam ut occideres christum Domini ?
10O||1||15||80330	Vocansque David unum de pueris suis, ait : Accedens irrue in eum. Qui percussit illum, et mortuus est.
10O||1||16||80340	Et ait ad eum David : Sanguis tuus super caput tuum : os enim tuum locutum est adversum te, dicens : Ego interfeci christum Domini.
10O||1||17||80350	Planxit autem David planctum hujuscemodi super Saul, et super Jonathan filium ejus,
10O||1||18||80360	(et præcepit ut docerent filios Juda arcum, sicut scriptum est in libro justorum), et ait : Considera Israël, pro his qui mortui sunt, super excelsa tua vulnerati,
10O||1||19||80370	inclyti, Israël, super montes tuos interfecti sunt : quomodo ceciderunt fortes ?
10O||1||20||80380	Nolite annuntiare in Geth, neque annuntietis in compitis Ascalonis : ne forte lætentur filiæ Philisthiim, ne exultent filiæ incircumcisorum.
10O||1||21||80390	Montes Gelboë, nec ros, nec pluvia veniant super vos, neque sint agri primitiarum : quia ibi abjectus est clypeus fortium, clypeus Saul, quasi non esset unctus oleo.
10O||1||22||80400	A sanguine interfectorum, ab adipe fortium, sagitta Jonathæ numquam rediit retrorsum, et gladius Saul non est reversus inanis.
10O||1||23||80410	Saul et Jonathas amabiles, et decori in vita sua, in morte quoque non sunt divisi : aquilis velociores, leonibus fortiores.
10O||1||24||80420	Filiæ Israël super Saul flete, qui vestiebat vos coccino in deliciis, qui præbebat ornamenta aurea cultui vestro.
10O||1||25||80430	Quomodo ceciderunt fortes in prælio ? Jonathas in excelsis tuis occisus est ?
10O||1||26||80440	Doleo super te frater mi Jonatha decore nimis, et amabilis super amorem mulierum. Sicut mater unicum amat filium suum, ita ego te diligebam.
10O||1||27||80450	Quomodo ceciderunt robusti, et perierunt arma bellica ?
10O||2||1||80460	Igitur post hæc consuluit David Dominum, dicens : Num ascendam in unam de civitatibus Juda ? Et ait Dominus ad eum : Ascende. Dixitque David : Quo ascendam ? Et respondit ei : In Hebron.
10O||2||2||80470	Ascendit ergo David, et duæ uxores ejus, Achinoam Jezraëlites, et Abigail uxor Nabal Carmeli :
10O||2||3||80480	sed et viros, qui erant cum eo, duxit David singulos cum domo sua : et manserunt in oppidis Hebron.
10O||2||4||80490	Veneruntque viri Juda, et unxerunt ibi David, ut regnaret super domum Juda. Et nuntiatum est David, quod viri Jabes Galaad sepelissent Saul.
10O||2||5||80500	Misit ergo David nuntios ad viros Jabes Galaad, dixitque ad eos : Benedicti vos Domino, qui fecistis misericordiam hanc cum domino vestro Saul, et sepelistis eum.
10O||2||6||80510	Et nunc retribuet vobis quidem Dominus misericordiam et veritatem : sed et ego reddam gratiam, eo quod fecistis verbum istud.
10O||2||7||80520	Confortentur manus vestræ, et estote filii fortitudinis : licet enim mortuus sit dominus vester Saul, tamen me unxit domus Juda in regem sibi.
10O||2||8||80530	Abner autem filius Ner princeps exercitus Saul, tulit Isboseth filium Saul, et circumduxit eum per castra,
10O||2||9||80540	regemque constituit super Galaad, et super Gessuri, et super Jezraël, et super Ephraim, et super Benjamin, et super Israël universum.
10O||2||10||80550	Quadraginta annorum erat Isboseth filius Saul cum regnare cœpisset super Israël, et duobus annis regnavit : sola autem domus Juda sequebatur David.
10O||2||11||80560	Et fuit numerus dierum, quos commoratus est David, imperans in Hebron super domum Juda, septem annorum, et sex mensium.
10O||2||12||80570	Egressusque est Abner filius Ner, et pueri Isboseth filii Saul, de castris in Gabaon.
10O||2||13||80580	Porro Joab filius Sarviæ, et pueri David egressi sunt, et occurrerunt eis juxta piscinam Gabaon. Et cum in unum convenissent, e regione sederunt : hi ex una parte piscinæ, et illi ex altera.
10O||2||14||80590	Dixitque Abner ad Joab : Surgant pueri et ludant coram nobis. Et respondit Joab : Surgant.
10O||2||15||80600	Surrexerunt ergo, et transierunt numero duodecim de Benjamin, ex parte Isboseth filii Saul, et duodecim de pueris David.
10O||2||16||80610	Apprehensoque unusquisque capite comparis sui, defixit gladium in latus contrarii, et ceciderunt simul : vocatumque est nomen loci illius : Ager robustorum, in Gabaon.
10O||2||17||80620	Et ortum est bellum durum satis in die illa : fugatusque est Abner, et viri Israël a pueris David.
10O||2||18||80630	Erant autem ibi tres filii Sarviæ, Joab, et Abisai, et Asaël : porro Asaël cursor velocissimus fuit, quasi unus de capreis quæ morantur in silvis.
10O||2||19||80640	Persequebatur autem Asaël Abner, et non declinavit ad dextram neque ad sinistram omittens persequi Abner.
10O||2||20||80650	Respexit itaque Abner post tergum suum, et ait : Tune es Asaël ? Qui respondit : Ego sum.
10O||2||21||80660	Dixitque ei Abner : Vade ad dexteram, sive ad sinistram et apprehende unum de adolescentibus, et tolle tibi spolia ejus. Noluit autem Asaël omittere quin urgeret eum.
10O||2||22||80670	Rursumque locutus est Abner ad Asaël : Recede, noli me sequi, ne compellar confodere te in terram, et levare non potero faciem meam ad Joab fratrem tuum.
10O||2||23||80680	Qui audire contempsit, et noluit declinare : percussit ergo eum Abner aversa hasta in inguine, et transfodit, et mortuus est in eodem loco : omnesque qui transibant per locum illum, in quo ceciderat Asaël, et mortuus erat, subsistebant.
10O||2||24||80690	Persequentibus autem Joab, et Abisai fugientem Abner, sol occubuit : et venerunt usque ad collem aquæductus, qui est ex adverso vallis itineris deserti in Gabaon.
10O||2||25||80700	Congregatique sunt filii Benjamin ad Abner : et conglobati in unum cuneum, steterunt in summitate tumuli unius.
10O||2||26||80710	Et exclamavit Abner ad Joab, et ait : Num usque ad internecionem tuus mucro desæviet ? an ignoras quod periculosa sit desperatio ? Usquequo non dicis populo ut omittat persequi fratres suos ?
10O||2||27||80720	Et ait Joab : Vivit Dominus, si locutus fuisses, mane recessisset populus persequens fratrem suum.
10O||2||28||80730	Insonuit ergo Joab buccina, et stetit omnis exercitus, nec persecuti sunt ultra Israël, neque iniere certamen.
10O||2||29||80740	Abner autem et viri ejus abierunt per campestria, tota nocte illa : et transierunt Jordanem, et lustrata omni Beth-horon, venerunt ad castra.
10O||2||30||80750	Porro Joab reversus, omisso Abner, congregavit omnem populum : et defuerunt de pueris David decem et novem viri, excepto Asaële.
10O||2||31||80760	Servi autem David percusserunt de Benjamin, et de viris qui erant cum Abner, trecentos sexaginta, qui et mortui sunt.
10O||2||32||80770	Tuleruntque Asaël, et sepelierunt eum in sepulchro patris sui in Bethlehem : et ambulaverunt tota nocte Joab et viri qui erant cum eo, et in ipso crepusculo pervenerunt in Hebron.
10O||3||1||80780	Facta est ergo longa concertatio inter domum Saul, et inter domum David : David proficiscens, et semper seipso robustior, domus autem Saul decrescens quotidie.
10O||3||2||80790	Natique sunt filii David in Hebron : fuitque primogenitus ejus Amnon, de Achinoam Jezraëlitide.
10O||3||3||80800	Et post eum Cheleab, de Abigail uxore Nabal Carmeli : porro tertius Absalom, filius Maacha filiæ Tholmai regis Gessur.
10O||3||4||80810	Quartus autem Adonias, filius Haggith : et quintus Saphathia, filius Abital.
10O||3||5||80820	Sextus quoque Jethraam, de Egla uxore David : hi nati sunt David in Hebron.
10O||3||6||80830	Cum ergo esset prælium inter domum Saul et domum David, Abner filius Ner regebat domum Saul.
10O||3||7||80840	Fuerat autem Sauli concubina nomine Respha, filia Aja. Dixitque Isboseth ad Abner :
10O||3||8||80850	Quare ingressus es ad concubinam patris mei ? Qui iratus nimis propter verba Isboseth, ait : Numquid caput canis ego sum adversum Judam hodie, qui fecerim misericordiam super domum Saul patris tui, et super fratres et proximos ejus, et non tradidi te in manus David, et tu requisisti in me quod argueres pro muliere hodie ?
10O||3||9||80860	Hæc faciat Deus Abner, et hæc addat ei, nisi quomodo juravit Dominus David, sic faciam cum eo,
10O||3||10||80870	ut transferatur regnum de domo Saul, et elevetur thronus David super Israël, et super Judam, a Dan usque Bersabee.
10O||3||11||80880	Et non potuit respondere ei quidquam, quia metuebat illum.
10O||3||12||80890	Misit ergo Abner nuntios ad David pro se dicentes : Cujus est terra ? et ut loquerentur : Fac mecum amicitias, et erit manus mea tecum, et reducam ad te universum Israël.
10O||3||13||80900	Qui ait : Optime : ego faciam tecum amicitias : sed unam rem peto a te, dicens : Non videbis faciem meam antequam adduxeris Michol filiam Saul : et sic venies, et videbis me.
10O||3||14||80910	Misit autem David nuntios ad Isboseth filium Saul, dicens : Redde uxorem meam Michol, quam despondi mihi centum præputiis Philisthiim.
10O||3||15||80920	Misit ergo Isboseth, et tulit eam a viro suo Phaltiel, filio Lais.
10O||3||16||80930	Sequebaturque eam vir suus, plorans usque Bahurim : et dixit ad eum Abner : Vade, et revertere. Qui reversus est.
10O||3||17||80940	Sermonem quoque intulit Abner ad seniores Israël, dicens : Tam heri quam nudiustertius quærebatis David ut regnaret super vos.
10O||3||18||80950	Nunc ergo facite : quoniam Dominus locutus est ad David, dicens : In manu servi mei David salvabo populum meum Israël de manu Philisthiim, et omnium inimicorum ejus.
10O||3||19||80960	Locutus est autem Abner etiam ad Benjamin. Et abiit ut loqueretur ad David in Hebron omnia quæ placuerant Israëli et universo Benjamin.
10O||3||20||80970	Venitque ad David in Hebron cum viginti viris : et fecit David Abner, et viris ejus qui venerant cum eo, convivium.
10O||3||21||80980	Et dixit Abner ad David : Surgam, ut congregem ad te dominum meum regem omnem Israël, et ineam tecum fœdus, et imperes omnibus, sicut desiderat anima tua. Cum ergo deduxisset David Abner, et ille isset in pace,
10O||3||22||80990	statim pueri David et Joab venerunt, cæsis latronibus, cum præda magna nimis : Abner autem non erat cum David in Hebron, quia jam dimiserat eum, et profectus fuerat in pace.
10O||3||23||81000	Et Joab, et omnis exercitus, qui erat cum eo, postea venerunt : nuntiatum est itaque Joab a narrantibus : Venit Abner filius Ner ad regem, et dimisit eum, et abiit in pace.
10O||3||24||81010	Et ingressus est Joab ad regem, et ait : Quid fecisti ? Ecce venit Abner ad te : quare dimisisti eum, et abiit et recessit ?
10O||3||25||81020	Ignoras Abner filium Ner, quoniam ad hoc venit ad te ut deciperet te, et sciret exitum tuum, et introitum tuum, et nosset omnia quæ agis ?
10O||3||26||81030	Egressus itaque Joab a David, misit nuntios post Abner, et reduxit eum a cisterna Sira, ignorante David.
10O||3||27||81040	Cumque rediisset Abner in Hebron, seorsum adduxit eum Joab ad medium portæ, ut loqueretur ei, in dolo : et percussit illum ibi in inguine, et mortuus est in ultionem sanguinis Asaël fratris ejus.
10O||3||28||81050	Quod cum audisset David rem jam gestam, ait : Mundus ego sum, et regnum meum apud Dominum usque in sempiternum a sanguine Abner filii Ner,
10O||3||29||81060	et veniat super caput Joab, et super omnem domum patris ejus : nec deficiat de domo Joab fluxum seminis sustinens, et leprosus, et tenens fusum, et cadens gladio, et indigens pane.
10O||3||30||81070	Igitur Joab et Abisai frater ejus interfecerunt Abner, eo quod occidisset Asaël fratrem eorum in Gabaon in prælio.
10O||3||31||81080	Dixit autem David ad Joab, et ad omnem populum, qui erat cum eo : Scindite vestimenta vestra, et accingimini saccis, et plangite ante exequias Abner : porro rex David sequebatur feretrum.
10O||3||32||81090	Cumque sepelissent Abner in Hebron, levavit rex David vocem suam, et flevit super tumulum Abner : flevit autem et omnis populus.
10O||3||33||81100	Plangensque rex et lugens Abner, ait : Nequaquam ut mori solent ignavi, mortuus est Abner.
10O||3||34||81110	Manus tuæ ligatæ non sunt, et pedes tui non sunt compedibus aggravati : sed sicut solent cadere coram filiis iniquitatis, sic corruisti. Congeminansque omnis populus flevit super eum.
10O||3||35||81120	Cumque venisset universa multitudo cibum capere cum David, clara adhuc die juravit David, dicens : Hæc faciat mihi Deus, et hæc addat, si ante occasum solis gustavero panem vel aliud quidquam.
10O||3||36||81130	Omnisque populus audivit, et placuerunt eis cuncta quæ fecit rex in conspectu totius populi.
10O||3||37||81140	Et cognovit omne vulgus et universus Israël in die illa, quoniam non actum fuisset a rege ut occideretur Abner filius Ner.
10O||3||38||81150	Dixit quoque rex ad servos suos : Num ignoratis quoniam princeps et maximus cecidit hodie in Israël ?
10O||3||39||81160	Ego autem adhuc delicatus, et unctus rex : porro viri isti filii Sarviæ duri sunt mihi : retribuat Dominus facienti malum juxta malitiam suam.
10O||4||1||81170	Audivit autem Isboseth filius Saul quod cecidisset Abner in Hebron : et dissolutæ sunt manus ejus, omnisque Israël perturbatus est.
10O||4||2||81180	Duo autem viri principes latronum erant filio Saul, nomen uni Baana, et nomen alteri Rechab, filii Remmon Berothitæ de filiis Benjamin : siquidem et Beroth reputata est in Benjamin.
10O||4||3||81190	Et fugerunt Berothitæ in Gethaim, fueruntque ibi advenæ usque ad tempus illud.
10O||4||4||81200	Erat autem Jonathæ filio Saul filius debilis pedibus : quinquennis enim fuit, quando venit nuntius de Saul et Jonatha ex Jezrahel. Tollens itaque eum nutrix sua, fugit : cumque festinaret ut fugeret, cecidit, et claudus effectus est : habuitque vocabulum Miphiboseth.
10O||4||5||81210	Venientes igitur filii Remmon Berothitæ, Rechab et Baana, ingressi sunt fervente die domum Isboseth : qui dormiebat super stratum suum meridie. Et ostiaria domus purgans triticum, obdormivit.
10O||4||6||81220	Ingressi sunt autem domum latenter assumentes spicas tritici, et percusserunt eum in inguine Rechab et Baana frater ejus, et fugerunt.
10O||4||7||81230	Cum autem ingressi fuissent domum, ille dormiebat super lectum suum in conclavi, et percutientes interfecerunt eum : sublatoque capite ejus, abierunt per viam deserti tota nocte,
10O||4||8||81240	et attulerunt caput Isboseth ad David in Hebron : dixeruntque ad regem : Ecce caput Isboseth filii Saul inimici tui, qui quærebat animam tuam : et dedit Dominus domino meo regi ultionem hodie de Saul, et de semine ejus.
10O||4||9||81250	Respondens autem David Rechab, et Baana fratri ejus, filiis Remmon Berothitæ, dixit ad eos : Vivit Dominus, qui eruit animam meam de omni angustia,
10O||4||10||81260	quoniam eum, qui annuntiaverat mihi, et dixerat : Mortuus est Saul : qui putabat se prospera nuntiare, tenui, et occidi eum in Siceleg, cui oportebat mercedem dare pro nuntio.
10O||4||11||81270	Quanto magis nunc cum homines impii interfecerunt virum innoxium in domo sua, super lectum suum, non quæram sanguinem ejus de manu vestra, et auferam vos de terra ?
10O||4||12||81280	Præcepit itaque David pueris suis, et interfecerunt eos : præcidentesque manus et pedes eorum, suspenderunt eos super piscinam in Hebron : caput autem Isboseth tulerunt, et sepelierunt in sepulchro Abner in Hebron.
10O||5||1||81290	Et venerunt universæ tribus Israël ad David in Hebron, dicentes : Ecce nos, os tuum et caro tua sumus.
10O||5||2||81300	Sed et heri et nudiustertius cum esset Saul rex super nos, tu eras educens et reducens Israël : dixit autem Dominus ad te : Tu pasces populum meum Israël, et tu eris dux super Israël.
10O||5||3||81310	Venerunt quoque et seniores Israël ad regem in Hebron, et percussit cum eis rex David fœdus in Hebron coram Domino : unxeruntque David in regem super Israël.
10O||5||4||81320	Filius triginta annorum erat David, cum regnare cœpisset, et quadraginta annis regnavit.
10O||5||5||81330	In Hebron regnavit super Judam septem annis et sex mensibus : in Jerusalem autem regnavit triginta tribus annis super omnem Israël et Judam.
10O||5||6||81340	Et abiit rex, et omnes viri qui erant cum eo, in Jerusalem, ad Jebusæum habitatorem terræ : dictumque est David ab eis : Non ingredieris huc, nisi abstuleris cæcos et claudos dicentes : Non ingredietur David huc.
10O||5||7||81350	Cepit autem David arcem Sion, hæc est civitas David.
10O||5||8||81360	Proposuerat enim David in die illa præmium, qui percussisset Jebusæum, et tetigisset domatum fistulas, et abstulisset cæcos et claudos odientes animam David. Idcirco dicitur in proverbio : Cæcus et claudus non intrabunt in templum.
10O||5||9||81370	Habitavit autem David in arce, et vocavit eam, Civitatem David : et ædificavit per gyrum a Mello et intrinsecus.
10O||5||10||81380	Et ingrediebatur proficiens atque succrescens, et Dominus Deus exercituum erat cum eo.
10O||5||11||81390	Misit quoque Hiram rex Tyri nuntios ad David, et ligna cedrina, et artifices lignorum, artificesque lapidum ad parietes : et ædificaverunt domum David.
10O||5||12||81400	Et cognovit David quoniam confirmasset eum Dominus regem super Israël, et quoniam exaltasset regnum ejus super populum suum Israël.
10O||5||13||81410	Accepit ergo David adhuc concubinas et uxores de Jerusalem, postquam venerat de Hebron : natique sunt David et alii filii et filiæ :
10O||5||14||81420	et hæc nomina eorum, qui nati sunt ei in Jerusalem : Samua, et Sobab, et Nathan, et Salomon,
10O||5||15||81430	et Jebahar, et Elisua, et Nepheg,
10O||5||16||81440	et Japhia, et Elisama, et Elioda, et Eliphaleth.
10O||5||17||81450	Audierunt ergo Philisthiim quod unxissent David in regem super Israël : et ascenderunt universi ut quærerent David : quod cum audisset David, descendit in præsidium.
10O||5||18||81460	Philisthiim autem venientes diffusi sunt in valle Raphaim.
10O||5||19||81470	Et consuluit David Dominum, dicens : Si ascendam ad Philisthiim ? et si dabis eos in manu mea ? Et dixit Dominus ad David : Ascende, quia tradens dabo Philisthiim in manu tua.
10O||5||20||81480	Venit ergo David in Baal Pharasim : et percussit eos ibi, et dixit : Divisit Dominus inimicos meos coram me, sicut dividuntur aquæ. Propterea vocatum est nomen loci illius, Baal Pharasim.
10O||5||21||81490	Et reliquerunt ibi sculptilia sua, quæ tulit David, et viri ejus.
10O||5||22||81500	Et addiderunt adhuc Philisthiim ut ascenderent, et diffusi sunt in valle Raphaim.
10O||5||23||81510	Consuluit autem David Dominum : Si ascendam contra Philisthæos, et tradas eos in manus meas ? Qui respondit : Non ascendas contra eos, sed gyra post tergum eorum, et venies ad eos ex adverso pyrorum.
10O||5||24||81520	Et cum audieris sonitum gradientis in cacumine pyrorum, tunc inibis prælium : quia tunc egredietur Dominus ante faciem tuam, ut percutiat castra Philisthiim.
10O||5||25||81530	Fecit itaque David sicut præceperat ei Dominus, et percussit Philisthiim de Gabaa, usque dum venias Gezer.
10O||6||1||81540	Congregavit autem rursum David omnes electos ex Israël triginta millia.
10O||6||2||81550	Surrexitque David, et abiit, et universus populus qui erat cum eo de viris Juda, ut adducerent arcam Dei, super quam invocatum est nomen Domini exercituum, sedentis in cherubim super eam.
10O||6||3||81560	Et imposuerunt arcam Dei super plaustrum novum : tuleruntque eam de domo Abinadab, qui erat in Gabaa : Oza autem et Ahio filii Abinadab, minabant plaustrum novum.
10O||6||4||81570	Cumque tulissent eam de domo Abinadab, qui erat in Gabaa, custodiens arcam Dei Ahio præcedebat arcam.
10O||6||5||81580	David autem et omnis Israël ludebant coram Domino in omnibus lignis fabrefactis, et citharis et lyris et tympanis et sistris et cymbalis.
10O||6||6||81590	Postquam autem venerunt ad aream Nachon, extendit Oza manum ad arcam Dei, et tenuit eam : quoniam calcitrabant boves, et declinaverunt eam.
10O||6||7||81600	Iratusque est indignatione Dominus contra Ozam, et percussit eum super temeritate : qui mortuus est ibi juxta arcam Dei.
10O||6||8||81610	Contristatus est autem David, eo quod percussisset Dominus Ozam, et vocatum est nomen loci illius : Percussio Ozæ, usque in diem hanc.
10O||6||9||81620	Et extimuit David Dominum in die illa, dicens : Quomodo ingredietur ad me arca Domini ?
10O||6||10||81630	Et noluit divertere ad se arcam Domini in civitatem David : sed divertit eam in domum Obededom Gethæi.
10O||6||11||81640	Et habitavit arca Domini in domo Obededom Gethæi tribus mensibus : et benedixit Dominus Obededom, et omnem domum ejus.
10O||6||12||81650	Nuntiatumque est regi David quod benedixisset Dominus Obededom, et omnia ejus, propter arcam Dei. Abiit ergo David, et adduxit arcam Dei de domo Obededom in civitatem David cum gaudio : et erant cum David septem chori, et victima vituli.
10O||6||13||81660	Cumque transcendissent qui portabant arcam Domini sex passus, immolabat bovem et arietem,
10O||6||14||81670	et David saltabat totis viribus ante Dominum : porro David erat accinctus ephod lineo.
10O||6||15||81680	Et David et omnis domus Israël ducebant arcam testamenti Domini, in jubilo, et in clangore buccinæ.
10O||6||16||81690	Cumque intrasset arca Domini in civitatem David, Michol filia Saul prospiciens per fenestram, vidit regem David subsilientem, atque saltantem coram Domino : et despexit eum in corde suo.
10O||6||17||81700	Et introduxerunt arcam Domini, et imposuerunt eam in loco suo in medio tabernaculi, quod tetenderat ei David : et obtulit David holocausta et pacifica coram Domino.
10O||6||18||81710	Cumque complesset offerens holocausta et pacifica, benedixit populo in nomine Domini exercituum.
10O||6||19||81720	Et partitus est universæ multitudini Israël tam viro quam mulieri singulis collyridam panis unam, et assaturam bubulæ carnis unam, et similam frixam oleo : et abiit omnis populus, unusquisque in domum suam.
10O||6||20||81730	Reversusque est David ut benediceret domui suæ : et egressa Michol filia Saul in occursum David, ait : Quam gloriosus fuit hodie rex Israël discooperiens se ante ancillas servorum suorum, et nudatus est, quasi si nudetur unus de scurris.
10O||6||21||81740	Dixitque David ad Michol : Ante Dominum, qui elegit me potius quam patrem tuum, et quam omnem domum ejus, et præcepit mihi ut essem dux super populum Domini in Israël,
10O||6||22||81750	et Judam, et vilior fiam plus quam factus sum : et ero humilis in oculis meis : et cum ancillis, de quibus locuta es, gloriosior apparebo.
10O||6||23||81760	Igitur Michol filiæ Saul non est natus filius usque in diem mortis suæ.
10O||7||1||81770	Factum est autem cum sedisset rex in domo sua, et Dominus dedisset ei requiem undique ab universis inimicis suis,
10O||7||2||81780	dixit ad Nathan prophetam : Videsne quod ego habitem in domo cedrina, et arca Dei posita sit in medio pellium ?
10O||7||3||81790	Dixitque Nathan ad regem : Omne quod est in corde tuo, vade, fac : quia Dominus tecum est.
10O||7||4||81800	Factum est autem in illa nocte : et ecce sermo Domini ad Nathan, dicens :
10O||7||5||81810	Vade, et loquere ad servum meum David : Hæc dicit Dominus : Numquid tu ædificabis mihi domum ad habitandum ?
10O||7||6||81820	Neque enim habitavi in domo ex die illa, qua eduxi filios Israël de terra Ægypti, usque in diem hanc : sed ambulabam in tabernaculo, et in tentorio.
10O||7||7||81830	Per cuncta loca, quæ transivi cum omnibus filiis Israël, numquid loquens locutus sum ad unam de tribubus Israël, cui præcepi ut pasceret populum meum Israël, dicens : Quare non ædificastis mihi domum cedrinam ?
10O||7||8||81840	Et nunc hæc dices servo meo David : Hæc dicit Dominus exercituum : Ego tuli te de pascuis sequentem greges, ut esses dux super populum meum Israël :
10O||7||9||81850	et fui tecum in omnibus ubicumque ambulasti, et interfeci universos inimicos tuos a facie tua : fecique tibi nomen grande, juxta nomen magnorum qui sunt in terra.
10O||7||10||81860	Et ponam locum populo meo Israël, et plantabo eum, et habitabit sub eo, et non turbabitur amplius : nec addent filii iniquitatis ut affligant eum sicut prius,
10O||7||11||81870	ex die qua constitui judices super populum meum Israël : et requiem dabo tibi ab omnibus inimicis tuis : prædicitque tibi Dominus, quod domum faciat tibi Dominus.
10O||7||12||81880	Cumque completi fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum ejus.
10O||7||13||81890	Ipse ædificabit domum nomini meo, et stabiliam thronum regni ejus usque in sempiternum.
10O||7||14||81900	Ego ero ei in patrem, et ipse erit mihi in filium : qui si inique aliquid gesserit, arguam eum in virga virorum, et in plagis filiorum hominum.
10O||7||15||81910	Misericordiam autem meam non auferam ab eo, sicut abstuli a Saul, quem amovi a facie mea.
10O||7||16||81920	Et fidelis erit domus tua, et regnum tuum usque in æternum ante faciem tuam, et thronus tuus erit firmus jugiter.
10O||7||17||81930	Secundum omnia verba hæc, et juxta universam visionem istam, sic locutus est Nathan ad David.
10O||7||18||81940	Ingressus est autem rex David, et sedit coram Domino, et dixit : Quis ego sum, Domine Deus, et quæ domus mea, quia adduxisti me hucusque ?
10O||7||19||81950	Sed et hoc parum visum est in conspectu tuo Domine Deus, nisi loquereris etiam de domo servi tui in longinquum : ista est enim lex Adam, Domine Deus.
10O||7||20||81960	Quid ergo addere poterit adhuc David, ut loquatur ad te ? tu enim scis servum tuum, Domine Deus.
10O||7||21||81970	Propter verbum tuum, et secundum cor tuum, fecisti omnia magnalia hæc, ita ut notum faceres servo tuo.
10O||7||22||81980	Idcirco magnificatus es, Domine Deus, quia non est similis tui, neque est Deus extra te, in omnibus quæ audivimus auribus nostris.
10O||7||23||81990	Quæ est autem, ut populus tuus Israël, gens in terra, propter quam ivit Deus, ut redimeret eam sibi in populum, et poneret sibi nomen, faceretque eis magnalia, et horribilia super terram, a facie populi tui, quem redemisti tibi ex Ægypto, gentem, et deum ejus.
10O||7||24||82000	Firmasti enim tibi populum tuum Israël in populum sempiternum : et tu Domine Deus factus es eis in Deum.
10O||7||25||82010	Nunc ergo Domine Deus, verbum, quod locutus es super servum tuum, et super domum ejus, suscita in sempiternum : et fac sicut locutus es,
10O||7||26||82020	ut magnificetur nomen tuum usque in sempiternum, atque dicatur : Dominus exercituum, Deus super Israël. Et domus servi tui David erit stabilita coram Domino,
10O||7||27||82030	quia tu Domine exercituum Deus Israël revelasti aurem servi tui, dicens : Domum ædificabo tibi : propterea invenit servus tuus cor suum ut oraret te oratione hac.
10O||7||28||82040	Nunc ergo Domine Deus, tu es Deus, et verba tua erunt vera : locutus es enim ad servum tuum bona hæc.
10O||7||29||82050	Incipe ergo, et benedic domui servi tui, ut sit in sempiternum coram te : quia tu Domine Deus locutus es, et benedictione tua benedicetur domus servi tui in sempiternum.
10O||8||1||82060	Factum est autem post hæc, percussit David Philisthiim, et humiliavit eos, et tulit David frenum tributi de manu Philisthiim.
10O||8||2||82070	Et percussit Moab, et mensus est eos funiculo, coæquans terræ : mensus est autem duos funiculos, unum ad occidendum, et unum ad vivificandum : factusque est Moab David serviens sub tributo.
10O||8||3||82080	Et percussit David Adarezer filium Rohob regem Soba, quando profectus est ut dominaretur super flumen Euphraten.
10O||8||4||82090	Et captis David ex parte ejus mille septingentis equitibus, et viginti millibus peditum, subnervavit omnes jugales curruum : dereliquit autem ex eis centum currus.
10O||8||5||82100	Venit quoque Syria Damasci, ut præsidium ferret Adarezer regi Soba : et percussit David de Syria viginti duo millia virorum.
10O||8||6||82110	Et posuit David præsidium in Syria Damasci : factaque est Syria David serviens sub tributo : servavitque Dominus David in omnibus ad quæcumque profectus est.
10O||8||7||82120	Et tulit David arma aurea, quæ habebant servi Adarezer, et detulit ea in Jerusalem.
10O||8||8||82130	Et de Bete et de Beroth, civitatibus Adarezer, tulit rex David æs multum nimis.
10O||8||9||82140	Audivit autem Thou rex Emath, quod percussisset David omne robur Adarezer,
10O||8||10||82150	et misit Thou Joram filium suum ad regem David, ut salutaret eum congratulans, et gratias ageret : eo quod expugnasset Adarezer, et percussisset eum. Hostis quippe erat Thou Adarezer, et in manu ejus erant vasa aurea, et vasa argentea, et vasa ærea :
10O||8||11||82160	quæ et ipsa sanctificavit rex David Domino cum argento et auro, quæ sanctificaverat de universis gentibus quas subegerat,
10O||8||12||82170	de Syria, et Moab, et filiis Ammon, et Philisthiim, et Amalec, et de manubiis Adarezer filii Rohob regis Soba.
10O||8||13||82180	Fecit quoque sibi David nomen cum revereteretur capta Syria in valle Salinarum, cæsis decem et octo millibus :
10O||8||14||82190	et posuit in Idumæa custodes, statuitque præsidium : et facta est universa Idumæa serviens David, et servavit Dominus David in omnis ad quæcumque profectus est.
10O||8||15||82200	Et regnavit David super omnem Israël : faciebat quoque David judicium et justitiam omni populo suo.
10O||8||16||82210	Joab autem filius Sarviæ erat super exercitum : porro Josaphat filius Ahilud erat a commentariis :
10O||8||17||82220	et Sadoc filius Achitob, et Achimelech filius Abiathar, erant sacerdotes : et Saraias, scriba :
10O||8||18||82230	Banaias autem filius Jojadæ super Cerethi et Phelethi : filii autem David sacerdotes erant.
10O||9||1||82240	Et dixit David : Putasne est aliquis qui remanserit de domo Saul, ut faciam cum eo misericordiam propter Jonathan ?
10O||9||2||82250	Erat autem de domo Saul, servus nomine Siba : quem cum vocasset rex ad se, dixit ei : Tune es Siba ? Et ille respondit : Ego sum servus tuus.
10O||9||3||82260	Et ait rex : Numquid superest aliquis de domo Saul, ut faciam cum eo misericordiam Dei ? Dixitque Siba regi : Superest filius Jonathæ, debilis pedibus.
10O||9||4||82270	Ubi, inquit, est ? Et Siba ad regem : Ecce, ait, in domo est Machir filii Ammiel, in Lodabar.
10O||9||5||82280	Misit ergo rex David, et tulit eum de domo Machir filii Ammiel, de Lodabar.
10O||9||6||82290	Cum autem venisset Miphiboseth filius Jonathæ filii Saul ad David, corruit in faciem suam, et adoravit. Dixitque David : Miphiboseth ? Qui respondit : Adsum servus tuus.
10O||9||7||82300	Et ait ei David : Ne timeas, quia faciens faciam in te misericordiam propter Jonathan patrem tuum, et restituam tibi omnes agros Saul patris tui, et tu comedes panem in mensa mea semper.
10O||9||8||82310	Qui adorans eum, dixit : Quis ego sum servus tuus, quoniam respexisti super canem mortum similem mei ?
10O||9||9||82320	Vocavit itaque rex Sibam puerum Saul, et dixit ei : Omnia quæcumque fuerunt Saul, et universam domum ejus, dedi filio domini tui.
10O||9||10||82330	Operare igitur ei terram tu, et filii tui, et servi tui : et inferes filio domini tui cibos ut alatur : Miphiboseth autem filius domini tui comedet semper panem super mensam meam. Erant autem Sibæ quindecim filii, et viginti servi.
10O||9||11||82340	Dixitque Siba ad regem : Sicut jussisti domine mi rex servo tuo, sic faciet servus tuus : et Miphiboseth comedet super mensam meam, quasi unus de filiis regis.
10O||9||12||82350	Habebat autem Miphiboseth filium parvulum nomine Micha : omnis vero cognatio domus Sibæ serviebat Miphiboseth.
10O||9||13||82360	Porro Miphiboseth habitabat in Jerusalem : quia de mensa regis jugiter vescebatur : et erat claudus utroque pede.
10O||10||1||82370	Factum est autem post hæc, ut moreretur rex filiorum Ammon, et regnavit Hanon filius ejus pro eo.
10O||10||2||82380	Dixitque David : Faciam misericordiam cum Hanon filio Naas, sicut fecit pater ejus mecum misericordiam. Misit ergo David, consolans eum per servos suos super patris interitu. Cum autem venissent servi David in terram filiorum Ammon,
10O||10||3||82390	dixerunt principes filiorum Ammon ad Hanon dominum suum : Putas quod propter honorem patris tui miserit David ad te consolatores, et non ideo ut investigaret, et exploraret civitatem, et everteret eam, misit David servos suos ad te ?
10O||10||4||82400	Tulit itaque Hanon servus David, rasitque dimidiam partem barbæ eorum et præscidit vestes eorum medias usque ad nates, et dimisit eos.
10O||10||5||82410	Quod cum nuntiatum esset David, misit in occursum eorum : erant enim viri confusi turpiter valde, et mandavit eis David : Manete in Jericho, donec crescat barba vestra, et tunc revertimini.
10O||10||6||82420	Videntes autem filii Ammon quod injuriam fecissent David, miserunt, et conduxerunt mercede Syrum Rohob, et Syrum Soba, viginti millia peditum, et a rege Maacha mille viros, et ab Istob duodecim millia virorum.
10O||10||7||82430	Quod cum audisset David, misit Joab et omnem exercitum bellatorum.
10O||10||8||82440	Egressi sunt ergo filii Ammon, et direxerunt aciem ante ipsum introitum portæ : Syrus autem Soba, et Rohob, et Istob, et Maacha, seorsum erant in campo.
10O||10||9||82450	Videns igitur Joab quod præparatum esset adversum se prælium, et ex adverso et post tergum, elegit ex omnibus electis Israël, et instruxit aciem contra Syrum :
10O||10||10||82460	reliquam autem partem populi tradidit Abisai fratri suo, qui direxit aciem adversus filios Ammon.
10O||10||11||82470	Et ait Joab : Si prævaluerint adversum me Syri, eris mihi in adjutorium : si autem filii Ammon prævaluerint adversum te, auxiliabor te.
10O||10||12||82480	Esto vir fortis, et pugnemus pro populo nostro, et civitate Dei nostri : Dominus autem faciet quod bonum est in conspectu suo.
10O||10||13||82490	Iniit itaque Joab, et populus qui erat cum eo, certamen contra Syros : qui statim fugerunt a facie ejus.
10O||10||14||82500	Filii autem Ammon videntes quia fugissent Syri, fugerunt et ipsi a facie Abisai, et ingressi sunt civitatem : reversusque est Joab a filiis Ammon, et venit Jerusalem.
10O||10||15||82510	Videntes igitur Syri quoniam corruissent coram Israël, congregati sunt pariter.
10O||10||16||82520	Misitque Adarezer, et eduxit Syros, qui erant trans fluvium, et adduxit eorum exercitum : Sobach autem, magister militiæ Adarezer, erat princeps eorum.
10O||10||17||82530	Quod cum nuntiatum esset David, contraxit omnem Israëlem, et transivit Jordanem, venitque in Helam : et direxerunt aciem Syri ex adverso David, et pugnaverunt contra eum.
10O||10||18||82540	Fugeruntque Syri a facie Israël, et occidit David de Syris septingentos currus, et quadraginta millia equitum : et Sobach principem militiæ percussit : qui statim mortuus est.
10O||10||19||82550	Videntes autem universi reges, qui erant in præsidio Adarezer, se victos esse ab Israël, expaverunt et fugerunt quinquaginta et octo millia coram Israël. Et fecerunt pacem cum Israël : et servierunt eis, timueruntque Syri auxilium præbere ultra filiis Ammon.
10O||11||1||82560	Factum est autem, vertente anno, eo tempore quo solent reges ad bella procedere, misit David Joab, et servos suos cum eo, et universum Israël, et vastaverunt filios Ammon, et obsederunt Kabba : David autem remansit in Jerusalem.
10O||11||2||82570	Dum hæc agerentur, accidit ut surgeret David de strato suo post meridiem, et deambularet in solario domus regiæ : viditque mulierem se lavantem, ex adverso super solarium suum : erat autem mulier pulchra valde.
10O||11||3||82580	Misit ergo rex, et requisivit quæ esset mulier. Nuntiatumque est ei quod ipsa esset Bethsabee filia Eliam, uxor Uriæ Hethæi.
10O||11||4||82590	Missis itaque David nuntiis, tulit eam : quæ cum ingressa esset ad illum, dormivit cum ea : statimque sanctificata est ab immunditia sua :
10O||11||5||82600	et reversa est domum suam concepto fœtu. Mittensque nuntiavit David, et ait : Concepi.
10O||11||6||82610	Misit autem David ad Joab, dicens : Mitte ad me Uriam Hethæum. Misitque Joab Uriam ad David.
10O||11||7||82620	Et venit Urias ad David. Quæsivitque David quam recte ageret Joab, et populus, et quomodo administraretur bellum.
10O||11||8||82630	Et dixit David ad Uriam : Vade in domum tuam, et lava pedes tuos. Et egressus est Urias de domo regis, secutusque est eum cibus regius.
10O||11||9||82640	Dormivit autem Urias ante portam domus regiæ cum aliis servis suis domini sui, et non descendit ad domum suam.
10O||11||10||82650	Nuntiatumque est David a dicentibus : Non ivit Urias in domum suam. Et ait David ad Uriam : Numquid non de via venisti ? quare non descendisti in domum tuam ?
10O||11||11||82660	Et ait Urias ad David : Arca Dei et Israël et Juda habitant in papilionibus, et dominus meus Joab, et servi domini mei super faciem terræ manent : et ego ingrediar domum meam, ut comedam et bibam, et dormiam cum uxore mea ? Per salutem tuam, et per salutem animæ tuæ, non faciam rem hanc.
10O||11||12||82670	Ait ergo David ad Uriam : Mane hic etiam hodie, et cras dimittam te. Mansit Urias in Jerusalem in die illa et altera :
10O||11||13||82680	et vocavit eum David ut comederet coram se et biberet, et inebriavit eum : qui egressus vespere, dormivit in strato suo cum servis domini sui, et in domum suam non descendit.
10O||11||14||82690	Factum est ergo mane, et scripsit David epistolam ad Joab : misitque per manum Uriæ,
10O||11||15||82700	scribens in epistola : Ponite Uriam ex adverso belli, ubi fortissimum est prælium : et derelinquite eum, ut percussus intereat.
10O||11||16||82710	Igitur cum Joab obsideret urbem, posuit Uriam in loco ubi sciebat viros esse fortissimos.
10O||11||17||82720	Egressique viri de civitate, bellebant adversum Joab, et ceciderunt de populo servorum David, et mortuus est etiam Urias Hethæus.
10O||11||18||82730	Misit itaque Joab, et nuntiavit David omnia verba prælii :
10O||11||19||82740	præcepitque nuntio, dicens : Cum compleveris universos sermones belli ad regem,
10O||11||20||82750	si eum videris indignari, et dixerit : Quare accessistis ad murum, ut præliaremini ? an ignorabatis quod multa desuper ex muro tela mittantur ?
10O||11||21||82760	Quis percussit Abimelech filium Jerobaal ? nonne mulier misit super eum fragmen molæ de muro, et interfecit eum in Thebes ? quare juxta murum accessistis ? dices : Etiam servus tuus Urias Hethæus occubuit.
10O||11||22||82770	Abiit ergo nuntius, et venit, et narravit David omnia quæ ei præceperat Joab.
10O||11||23||82780	Et dixit nuntius ad David : Prævaluerunt adversum nos viri, et egressi sunt ad nos in agrum : nos autem facto impetu persecuti eos sumus usque ad portam civitatis.
10O||11||24||82790	Et direxerunt jacula sagittarii ad servos tuos ex muro desuper : mortuique sunt de servis regis, quin etiam servus tuus Urias Hethæus mortuus est.
10O||11||25||82800	Et dixit David ad nuntium : Hæc dices Joab : Non te frangat ista res : varius enim eventus est belli, nunc hunc, et nunc illum consumit gladius : conforta bellatores tuos adversus urbem, ut destruas eam, et exhortare eos.
10O||11||26||82810	Audivit auter uxor Uriæ, quod mortuus esset Urias vir suus, et planxit eum.
10O||11||27||82820	Transacto autem luctu, misit David, et introduxit eam in domum suam, et facta est ei uxor, peperitque ei filium : et displicuit verbum hoc, quod fecerat David, coram Domino.
10O||12||1||82830	Misit ergo Dominus Nathan ad David : qui cum venisset ad eum, dixit ei : Duo viri erant in civitate una, unus dives, et alter pauper.
10O||12||2||82840	Dives habebat oves, et boves plurimos valde.
10O||12||3||82850	Pauper autem nihil habebat omnino, præter ovem unam parvulam, quam emerat et nutrierat, et quæ creverat apud eum cum filiis ejus simul, de pane illius comedens, et de calice ejus bibens, et in sinu illius dormiens : eratque illi sicut filia.
10O||12||4||82860	Cum autem peregrinus quidam venisset ad divitem, parcens ille sumere de ovibus et de bobus suis, ut exhiberet convivium peregrino illi qui venerat ad se, tulit ovem viri pauperis, et præparavit cibos homini qui venerat ad se.
10O||12||5||82870	Iratus autem indignatione David adversus hominem illum nimis, dixit ad Nathan : Vivit Dominus, quoniam filius mortis est vir qui fecit hoc.
10O||12||6||82880	Ovem reddet in quadruplum, eo quod fecerit verbum istud, et non pepercerit.
10O||12||7||82890	Dixit autem Nathan ad David : Tu es ille vir. Hæc dicit Dominus Deus Israël : Ego unxi te in regem super Israël, et ego erui te de manu Saul,
10O||12||8||82900	et dedi tibi domum domini tui, et uxores domini tui in sinu tuo, dedique tibi domum Israël et Juda : et si parva sunt ista, adjiciam tibi multo majora.
10O||12||9||82910	Quare ergo contempsisti verbum Domini, ut faceres malum in conspectu meo ? Uriam Hethæum percussisti gladio, et uxorem illius accepisti in uxorem tibi, et interfecisti eum gladio filiorum Ammon.
10O||12||10||82920	Quam ob rem non recedet gladius de domo tua usque in sempiternum, eo quod despexeris me, et tuleris uxorem Uriæ Hethæi, ut esset uxor tua.
10O||12||11||82930	Itaque hæc dicit Dominus : Ecce ego suscitabo super te malum de domo tua, et tollam uxores tuas in oculis tuis, et dabo proximo tuo, et dormiet cum uxoribus tuis in oculis solis hujus.
10O||12||12||82940	Tu enim fecisti abscondite : ego autem faciam verbum istud in conspectu omnis Israël, et in conspectu solis.
10O||12||13||82950	Et dixit David ad Nathan : Peccavi Domino. Dixitque Nathan ad David : Dominus quoque transtulit peccatum tuum : non morieris.
10O||12||14||82960	Verumtamen, quoniam blasphemare fecisti inimicos Domini, propter verbum hoc, filius, qui natus est tibi, morte morietur.
10O||12||15||82970	Et reversus est Nathan in domum suam. Percussit quoque Dominus parvulum, quem pepererat uxor Uriæ David, et desperatus est.
10O||12||16||82980	Deprecatusque est David Dominum pro parvulo : et jejunavit David jejunio, et ingressus seorsum, jacuit super terram.
10O||12||17||82990	Venerunt autem seniores domus ejus, cogentes eum ut surgeret de terra. Qui noluit, nec comedit cum eis cibum.
10O||12||18||83000	Accidit autem die septima ut moreretur infans : timueruntque servi David nuntiare ei quod mortuus esset parvulus : dixerunt enim : Ecce cum parvulus adhuc viveret, loquebamur ad eum, et non audiebat vocem nostram : quanto magis si dixerimus : Mortuus est puer, se affliget ?
10O||12||19||83010	Cum ergo David vidisset servos suos mussitantes, intellexit quod mortuus esset infantulus : dixitque ad servos suos : Num mortuus est puer ? Qui responderunt ei : Mortuus est.
10O||12||20||83020	Surrexit ergo David de terra : et lotus unctusque est : cumque mutasset vestem, ingressus est domum Domini : et adoravit, et venit in domum suam, petivitque ut ponerent ei panem, et comedit.
10O||12||21||83030	Dixerunt autem ei servi sui : Quis est sermo, quem fecisti ? propter infantem, cum adhuc viveret, jejunasti et flebas : mortuo autem puero, surrexisti, et comedisti panem.
10O||12||22||83040	Qui ait : Propter infantem, dum adhuc viveret, jejunavi et flevi : dicebam enim : Quis scit si forte donet eum mihi Dominus, et vivat infans ?
10O||12||23||83050	Nunc autem quia mortuus est, quare jejunem ? Numquid potero revocare eum amplius ? Ego vadam magis ad eum : ille vero non revertetur ad me.
10O||12||24||83060	Et consolatus est David Bethsabee uxorem suam, ingressusque ad eam, dormivit cum ea : quæ genuit filium, et vocavit nomen ejus Salomon, et Dominus dilexit eum.
10O||12||25||83070	Misitque in manu Nathan prophetæ, et vocavit nomen ejus, Amabilis Domino, eo quod diligeret eum Dominus.
10O||12||26||83080	Igitur pugnabat Joab contra Rabbath filiorum Ammon, et expugnabat urbem regiam.
10O||12||27||83090	Misitque Joab nuntios ad David, dicens : Dimicavi adversum Rabbath, et capienda est Urbs aquarum.
10O||12||28||83100	Nunc igitur congrega reliquam partem populi, et obside civitatem, et cape eam : ne, cum a me vastata fuerit urbs, nomini meo ascribatur victoria.
10O||12||29||83110	Congregavit itaque David omnem populum, et profectus est adversum Rabbath : cumque dimicasset, cepit eam.
10O||12||30||83120	Et tulit diadema regis eorum de capite ejus, pondo auri talentum, habens gemmas pretiosissimas, et impositum est super caput David. Sed et prædam civitatis asportavit multam valde :
10O||12||31||83130	populum quoque ejus adducens serravit, et circumegit super eos ferrata carpenta : divisitque cultris, et traduxit in typo laterum : sic fecit universis civitatibus filiorum Ammon : et reversus est David, et omnis exercitus in Jerusalem.
10O||13||1||83140	Factum est autem post hæc, ut Absalom filii David sororem speciosissimam, vocabulo Thamar, adamaret Amnon filius David,
10O||13||2||83150	et deperiret eam valde, ita ut propter amorem ejus ægrotaret : quia cum esset virgo, difficile ei videbatur ut quippiam inhoneste ageret cum ea.
10O||13||3||83160	Erat autem Amnon amicus, nomine Jonadab, filius Semmaa fratris David, vir prudens valde.
10O||13||4||83170	Qui dixit ad eum : Quare sic attenuaris macie, fili regis, per singulos dies ? cur non indicas mihi ? Dixitque ei Amnon : Thamar sororem fratris mei Absalom amo.
10O||13||5||83180	Cui respondit Jonadab : Cuba super lectum tuum, et languorem simula : cumque venerit pater tuus ut visitet te, dic ei : Veniat, oro, Thamar soror mea, ut det mihi cibum, et faciat pulmentum, ut comedam de manu ejus.
10O||13||6||83190	Accubuit itaque Amnon, et quasi ægrotare cœpit : cumque venisset rex ad visitandum eum, ait Amnon ad regem : Veniat, obsecro, Thamar soror mea, ut faciat in oculis meis duas sorbitiunculas, et cibum capiam de manu ejus.
10O||13||7||83200	Misit ergo David ad Thamar domum, dicens : Veni in domum Amnon fratris tui, et fac ei pulmentum.
10O||13||8||83210	Venitque Thamar in domum Amnon fratris sui : ille autem jacebat : quæ tollens farinam commiscuit : et liquefaciens, in oculis ejus coxit sorbitiunculas.
10O||13||9||83220	Tollensque quod coxerat, effudit, et posuit coram eo, et noluit comedere : dixitque Amnon : Ejicite universos a me. Cumque ejecissent omnes,
10O||13||10||83230	dixit Amnon ad Thamar : Infer cibum in conclave, ut vescar de manu tua. Tulit ergo Thamar sorbitiunculas quas fecerat, et intulit ad Amnon fratrem suum in conclave.
10O||13||11||83240	Cumque obtulisset ei cibum, apprehendit eam et ait : Veni, cuba mecum soror mea.
10O||13||12||83250	Quæ respondit ei : Noli frater mi, noli opprimere me, neque enim hoc fas est in Israël : noli facere stultitiam hanc.
10O||13||13||83260	Ego enim ferre non potero opprobrium meum, et tu eris quasi unus de insipientibus in Israël : quin potius loquere ad regem, et non negabit me tibi.
10O||13||14||83270	Noluit autem acquiescere precibus ejus, sed prævalens viribus oppressit eam, et cubavit cum ea.
10O||13||15||83280	Et exosam eam habuit Amnon odio magno nimis : ita ut majus esset odium, quo oderat eam, amore quo ante dilexerat. Dixitque ei Amnon : Surge, et vade.
10O||13||16||83290	Quæ respondit ei : Majus est hoc malum, quod nunc agis adversum me, quam quod ante fecisti, expellens me. Et noluit audire eam :
10O||13||17||83300	sed vocato puero, qui ministrabat ei, dixit : Ejice hanc a me foras, et claude ostium post eam.
10O||13||18||83310	Quæ induta erat talari tunica : hujuscemodi enim filiæ regis virgines vestibus utebantur. Ejecit itaque eam minister illius foras : clausitque fores post eam.
10O||13||19||83320	Quæ aspergens cinerem capiti suo, scissa talari tunica, impositisque manibus super caput suum, ibat ingrediens, et clamans.
10O||13||20||83330	Dixit autem ei Absalom frater ejus : Numquid Amnon frater tuus concubuit tecum ? sed nunc soror tace, frater tuus est : neque affligas cor tuum pro hac re. Mansit itaque Thamar contabescens in domo Absalom fratris sui.
10O||13||21||83340	Cum autem audisset rex David verba hæc, contristatus est valde, et noluit constristare spiritum Amnon filii sui, quoniam diligebat eum, quia primogenitus erat ei.
10O||13||22||83350	Porro non est locutus Absalom ad Amnon nec malum nec bonum : oderat enim Absalom Amnon, eo quod violasset Thamar sororem suam.
10O||13||23||83360	Factum est autem post tempus biennii, ut tonderentur oves Absalom in Baalhasor, quæ est juxta Ephraim : et vocavit Absalom omnes filios regis,
10O||13||24||83370	venitque ad regem, et ait ad eum : Ecce tondentur oves servi tui : veniat, oro, rex cum servis suis ad servum suum.
10O||13||25||83380	Dixitque rex ad Absalom : Noli fili mi, noli rogare ut veniamus omnes, et gravemus te. Cum autem cogeret eum, et noluisset ire, benedixit ei.
10O||13||26||83390	Et ait Absalom : Si non vis venire, veniat, obsecro, nobiscum saltem Amnon frater meus. Dixitque ad eum rex : Non est necesse ut vadat tecum.
10O||13||27||83400	Coëgit itaque Absalom eum, et dimisit cum eo Amnon et universos filios regis. Feceratque Absalom convivium quasi convivium regis.
10O||13||28||83410	Præceperat autem Absalom pueris suis, dicens : Observate cum temulentus fuerit Amnon vino, et dixero vobis : Percutite eum, et interficite, nolite timere : ego enim sum qui præcipio vobis : roboramini, et estote viri fortes.
10O||13||29||83420	Fecerunt ergo pueri Absalom adversum Amnon, sicut præceperat eis Absalom. Surgentesque omnes filii regis ascenderunt singuli mulas suas, et fugerunt.
10O||13||30||83430	Cumque adhuc pergerent in itinere, fama pervenit ad David, dicens : Percussit Absalom omnes filios regis, et non remansit ex eis saltem unus.
10O||13||31||83440	Surrexit itaque rex, et scidit vestimenta sua : et cecidit super terram, et omnes servi illius, qui assistebant ei, sciderunt vestimenta sua.
10O||13||32||83450	Respondens autem Jonadab filius Semmaa fratris David, dixit : Ne æstimet dominus meus rex, quod omnes pueri filii regis occisi sint : Amnon solus mortuus est, quoniam in ore Absalom erat positus ex die qua oppressit Thamar sororem ejus.
10O||13||33||83460	Nunc ergo ne ponat dominus meus rex super cor suum verbum istud, dicens : Omnes filii regis occisi sunt : quoniam Amnon solus mortuus est.
10O||13||34||83470	Fugit autem Absalom. Et elevavit puer speculator oculos suos, et aspexit : et ecce populus multus veniebat per iter devium ex latere montis.
10O||13||35||83480	Dixit autem Jonadab ad regem : Ecce filii regis adsunt : juxta verbum servi tui sic factum est.
10O||13||36||83490	Cumque cessasset loqui, apparuerunt et filii regis : et intrantes levaverunt vocem suam, et fleverunt : sed et rex et omnes servi ejus fleverunt ploratu magno nimis.
10O||13||37||83500	Porro Absalom fugiens, abiit ad Tholomai filium Ammiud regem Gessur. Luxit ergo David filium suum cunctis diebus.
10O||13||38||83510	Absalom autem cum fugisset, et venisset in Gessur, fuit ibi tribus annis. Cessavitque rex David persequi Absalom, eo quod consolatus esset super Amnon interitu.
10O||14||1||83520	Intelligens autem Joab filius Sarviæ, quod cor regis versum esset ad Absalom,
10O||14||2||83530	misit Thecuam, et tulit inde mulierem sapientem : dixitque ad eam : Lugere te simula, et induere veste lugubri, et ne ungaris oleo, ut sis quasi mulier jam plurimo tempore lugens mortuum :
10O||14||3||83540	et ingredieris ad regem, et loqueris ad eum sermones hujuscemodi. Posuit autem Joab verba in ore ejus.
10O||14||4||83550	Itaque cum ingressa fuisset mulier Thecuitis ad regem, cecidit coram eo super terram, et adoravit, et dixit : Serva me rex.
10O||14||5||83560	Et ait ad eam rex : Quid causæ habes ? Quæ respondit : Heu, mulier vidua ego sum : mortuus est enim vir meus.
10O||14||6||83570	Et ancillæ tuæ erant duo filii : qui rixati sunt adversum se in agro, nullusque erat qui eos prohibere posset : et percussit alter alterum, et interfecit eum.
10O||14||7||83580	Et ecce consurgens universa cognatio adversum ancillam tuam, dicit : Trade eum, qui percussit fratrem suum, ut occidamus eum pro anima fratris sui, quem interfecit, et deleamus hæredem : et quærunt extinguere scintillam meam, quæ relicta est, ut non supersit viro meo nomen, et reliquiæ super terram.
10O||14||8||83590	Et ait rex ad mulierem : Vade in domum tuam, et ego jubebo pro te.
10O||14||9||83600	Dixitque mulier Thecuitis ad regem : In me, domine mi rex, sit iniquitas, et in domum patris mei : rex autem et thronus ejus sit innocens.
10O||14||10||83610	Et ait rex : Qui contradixerit tibi, adduc eum ad me, et ultra non addet ut tangat te.
10O||14||11||83620	Quæ ait : Recordetur rex Domini Dei sui, ut non multiplicentur proximi sanguinis ad ulciscendum, et nequaquam interficiant filium meum. Qui ait : Vivit Dominus, quia non cadet de capillis filii tui super terram.
10O||14||12||83630	Dixit ergo mulier : Loquatur ancilla tua ad dominum meum regem verbum. Et ait : Loquere.
10O||14||13||83640	Dixitque mulier : Quare cogitasti hujuscemodi rem contra populum Dei, et locutus est rex verbum istud, ut peccet, et non reducat ejectum suum ?
10O||14||14||83650	Omnes morimur, et quasi aquæ dilabimur in terram, quæ non revertuntur : nec vult Deus perire animam, sed retractat cogitans ne penitus pereat qui abjectus est.
10O||14||15||83660	Nunc igitur veni, ut loquar ad dominum meum regem verbum hoc, præsente populo. Et dixit ancilla tua : Loquar ad regem, si quomodo faciat rex verbum ancillæ suæ.
10O||14||16||83670	Et audivit rex, ut liberaret ancillam suam de manu omnium, qui volebant de hæreditate Dei delere me, et filium meum simul.
10O||14||17||83680	Dicat ergo ancilla tua, ut fiat verbum domini mei regis sicut sacrificium. Sicut enim angelus Dei, sic est dominus meus rex, ut nec benedictione, nec maledictione moveatur : unde et Dominus Deus tuus est tecum.
10O||14||18||83690	Et respondens rex, dixit ad mulierem : Ne abscondas a me verbum, quod te interrogo. Dixitque ei mulier : Loquere domine mi rex.
10O||14||19||83700	Et ait rex : Numquid manus Joab tecum est in omnibus istis ? Respondit mulier, et ait : Per salutem animæ tuæ, domine mi rex, nec ad sinistram, nec ad dexteram est ex omnibus his quæ locutus est dominus meus rex : servus enim tuus Joab, ipse præcepit mihi, et ipse posuit in os ancillæ tuæ omnia verba hæc.
10O||14||20||83710	Ut verterem figuram sermonis hujus, servus tuus Joab præcepit istud : tu autem, domine mi rex, sapiens es, sicut habet sapientiam angelus Dei, ut intelligas omnia super terram.
10O||14||21||83720	Et ait rex ad Joab : Ecce placatus feci verbum tuum : vade ergo, et revoca puerum Absalom.
10O||14||22||83730	Cadensque Joab super faciem suam in terram, adoravit, et benedixit regi : et dixit Joab : Hodie intellexit sevus tuus, quia inveni gratiam in oculis tuis, domine mi rex : fecisti enim sermonem servi tui.
10O||14||23||83740	Surrexit ergo Joab et abiit in Gessur, et adduxit Absalom in Jerusalem.
10O||14||24||83750	Dixit autem rex : Revertatur in domum suam, et faciem meam non videat. Reversus est itaque Absalom in domum suam, et faciem regis non vidit.
10O||14||25||83760	Porro sicut Absalom, vir non erat pulcher in omni Israël, et decorus nimis : a vestigio pedis usque ad verticem non erat in eo ulla macula.
10O||14||26||83770	Et quando tondebat capillum (semel autem in anno tondebatur, quia gravabat eum cæsaries) ponderabat capillos capitis sui ducentis siclis, pondere publico.
10O||14||27||83780	Nati sunt autem Absalom filii tres : et filia una nomine Thamar, elegantis formæ.
10O||14||28||83790	Mansitque Absalom in Jerusalem duobus annis, et faciem regis non vidit.
10O||14||29||83800	Misit itaque ad Joab, ut mitteret eum ad regem : qui noluit venire ad eum. Cumque secundo misisset, et ille noluisset venire ad eum,
10O||14||30||83810	dixit servis suis : Scitis agrum Joab juxta agrum meum, habentem messem hordei : ite igitur, et succendite eum igni. Succenderunt ergo servi Absalom segetem igni. Et venientes servi Joab, scissis vestibus suis, dixerunt : Succenderunt servi Absalom partem agri igni.
10O||14||31||83820	Surrexitque Joab, et venit ad Absalom in domum ejus, et dixit : Quare succenderunt servi tui segetem meam igni ?
10O||14||32||83830	Et respondit Absalom ad Joab : Misi ad te obsecrans ut venires ad me, et mitterem te ad regem, et diceres ei : Quare veni ad Gessur ? melius mihi erat ibi esse : obsecro ergo ut videam faciem regis : quod si memor est iniquitatis meæ, interficiat me.
10O||14||33||83840	Ingressus itaque Joab ad regem, nuntiavit ei omnia : vocatusque est Absalom, et intravit ad regem, et adoravit super faciem terræ coram eo : osculatusque est rex Absalom.
10O||15||1||83850	Igitur post hæc fecit sibi Absalom currus, et equites, et quinquaginta viros, qui præcederent eum.
10O||15||2||83860	Et mane consurgens Absalom, stabat juxta introitum portæ, et omnem virum, qui habebat negotium ut veniret ad regis judicium, vocabat Absalom ad se, et dicebat : De qua civitate es tu ? Qui respondens aiebat : Ex una tribu Israël ego sum servus tuus.
10O||15||3||83870	Respondebatque ei Absalom : Videntur mihi sermones tui boni et justi. Sed non est qui te audiat constitutus a rege. Dicebatque Absalom :
10O||15||4||83880	Quis me constituat judicem super terram, ut ad me veniant omnes qui habent negotium, et juste judicem ?
10O||15||5||83890	Sed et cum accederet ad eum homo ut salutaret illum, extendebat manum suam, et apprehendens, osculabatur eum.
10O||15||6||83900	Faciebatque hoc omni Israël venienti ad judicium, ut audiretur a rege, et sollicitabat corda virorum Israël.
10O||15||7||83910	Post quadraginta autem annos, dixit Absalom ad regem David : Vadam, et reddam vota mea quæ vovi Domino in Hebron.
10O||15||8||83920	Vovens enim vovit servus tuus, cum esset in Gessur Syriæ, dicens : Si reduxerit me Dominus in Jerusalem, sacrificabo Domino.
10O||15||9||83930	Dixitque ei rex David : Vade in pace. Et surrexit, et abiit in Hebron.
10O||15||10||83940	Misit autem Absalom exploratores in universas tribus Israël, dicens : Statim ut audieritis clangorem buccinæ, dicite : Regnavit Absalom in Hebron.
10O||15||11||83950	Porro cum Absalom ierunt ducenti viri de Jerusalem vocati, euntes simplici corde, et causam penitus ignorantes.
10O||15||12||83960	Accersivit quoque Absalom Achitophel Gilonitem consiliarium David, de civitate sua Gilo. Cumque immolaret victimas, facta est conjuratio valida, populusque concurrens augebatur cum Absalom.
10O||15||13||83970	Venit igitur nuntius ad David, dicens : Toto corde universus Israël sequitur Absalom.
10O||15||14||83980	Et ait David servis suis qui erant cum eo in Jerusalem : Surgite, fugiamus : neque enim erit nobis effugium a facie Absalom : festinate egredi, ne forte veniens occupet nos, et impellat super nos ruinam, et percutiat civitatem in ore gladii.
10O||15||15||83990	Dixeruntque servi regis ad eum : Omnia quæcumque præceperit dominus noster rex, libenter exequemur servi tui.
10O||15||16||84000	Egressus est ergo rex, et universa domus ejus pedibus suis : et dereliquit rex decem mulieres concubinas ad custodiendam domum.
10O||15||17||84010	Egressusque rex et omnis Israël pedibus suis, stetit procul a domo :
10O||15||18||84020	et universi servi ejus ambulabant juxta eum, et legiones Cerethi, et Phelethi, et omnes Gethæi, pugnatores validi, sexcenti viri, qui secuti eum fuerant de Geth pedites, præcedebant regem.
10O||15||19||84030	Dixit autem rex ad Ethai Gethæum : Cur venis nobiscum ? revertere, et habita cum rege, quia peregrinus es, et egressus es de loco tuo.
10O||15||20||84040	Heri venisti, et hodie compelleris nobiscum egredi ? Ego autem vadam quo iturus sum : revertere, et reduc tecum fratres tuos, et Dominus faciet tecum misericordiam, et veritatem, quia ostendisti gratiam et fidem.
10O||15||21||84050	Et respondit Ethai regi dicens : Vivit Dominus, et vivit dominus meus rex : Quoniam in quocumque loco fueris domine mi rex, sive in morte, sive in vita, ibi erit servus tuus.
10O||15||22||84060	Et ait David Ethai : Veni, et transi. Et transivit Ethai Gethæus, et omnes viri qui cum eo erant, et reliqua multitudo.
10O||15||23||84070	Omnesque flebant voce magna, et universus populus transibat : rex quoque transgrediebatur torrentem Cedron, et cunctus populus incedebat contra viam, quæ respicit ad desertum.
10O||15||24||84080	Venit autem et Sadoc sacerdos, et universi Levitæ cum eo portantes arcam fœderis Dei : et deposuerunt arcam Dei : et ascendit Abiathar, donec expletus esset omnis populus, qui egressus fuerat de civitate.
10O||15||25||84090	Et dixit rex ad Sadoc : Reporta arcam Dei in urbem : si invenero gratiam in oculis Domini, reducet me, et ostendet mihi eam, et tabernaculum suum.
10O||15||26||84100	Si autem dixerit mihi : Non places : præsto sum, faciat quod bonum est coram se.
10O||15||27||84110	Et dixit rex ad Sadoc sacerdotem : O videns, revertere in civitatem in pace : et Achimaas filius tuus, et Jonathas filius Abiathar, duo filii vestri, sint vobiscum.
10O||15||28||84120	Ecce ego abscondar in campestribus deserti, donec veniat sermo a vobis indicans mihi.
10O||15||29||84130	Reportaverunt ergo Sadoc et Abiathar arcam Dei in Jerusalem : et manserunt ibi.
10O||15||30||84140	Porro David ascendebat clivum Olivarum, scandens et flens, nudis pedibus incedens, et operto capite, sed et omnis populus, qui erat cum eo, operto capite, ascendebat plorans.
10O||15||31||84150	Nuntiatum est autem David quod et Achitophel esset in conjuratione cum Absalom, dixitque David : Infatua, quæso, Domine, consilium Achitophel.
10O||15||32||84160	Cumque ascenderet David summitatem montis, in quo adoraturus erat Dominum, ecce occurrit ei Chusai Arachites, scissa veste, et terra pleno capite.
10O||15||33||84170	Et dixit ei David : Si veneris mecum, eris mihi oneri :
10O||15||34||84180	si autem in civitatem revertaris, et dixeris Absalom : Servus tuus sum, rex : sicut fui servus patris tui, sic ero servus tuus : dissipabis consilium Achitophel.
10O||15||35||84190	Habes autem tecum Sadoc et Abiathar sacerdotes : et omne verbum quodcumque audieris de domo regis, indicabis Sadoc et Abiathar sacerdotibus.
10O||15||36||84200	Sunt autem cum eis duo filii eorum Achimaas filius Sadoc, et Jonathas filius Abiathar : et mittetis per eos ad me omne verbum quod audieritis.
10O||15||37||84210	Veniente ergo Chusai amico David in civitatem, Absalom quoque ingressus est Jerusalem.
10O||16||1||84220	Cumque David transisset paululum montis verticem, apparuit Siba puer Miphiboseth in occursum ejus, cum duobus asinis, qui onerati erant ducentis panibus, et centum alligaturis uvæ passæ, et centum massis palatharum, et utre vini.
10O||16||2||84230	Et dixit rex Sibæ : Quid sibi volunt hæc ? Responditque Siba : Asini, domesticis regis ut sedeant : panes et palathæ ad vescendum pueris tuis : vinum autem ut bibat si quis defecerit in deserto.
10O||16||3||84240	Et ait rex : Ubi est filius domini tui ? Responditque Siba regi : Remansit in Jerusalem, dicens : Hodie restituet mihi domus Israël regnum patris mei.
10O||16||4||84250	Et ait rex Sibæ : Tua sint omnia quæ fuerunt Miphiboseth. Dixitque Siba : Oro ut inveniam gratiam coram te, domine mi rex.
10O||16||5||84260	Venit ergo rex David usque Bahurim : et ecce egrediebatur inde vir de cognatione domus Saul, nomine Semei, filius Gera, procedebatque egrediens, et maledicebat,
10O||16||6||84270	mittebatque lapides contra David, et contra universos servos regis David : omnis autem populus, et universi bellatores a dextro et a sinistro latere regis incedebant.
10O||16||7||84280	Ita autem loquebatur Semei cum malediceret regi : Egredere, egredere vir sanguinum, et vir Belial.
10O||16||8||84290	Reddidit tibi Dominus universum sanguinem domus Saul : quoniam invasisti regnum pro eo, et dedit Dominus regnum in manu Absalom filii tui, et ecce premunt te mala tua, quoniam vir sanguinum es.
10O||16||9||84300	Dixit autem Abisai filius Sarviæ regi : Quare maledicit canis hic mortuus domino meo regi ? vadam, et amputabo caput ejus.
10O||16||10||84310	Et ait rex : Quid mihi et vobis est filii Sarviæ ? dimittite eum, ut maledicat : Dominus enim præcepit ei ut malediceret David : et quis est qui audeat dicere, quare sic fecerit ?
10O||16||11||84320	Et ait rex Abisai, et universis servis suis : Ecce filius meus, qui egressus est de utero meo, quærit animam meam : quanto magis nunc filius Jemini ? Dimittite eum ut maledicat juxta præceptum Domini :
10O||16||12||84330	si forte respiciat Dominus afflictionem meam, et reddat mihi Dominus bonum pro maledictione hac hodierna.
10O||16||13||84340	Ambulabat itaque David et socii ejus per viam cum eo. Semei autem per jugum montis ex latere, contra illum gradiebatur, maledicens, et mittens lapides adversum eum, terramque spargens.
10O||16||14||84350	Venit itaque rex, et universus populus cum eo lassus, et refocillati sunt ibi.
10O||16||15||84360	Absalom autem et omnis populus ejus ingressi sunt Jerusalem, sed et Achitophel cum eo.
10O||16||16||84370	Cum autem venisset Chusai Arachites amicus David ad Absalom, locutus est ad eum : Salve rex, salve rex.
10O||16||17||84380	Ad quem Absalom : Hæc est, inquit, gratia tua ad amicum tuum ? quare non ivisti cum amico tuo ?
10O||16||18||84390	Responditque Chusai ad Absalom : Nequaquam : quia illius ero, quem elegit Dominus, et omnis hic populus, et universus Israël, et cum eo manebo.
10O||16||19||84400	Sed ut et hoc inferam, cui ego serviturus sum ? nonne filio regis ? Sicut parui patri tuo, ita parebo et tibi.
10O||16||20||84410	Dixit autem Absalom ad Achitophel : Inite consilium quid agere debeamus.
10O||16||21||84420	Et ait Achitophel ad Absalom : Ingredere ad concubinas patris tui, quas dimisit ad custodiendam domum : ut cum audierit omnis Israël quod fœdaveris patrem tuum, roborentur tecum manus eorum.
10O||16||22||84430	Tetenderunt ergo Absalom tabernaculum in solario, ingressusque est ad concubinas patris sui coram universo Israël.
10O||16||23||84440	Consilium autem Achitophel, quod dabat in diebus illis, quasi si quis consuleret Deum : sic erat omne consilium Achitophel, et cum esset cum David, et cum esset cum Absalom.
10O||17||1||84450	Dixit ergo Achitophel ad Absalom : Eligam mihi duodecim millia virorum, et consurgens persequar David hac nocte.
10O||17||2||84460	Et irruens super eum (quippe qui lassus est, et solutis manibus) percutiam eum : cumque fugerit omnis populus qui cum eo est, percutiam regem desolatum.
10O||17||3||84470	Et reducam universum populum, quomodo unus homo reverti solet : unum enim virum tu quæris : et omnis populus erit in pace.
10O||17||4||84480	Placuitque sermo ejus Absalom, et cunctis majoribus natu Israël.
10O||17||5||84490	Ait autem Absalom : Vocate Chusai Arachiten, et audiamus quid etiam ipse dicat.
10O||17||6||84500	Cumque venisset Chusai ad Absalom, ait Absalom ad eum : Hujuscemodi sermonem locutus est Achitophel : facere debemus an non ? quod das consilium ?
10O||17||7||84510	Et dixit Chusai ad Absalom : Non est bonum consilium, quod dedit Achitophel hac vice.
10O||17||8||84520	Et rursum intulit Chusai : Tu nosti patrem tuum, et viros qui cum eo sunt, esse fortissimos et amaro animo, veluti si ursa raptis catulis in saltu sæviat : sed et pater tuus vir bellator est, nec morabitur cum populo.
10O||17||9||84530	Forsitan nunc latitat in foveis, aut in uno, quo voluerit, loco : et cum ceciderit unus quilibet in principio, audiet quicumque audierit, et dicet : Facta est plaga in populo qui sequebatur Absalom.
10O||17||10||84540	Et fortissimus quisque, cujus cor est quasi leonis, pavore solvetur : scit enim omnis populus Israël fortem esse patrem tuum, et robustos omnes qui cum eo sunt.
10O||17||11||84550	Sed hoc mihi videtur rectum esse consilium. Congregetur ad te universus Israël, a Dan usque Bersabee, quasi arena maris innumerabilis : et tu eris in medio eorum.
10O||17||12||84560	Et irruemus super eum in quocumque loco inventus fuerit : et operiemus eum, sicut cadere solet ros super terram : et non relinquemus de viris, qui cum eo sunt, ne unum quidem.
10O||17||13||84570	Quod si urbem aliquam fuerit ingressus, circumdavit omnis Israël civitati illi funes, et trahemus eam in torrentem, ut non reperiatur ne calculus quidem ex ea.
10O||17||14||84580	Dixitque Absalom, et omnes viri Israël : Melius est consilium Chusai Arachitæ, consilio Achitophel : Domini autem nutu dissipatum est consilium Achitophel utile, ut induceret Dominus super Absalom malum.
10O||17||15||84590	Et ait Chusai Sadoc et Abiathar sacerdotibus : Hoc et hoc modo consilium dedit Achitophel Absalom, et senioribus Israël : et ego tale et tale dedi consilium.
10O||17||16||84600	Nunc ergo mittite cito, et nuntiate David dicentes : Ne moreris nocte hac in campestribus deserti, sed absque dilatione transgredere : ne forte absorbeatur rex, et omnis populus qui cum eo est.
10O||17||17||84610	Jonathas autem et Achimaas stabant juxta fontem Rogel : abiit ancilla et nuntiavit eis : et illi profecti sunt, ut referrent ad regem David nuntium : non enim poterant videri, aut introire civitatem.
10O||17||18||84620	Vidit autem eos quidam puer, et indicavit Absalom : illi vero concito gradu ingressi sunt domum cujusdam viri in Bahurim, qui habebat puteum in vestibulo suo, et descenderunt in eum.
10O||17||19||84630	Tulit autem mulier, et expandit velamen super os putei, quasi siccans ptisanas : et sic latuit res.
10O||17||20||84640	Cumque venissent servi Absalom in domum, ad mulierem dixerunt : Ubi est Achimaas et Jonathas ? Et respondit eis mulier : Transierunt festinanter, gustata paululum aqua. At hi qui quærebant, cum non reperissent, reversi sunt in Jerusalem.
10O||17||21||84650	Cumque abiissent, ascenderunt illi de puteo, et pergentes nuntiaverunt regi David, et dixerunt : Surgite, et transite cito fluvium : quoniam hujuscemodi dedit consilium contra vos Achitophel.
10O||17||22||84660	Surrexit ergo David, et omnis populus qui cum eo erat, et transierunt Jordanem, donec dilucesceret : et ne unus quidem residuus fuit, qui non transisset fluvium.
10O||17||23||84670	Porro Achitophel videns quod non fuisset factum consilium suum, stravit asinum suum, surrexitque, et abiit in domum suam et in civitatem suam : et disposita domo sua, suspendio interiit, et sepultus est in sepulchro patris sui.
10O||17||24||84680	David autem venit in castra, et Absalom transivit Jordanem, ipse et omnes viri Israël cum eo.
10O||17||25||84690	Amasam vero constituit Absalom pro Joab super exercitum : Amasa autem erat filius viri, qui vocabatur Jetra de Jezraëli, qui ingressus est ad Abigail, filiam Naas, sororem Sarviæ, quæ fuit mater Joab.
10O||17||26||84700	Et castrametatus est Israël cum Absalom in terra Galaad.
10O||17||27||84710	Cumque venisset David in castra, Sobi filius Naas de Rabbath filiorum Ammon, et Machir filius Ammihel de Lodabar, et Berzellai Galaadites de Rogelim,
10O||17||28||84720	obtulerunt ei stratoria, et tapetia, et vasa fictilia, frumentum, et hordeum, et farinam, et polentam, et fabam, et lentem, et frixum cicer,
10O||17||29||84730	et mel, et butyrum, oves, et pingues vitulos ; dederuntque David, et populo qui cum eo erat, ad vescendum : suspicati enim sunt populum fame et siti fatigari in deserto.
10O||18||1||84740	Igitur considerato David populo suo, constituit super eos tribunos et centuriones,
10O||18||2||84750	et dedit populi tertiam partem sub manu Joab, et tertiam partem sub manu Abisai filii Sarviæ fratris Joab, et tertiam partem sub manu Ethai, qui erat de Geth. Dixitque rex ad populum : Egrediar et ego vobiscum :
10O||18||3||84760	et respondit populus : Non exibis : sive enim fugerimus, non magnopere ad eos de nobis pertinebit : sive media pars ceciderit e nobis, non satis curabunt : quia tu unus pro decem millibus computaris : melius est igitur ut sis nobis in urbe præsidio.
10O||18||4||84770	Ad quos rex ait : Quod vobis videtur rectum, hoc faciam. Stetit ergo rex juxta portam : egrediebaturque populus per turmas suas centeni, et milleni.
10O||18||5||84780	Et præcepit rex Joab, et Abisai, et Ethai, dicens : Servate mihi puerum Absalom. Et omnis populus audiebat præcipientem regem cunctis principibus pro Absalom.
10O||18||6||84790	Itaque egressus est populus in campum contra Israël, et factum est prælium in saltu Ephraim.
10O||18||7||84800	Et cæsus est ibi populus Israël ab exercitu David, factaque est plaga magna in die illa, viginti millium.
10O||18||8||84810	Fuit autem ibi prælium dispersum super faciem omnis terræ, et multo plures erant quos saltus consumpserat de populo, quam hi quos voraverat gladius in die illa.
10O||18||9||84820	Accidit autem ut occurreret Absalom servis David, sedens mulo : cumque ingressus fuisset mulus subter condensam quercum et magnam, adhæsit caput ejus quercui : et illo suspenso inter cælum et terram, mulus, cui insederat, pertransivit.
10O||18||10||84830	Vidit autem hoc quispiam, et nuntiavit Joab, dicens : Vidi Absalom pendere et quercu.
10O||18||11||84840	Et ait Joab viro, qui nuntiaverat ei : Si vidisti, quare non confodisti eum cum terra, et ego dedissem tibi decem argenti siclos, et unum balteum ?
10O||18||12||84850	Qui dixit ad Joab : Si appenderes in manibus meis mille argenteos, nequaquam mitterem manum meam in filium regis : audientibus enim nobis præcepit rex tibi, et Abisai, et Ethai, dicens : Custodite mihi puerum Absalom.
10O||18||13||84860	Sed et si fecissem contra animam meam audacter, nequaquam hoc regem latere potuisset, et tu stares ex adverso ?
10O||18||14||84870	Et ait Joab : Non sicut tu vis, sed aggrediar eum coram te. Tulit ergo tres lanceas in manu sua, et infixit eas in corde Absalom : cumque adhuc palpitaret hærens in quercu,
10O||18||15||84880	cucurrerunt decem juvenes armigeri Joab, et percutientes interfecerunt eum.
10O||18||16||84890	Cecinit autem Joab buccina, et retinuit populum, ne persequeretur fugientem Israël, volens parcere multitudini.
10O||18||17||84900	Et tulerunt Absalom, et projecerunt eum in saltu, in foveam grandem, et comportaverunt super eum acervum lapidum magnum nimis : omnis autem Israël fugit in tabernacula sua.
10O||18||18||84910	Porro Absalom erexerat sibi, cum adhuc viveret, titulum qui est in Valle regis : dixerat enim : Non habeo filium, et hoc erit monimentum nominis mei. Vocavitque titulum nomine suo, et appellatur Manus Absalom, usque ad hanc diem.
10O||18||19||84920	Achimaas autem filius Sadoc, ait : Curram, et nuntiabo regi, quia judicium fecerit ei Dominus de manu inimicorum ejus.
10O||18||20||84930	Ad quem Joab dixit : Non eris nuntius in hac die, sed nuntiabis in alia : hodie nolo te nuntiare, filius enim regis est mortuus.
10O||18||21||84940	Et ait Joab Chusi : Vade, et nuntia regi quæ vidisti. Adoravit Chusi Joab, et cucurrit.
10O||18||22||84950	Rursus autem Achimaas filius Sadoc dixit ad Joab : Quid impedit si etiam ego curram post Chusi ? Dixitque ei Joab : Quid vis currere fili mi ? non eris boni nuntii bajulus.
10O||18||23||84960	Qui respondit : Quid enim si cucurrero ? Et ait ei : Curre. Currens ergo Achimaas per viam compendii, transivit Chusi.
10O||18||24||84970	David autem sedebat inter duas portas : speculator vero, qui erat in fastigio portæ super murum, elevans oculos, vidit hominem currentem solum.
10O||18||25||84980	Et exclamans indicavit regi : dixitque rex : Si solus est, bonus est nuntius in ore ejus. Properante autem illo, et accedente propius,
10O||18||26||84990	vidit speculator hominem alterum currentem, et vociferans in culmine, ait : Apparet mihi alter homo currens solus. Dixitque rex : Et iste bonus est nuntius.
10O||18||27||85000	Speculator autem : Contemplor, ait, cursum prioris, quasi cursum Achimaas filii Sadoc. Et ait rex : Vir bonus est : et nuntium portans bonum, venit.
10O||18||28||85010	Clamans autem Achimaas, dixit ad regem : Salve rex. Et adorans regem coram eo pronus in terram, ait : Benedictus Dominus Deus tuus, qui conclusit homines qui levaverunt manus suas contra dominum meum regem.
10O||18||29||85020	Et ait rex : Estne pax puero Absalom ? Dixitque Achimaas : Vidi tumultum magnum, cum mitteret Joab servus tuus, o rex, me servum tuum : nescio aliud.
10O||18||30||85030	Ad quem rex : Transi, ait, et sta hic. Cumque ille transisset, et staret,
10O||18||31||85040	apparuit Chusi : et veniens ait : Bonum apporto nuntium, domine mi rex : judicavit enim pro te Dominus hodie de manu omnium qui surrexerunt contra te.
10O||18||32||85050	Dixit autem rex ad Chusi : Estne pax puero Absalom ? Cui respondens Chusi : Fiant, inquit, sicut puer, inimici domini mei regis, et universi qui consurgunt adversus eum in malum.
10O||18||33||85060	Contristatus itaque rex, ascendit cœnaculum portæ, et flevit. Et sic loquebatur, vadens : Fili mi Absalom, Absalom fili mi : quis mihi tribuat ut ego moriar pro te, Absalom fili mi, fili mi Absalom ?
10O||19||1||85070	Nuntiatum est autem Joab quod rex fleret et lugeret filium suum :
10O||19||2||85080	et versa est victoria in luctum in die illa omni populo : audivit enim populus in die illa dici : Dolet rex super filio suo.
10O||19||3||85090	Et declinavit populus in die illa ingredi civitatem, quomodo declinare solet populus versus et fugiens de prælio.
10O||19||4||85100	Porro rex operuit caput suum, et clamabat voce magna : Fili mi Absalom, Absalom fili mi, fili mi.
10O||19||5||85110	Ingressus ergo Joab ad regem in domum, dixit : Confudisti hodie vultus omnium servorum tuorum, qui salvam fecerunt animam tuam, et animam filiorum tuorum, et filiarum tuarum, et animam uxorum tuarum, et animam concubinarum tuarum.
10O||19||6||85120	Diligis odientes te, et odio habes diligentes te : et ostendisti hodie quia non curas de ducibus tuis, et de servis tuis : et vere cognovi modo, quia si Absalom viveret, et omnes nos occubuissemus, tunc placeret tibi.
10O||19||7||85130	Nunc igitur surge, et procede, et alloquens satisfac servis tuis : juro enim tibi per Dominum, quod si non exieris, ne unus quidem remansurus sit tecum nocte hac : et pejus erit hoc tibi, quam omnia mala quæ venerunt super te ab adolescentia tua usque in præsens.
10O||19||8||85140	Surrexit ergo rex et sedit in porta : et omni populo nuntiatum est quod rex sederet in porta : venitque universa multitudo coram rege : Israël autem fugit in tabernacula sua.
10O||19||9||85150	Omnis quoque populus certabat in cunctis tribubus Israël, dicens : Rex liberavit nos de manu inimicorum nostrorum, ipse salvavit nos de manu Philisthinorum : et nunc fugit de terra propter Absalom.
10O||19||10||85160	Absalom autem, quem unximus super nos, mortuus est in bello : usquequo siletis, et non reducitis regem ?
10O||19||11||85170	Rex vero David misit ad Sadoc et Abiathar sacerdotes, dicens : Loquimini ad majores natu Juda, dicentes : Cur venitis novissimi ad reducendum regem in domum suam ? (Sermo autem omnis Israël pervenerat ad regem in domo ejus.)
10O||19||12||85180	Fratres mei vos, os meum, et caro mea vos, quare novissimi reducitis regem ?
10O||19||13||85190	Et Amasæ dicite : Nonne os meum, et caro mea es ? Hæc faciat mihi Deus, et hæc addat, si non magister militiæ fueris coram me omni tempore pro Joab.
10O||19||14||85200	Et inclinavit cor omnium virorum Juda, quasi viri unius : miseruntque ad regem, dicentes : Revertere tu, et omnes servi tui.
10O||19||15||85210	Et reversus est rex : et venit usque ad Jordanem, et omnis Juda venit usque in Galgalam ut occurreret regi, et traduceret eum Jordanem.
10O||19||16||85220	Festinavit autem Semei filius Gera filii Jemini de Bahurim, et descendit cum viris Juda in occursum regis David
10O||19||17||85230	cum mille viris de Benjamin, et Siba puer de domo Saul : et quindecim filii ejus, ac viginti servi erant cum eo : et irrumpentes Jordanem, ante regem
10O||19||18||85240	transierunt vada, ut traducerent domum regis, et facerent juxta jussionem ejus : Semei autem filius Gera prostratus coram rege, cum jam transisset Jordanem,
10O||19||19||85250	dixit ad eum : Ne reputes mihi domine mi iniquitatem, neque memineris injuriarum servi tui in die qua egressus es domine mi rex de Jerusalem, neque ponas rex in corde tuo.
10O||19||20||85260	Agnosco enim servus tuus peccatum meum : et idcirco hodie primus veni de omni domo Joseph, descendique de omni domo Joseph, descendique in occursum domini mei regis.
10O||19||21||85270	Respondens vero Abisai filius Sarviæ, dixit : Numquid pro his verbis non occidetur Semei, quia maledixit christo Domini ?
10O||19||22||85280	Et ait David : Quid mihi et vobis, filii Sarviæ ? cur efficimini mihi hodie in satan ? Ergone hodie interficietur vir in Israël ? an ignoro hodie me factum regem super Israël ?
10O||19||23||85290	Et ait rex Semei : Non morieris. Juravitque ei.
10O||19||24||85300	Miphiboseth quoque filius Saul descendit in occursum regis, illotis pedibus, et intonsa barba : vestesque suas non laverat a die qua egressus fuerat rex, usque ad diem reversionis ejus in pace.
10O||19||25||85310	Cumque Jerusalem occurrisset regi, dixit ei rex : Quare non venisti mecum Miphiboseth ?
10O||19||26||85320	Et respondens ait : Domine mi rex, servus meus contempsit me : dixique ei ego famulus tuus ut sterneret mihi asinum, et ascendens abirem cum rege : claudus enim sum servus tuus.
10O||19||27||85330	Insuper et accusavit me servum tuum ad te dominum meum regem : tu autem domine mi rex, sicut angelus Dei es : fac quod placitum est tibi.
10O||19||28||85340	Neque enim fuit domus patris mei, nisi morti obnoxia domino meo regi : tu autem posuisti me servum tuum inter convivas mensæ tuæ : quid ergo habeo justæ querelæ ? aut quid possum ultra vociferari ad regem ?
10O||19||29||85350	Ait ergo ei rex : Quid ultra loqueris ? fixum est quod locutus sum : tu et Siba dividite possessiones.
10O||19||30||85360	Responditque Miphiboseth regi : Etiam cuncta accipiat, postquam reversus est dominus meus rex pacifice in domum suam.
10O||19||31||85370	Berzellai quoque Galaadites, descendens de Rogelim, traduxit regem Jordanem, paratus etiam ultra fluvium prosequi eum.
10O||19||32||85380	Erat autem Berzellai Galaadites senex valde, id est, octogenarius, et ipse præbuit alimenta regi, cum moraretur in castris : fuit quippe vir dives nimis.
10O||19||33||85390	Dixit itaque rex ad Berzellai : Veni mecum, ut requiescas securus mecum in Jerusalem.
10O||19||34||85400	Et ait Berzellai ad regem : Quot sunt dies annorum vitæ meæ, ut ascendam cum rege in Jerusalem ?
10O||19||35||85410	Octogenarius sum hodie : numquid vigent sensus mei ad discernendum suave, aut amarum ? aut delectare potest servum tuum cibus et potus ? vel audire possum ultra vocem cantorum, atque cantatricum ? quare servus tuus sit oneri domino meo regi ?
10O||19||36||85420	Paululum procedam famulus tuus ab Jordane tecum : non indigeo hac vicissitudine,
10O||19||37||85430	sed obsecro ut revertar servus tuus, et moriar in civitate mea, et sepeliar juxta sepulchrum patris mei et matris meæ. Est autem servus tuus Chamaam, ipse vadat tecum, domine mi rex, et fac ei quidquid tibi bonum videtur.
10O||19||38||85440	Dixit itaque ei rex : Mecum transeat Chamaam, et ego faciam ei quidquid tibi placuerit, et omne quod petieris a me, impetrabis.
10O||19||39||85450	Cumque transisset universus populus et rex Jordanem, osculatus est rex Berzellai, et benedixit ei : et ille reversus est in locum suum.
10O||19||40||85460	Transivit ergo rex in Galgalam, et Chamaam cum eo. Omnis autem populus Juda traduxerat regem, et media tantum pars adfuerat de populo Israël.
10O||19||41||85470	Itaque omnes viri Israël concurrentes ad regem dixerunt ei : Quare te furati sunt fratres nostri viri Juda, et traduxerunt regem et domum ejus Jordanem, omnesque viros David cum eo ?
10O||19||42||85480	Et respondit omnis vir Juda ad viros Israël : Quia mihi propior est rex : cur irasceris super hac re ? numquid comedimus aliquid ex rege, aut munera nobis data sunt ?
10O||19||43||85490	Et respondit vir Israël ad viros Juda, et ait : Decem partibus major ego sum apud regem, magisque ad me pertinet David quam ad te : cur fecisti mihi injuriam, et non mihi nuntiatum est priori, ut reducerem regem meum ? Durius autem responderunt viri Juda viris Israël.
10O||20||1||85500	Accidit quoque ut ibi esset vir Belial, nomine Seba, filius Bochri, vir Jemineus : et cecinit buccina, et ait : Non est nobis pars in David, neque hæreditas in filio Isai : revertere in tabernacula tua Israël.
10O||20||2||85510	Et separatus est omnis Israël a David, secutusque est Seba filium Bochri : viri autem Juda adhæserunt regi suo a Jordane usque Jerusalem.
10O||20||3||85520	Cumque venisset rex in domum suam in Jerusalem, tulit decem mulieres concubinas, quas dereliquerat ad custodiendam domum, et tradidit eas in custodiam, alimenta eis præbens : et non est ingressus ad eas, sed erant clausæ usque in diem mortis suæ in viduitate viventes.
10O||20||4||85530	Dixit autem rex Amasæ : Convoca mihi omnes viros Juda in diem tertium, et tu adesto præsens.
10O||20||5||85540	Abiit ergo Amasa, ut convocaret Judam, et moratus est extra placitum quod ei constituerat rex.
10O||20||6||85550	Ait autem David ad Abisai : Nunc magis afflicturus est nos Seba filius Bochri quam Absalom : tolle igitur servos domini tui, et persequere eum, ne forte inveniat civitates munitas, et effugiat nos.
10O||20||7||85560	Egressi sunt ergo cum eo viri Joab, Cerethi quoque et Phelethi : et omnes robusti exierunt de Jerusalem ad persequendum Seba filium Bochri.
10O||20||8||85570	Cumque illi essent juxta lapidem grandem, qui est in Gabaon, Amasa veniens occurrit eis. Porro Joab vestitus erat tunica stricta ad mensuram habitus sui, et desuper accinctus gladio dependente usque ad ilia, in vagina, qui fabricatus levi motu egredi poterat, et percutere.
10O||20||9||85580	Dixit itaque Joab ad Amasam : Salve mi frater. Et tenuit manu dextera mentum Amasæ, quasi osculans eum.
10O||20||10||85590	Porro Amasa non observavit gladium, quem habebat Joab, qui percussit eum in latere, et effudit intestina ejus in terram, nec secundum vulnus apposuit, et mortuus est. Joab autem, et Abisai frater ejus, persecuti sunt Seba filium Bochri.
10O||20||11||85600	Interea quidam viri, cum stetissent juxta cadaver Amasæ, de sociis Joab, dixerunt : Ecce qui esse voluit pro Joab comes David.
10O||20||12||85610	Amasa autem conspersus sanguine, jacebat in media via. Vidit hoc quidam vir quod subsisteret omnis populus ad videndum eum, et amovit Amasam de via in agrum, operuitque eum vestimento, ne subsisterent transeuntes propter eum.
10O||20||13||85620	Amoto ergo illo de via, transibat omnis vir sequens Joab ad persequendum Seba filium Bochri.
10O||20||14||85630	Porro ille transierat per omnes tribus Israël in Abelam, et Bethmaacha : omnesque viri electi congregati fuerant ad eum.
10O||20||15||85640	Venerunt itaque et oppugnabant eum in Abela, et in Bethmaacha, et circumdederunt munitionibus civitatem, et obsessa est urbs : omnis autem turba, quæ erat cum Joab, moliebatur destruere muros.
10O||20||16||85650	Et exclamavit mulier sapiens de civitate : Audite, audite : dicite Joab : Appropinqua huc, et loquar tecum.
10O||20||17||85660	Qui cum accessisset ad eam, ait illi : Tu es Joab ? Et ille respondit : Ego. Ad quem sic locuta est : Audi sermones ancillæ tuæ. Qui respondit : Audio.
10O||20||18||85670	Rursumque illa : Sermo, inquit, dicebatur in veteri proverbio : Qui interrogant, interrogent in Abela : et sic perficiebant.
10O||20||19||85680	Nonne ego sum quæ respondeo veritatem in Israël, et tu quæris subvertere civitatem et evertere matrem in Israël ? Quare præcipitas hæreditatem Domini ?
10O||20||20||85690	Respondensque Joab, ait : Absit, absit hoc a me : non præcipito, neque demolior.
10O||20||21||85700	Non sic se habet res, sed homo de monte Ephraim Seba, filius Bochri cognomine, levavit manum suam contra regem David : tradite illum solum, et recedemus a civitate. Et ait mulier ad Joab : Ecce caput ejus mittetur ad te per murum.
10O||20||22||85710	Ingressa est ergo ad omnem populum, et locuta est eis sapienter : qui abscissum caput Seba filii Bochri projecerunt ad Joab. Et ille cecinit tuba, et recesserunt ab urbe, unusquisque in tabernacula sua : Joab autem reversus est Jerusalem ad regem.
10O||20||23||85720	Fuit ergo Joab super omnem exercitum Israël : Banaias autem filius Jojadæ super Cerethæos et Phelethæos.
10O||20||24||85730	Aduram vero super tributa : porro Josaphat filius Ahilud, a commentariis.
10O||20||25||85740	Siva autem, scriba : Sadoc vero et Abiathar, sacerdotes.
10O||20||26||85750	Ira autem Jairites erat sacerdos David.
10O||21||1||85760	Facta est quoque fames in diebus David tribus annis jugiter : et consuluit David oraculum Domini. Dixitque Dominus : Proper Saul, et domum ejus sanguinum, quia occidit Gabaonitas.
10O||21||2||85770	Vocatis ergo Gabaonitis rex, dixit ad eos (porro Gabaonitæ non erant de filiis Israël, sed reliquiæ Amorrhæorum : filii quippe Israël juraverunt eis, et voluit Saul percutere eos zelo, quasi pro filiis Israël et Juda),
10O||21||3||85780	dixit ergo David ad Gabaonitas : Quid faciam vobis ? et quod erit vestri piaculum, ut benedicatis hæreditati Domini ?
10O||21||4||85790	Dixeruntque ei Gabaonitæ : Non est nobis super argento et auro quæstio, sed contra Saul, et contra domum ejus : neque volumus ut interficiatur homo de Israël. Ad quos rex ait : Quid ergo vultis ut faciam vobis ?
10O||21||5||85800	Qui dixerunt regi : Virum, qui attrivit nos et oppressit inique, ita delere debemus, ut ne unus quidem residuus sit de stirpe ejus in cunctis finibus Israël.
10O||21||6||85810	Dentur nobis septem viri de filiis ejus, ut crucifigamus eos Domino in Gabaa Saul, quondam electi Domini. Et ait rex : Ego dabo.
10O||21||7||85820	Pepercitque rex Miphiboseth filio Jonathæ filii Saul, propter jusjurandum Domini, quod fuerat inter David et inter Jonathan filium Saul.
10O||21||8||85830	Tulit itaque rex duos filios Respha filiæ Aja, quos peperit Sauli, Armoni, et Miphiboseth : et quinque filios Michol filiæ Saul, quos genuerat Hadrieli filio Berzellai, qui fuit de Molathi,
10O||21||9||85840	et dedit eos in manus Gabaonitarum : qui crucifixerunt eos in monte coram Domino : et ceciderunt hi septem simul occisi in diebus messis primis, incipiente messione hordei.
10O||21||10||85850	Tollens autem Respha filia Aja cilicium, substravit sibi supra petram ab initio messis, donec stillaret aqua super eos de cælo : et non dimisit aves lacerare eos per diem, neque bestias per noctem.
10O||21||11||85860	Et nuntiata sunt David quæ fecerat Respha, filia Aja, concubina Saul.
10O||21||12||85870	Et abiit David, et tulit ossa Saul, et ossa Jonathæ filii ejus, a viris Jabes Galaad, qui furati fuerant ea de platea Bethsan, in qua suspenderant eos Philisthiim cum interfecissent Saul in Gelboë :
10O||21||13||85880	et asportavit inde ossa Saul, et ossa Jonathæ filii ejus : et colligentes ossa eorum qui affixi fuerant,
10O||21||14||85890	sepelierunt ea cum ossibus Saul et Jonathæ filii ejus in terra Benjamin, in latere, in sepulchro Cis patris ejus : feceruntque omnia, quæ præceperat rex, et repropitiatus est Deus terræ post hæc.
10O||21||15||85900	Factum est autem rursum prælium Philisthinorum adversum Israël, et descendit David, et servi ejus cum eo, et pugnabant contra Philisthiim. Deficiente autem David,
10O||21||16||85910	Jesbibenob, qui fuit de genere Arapha, cujus ferrum hastæ trecentas uncias appendebat, et accinctus erat ense novo, nisus est percutere David.
10O||21||17||85920	Præsidioque ei fuit Abisai filius Sarviæ et percussum Philisthæum interfecit. Tunc juraverunt viri David, dicentes : Jam non egredieris nobiscum in bellum, ne extinguas lucernam Israël.
10O||21||18||85930	Secundum quoque bellum fuit in Gob contra Philisthæos : tunc percussit Sobochai et Husati, Saph de stirpe Arapha de genere gigantum.
10O||21||19||85940	Tertium quoque fuit bellum in Gob contra Philisthæos, in quo percussit Adeodatus filius Saltus polymitarius Bethlehemites Goliath Gethæum, cujus hastile hastæ erat quasi liciatorium texentium.
10O||21||20||85950	Quartum bellum fuit in Geth : in quo vir fuit excelsus, qui senos in manibus pedibusque habebat digitos, id est, viginti quatuor, et erat de origine Arapha.
10O||21||21||85960	Et blasphemavit Israël : percussit autem eum Jonathan filius Samaa fratris David.
10O||21||22||85970	Hi quatuor nati sunt de Arapha in Geth, et ceciderunt in manu David et servorum ejus.
10O||22||1||85980	Locutus est autem David Domino verba carminis hujus in die qua liberavit eum Dominus de manu omnium inimicorum suorum, et de manu Saul,
10O||22||2||85990	et ait : Dominus petra mea, et robur meum, et salvator meus.
10O||22||3||86000	Deus fortis meus sperabo in eum : scutum meum, et cornu salutis meæ : elevator meus, et refugium meum : salvator meus, de iniquitate liberabis me.
10O||22||4||86010	Laudabilem invocabo Dominum : et ab inimicis meis salvus ero.
10O||22||5||86020	Quia circumdederunt me contritiones mortis : torrentes Belial terruerunt me.
10O||22||6||86030	Funes inferni circumdederunt me : prævenerunt me laquei mortis.
10O||22||7||86040	In tribulatione mea invocabo Dominum, et ad Deum meum clamabo : et exaudiet de templo suo vocem meam, et clamor meus venit ad aures ejus.
10O||22||8||86050	Commota est et contremuit terra : fundamenta montium concussa sunt, et conquassata, quoniam iratus est eis.
10O||22||9||86060	Ascendit fumus de naribus ejus, et ignis de ore ejus vorabit : carbones succensi sunt ab eo.
10O||22||10||86070	Inclinavit cælos, et descendit : et caligo sub pedibus ejus.
10O||22||11||86080	Et ascendit super cherubim : et volavit, et lapsus est super pennas venti.
10O||22||12||86090	Posuit tenebras in circuitu suo latibulum, cribrans aquas de nubibus cælorum.
10O||22||13||86100	Præ fulgore in conspectu ejus, succensi sunt carbones ignis.
10O||22||14||86110	Tonabit de cælo Dominus : et excelsus dabit vocem suam.
10O||22||15||86120	Misit sagittas et dissipavit eos : fulgur, et consumpsit eos.
10O||22||16||86130	Et apparuerunt effusiones maris, et revelata sunt fundamenta orbis ab increpatione Domini, ab inspiratione spiritus furoris ejus.
10O||22||17||86140	Misit de excelso, et assumpsit me : et extraxit me de aquis multis.
10O||22||18||86150	Liberavit me ab inimico meo potentissimo, et ab his qui oderant me : quoniam robustiores me erant.
10O||22||19||86160	Prævenit me in die afflictionis meæ, et factus est Dominus firmamentum meum.
10O||22||20||86170	Et eduxit me in latitudinem : liberavit me, quia complacui ei.
10O||22||21||86180	Retribuet mihi Dominus secundum justitiam meam : et secundum munditiam manuum mearum reddet mihi.
10O||22||22||86190	Quia custodivi vias Domini, et non egi impie a Deo meo.
10O||22||23||86200	Omnia enim judicia ejus in conspectu meo : et præcepta ejus non amovi a me.
10O||22||24||86210	Et ero perfectus cum eo : et custodiam me ab iniquitate mea.
10O||22||25||86220	Et restituet mihi Dominus secundum justitiam meam : et secundum munditiam manuum mearum in conspectu oculorum suorum.
10O||22||26||86230	Cum sancto sanctus eris : et cum robusto perfectus.
10O||22||27||86240	Cum electo electus eris : et cum perverso perverteris.
10O||22||28||86250	Et populum pauperem salvum facies : oculisque tuis excelsos humiliabis.
10O||22||29||86260	Quia tu lucerna mea, Domine : et tu, Domine, illuminabis tenebras meas.
10O||22||30||86270	In te enim curram accinctus : in Deo meo transiliam murum.
10O||22||31||86280	Deus, immaculata via ejus, eloquium Domini igne examinatum : scutum est omnium sperantium in se.
10O||22||32||86290	Quis est Deus præter Dominum : et quis fortis præter Deum nostrum ?
10O||22||33||86300	Deus qui accinxit me fortitudine, et complanavit perfectam viam meam.
10O||22||34||86310	Coæquans pedes meos cervis, et super excelsa mea statuens me ;
10O||22||35||86320	docens manus meas ad prælium, et componens quasi arcum æreum brachia mea.
10O||22||36||86330	Dedisti mihi clypeum salutis tuæ, et mansuetudo tua multiplicavit me.
10O||22||37||86340	Dilatabis gressus meos subtus me : et non deficient tali mei.
10O||22||38||86350	Persequar inimicos meos, et conteram : et non convertar donec consumam eos.
10O||22||39||86360	Consumam eos et confringam, ut non consurgant : cadent sub pedibus meis.
10O||22||40||86370	Accinxisti me fortitudine ad prælium : incurvasti resistentes mihi subtus me.
10O||22||41||86380	Inimicos meos dedisti mihi dorsum : odientes me, et disperdam eos.
10O||22||42||86390	Clamabunt, et non erit qui salvet, ad Dominum, et non exaudiet eos.
10O||22||43||86400	Delebo eos ut pulverem terræ : quasi lutum platearum comminuam eos atque confringam.
10O||22||44||86410	Salvabis me a contradictionibus populi mei : custodies me in caput gentium : populus, quem ignoro, serviet mihi.
10O||22||45||86420	Filii alieni resistent mihi, auditu auris obedient mihi.
10O||22||46||86430	Filii alieni defluxerunt, et contrahentur in angustiis suis.
10O||22||47||86440	Vivit Dominus, et benedictus Deus meus : et exaltabitur Deus fortis salutis meæ.
10O||22||48||86450	Deus qui das vindictas mihi, et dejicis populos sub me.
10O||22||49||86460	Qui educis me ab inimicis meis, et a resistentibus mihi elevas me : a viro iniquo liberabis me.
10O||22||50||86470	Propterea confitebor tibi Domine in gentibus : et nomini tuo cantabo :
10O||22||51||86480	magnificans salutes regis sui, et faciens misericordiam christo suo David, et semini ejus in sempiternum.
10O||23||1||86490	Hæc autem sunt verba David novissima. Dixit David filius Isai : Dixit vir, cui constitutum est de christo Dei Jacob, egregius psaltes Israël :
10O||23||2||86500	Spiritus Domini locutus est per me, et sermo ejus per linguam meam.
10O||23||3||86510	Dixit Deus Israël mihi, locutus est fortis Israël, dominator hominum, justus dominator in timore Dei.
10O||23||4||86520	Sicut lux auroræ, oriente sole, mane absque nubibus rutilat, et sicut pluviis germinat herba de terra.
10O||23||5||86530	Nec tanta est domus mea apud Deum, ut pactum æternum iniret mecum, firmum in omnibus atque munitum. Cuncta enim salus mea, et omnis voluntas : nec est quidquam ex ea quod non germinet.
10O||23||6||86540	Prævaricatores autem quasi spinæ evellentur universi : quæ non tolluntur manibus.
10O||23||7||86550	Et si quis tangere voluerit eas, armabitur ferro et ligno lanceato, igneque succensæ comburentur, usque ad nihilum.
10O||23||8||86560	Hæc nomina fortium David. Sedens in cathedra sapientissimus princeps inter tres, ipse est quasi tenerrimus ligni vermiculus, qui octingentos interfecit impetu uno.
10O||23||9||86570	Post hunc, Eleazar filius patrui ejus Ahohites inter tres fortes, qui erant cum David quando exprobraverunt Philisthiim, et congregati sunt illuc in prælium.
10O||23||10||86580	Cumque ascendissent viri Israël, ipse stetit et percussit Philisthæos donec deficeret manus ejus, et obrigesceret cum gladio : fecitque Dominus salutem magnam in die illa : et populus, qui fugerat, reversus est ad cæsorum spolia detrahenda.
10O||23||11||86590	Et post hunc, Semma filius Age de Arari. Et congregati sunt Philisthiim in statione : erat quippe ibi ager lente plenus. Cumque fugisset populus a facie Philisthiim,
10O||23||12||86600	stetit ille in medio agri, et tuitus est eum, percussitque Philisthæos : et fecit Dominus salutem magnam.
10O||23||13||86610	Necnon et ante descenderant tres qui erant principes inter triginta, et venerant tempore messis ad David in speluncam Odollam : castra autem Philisthinorum erant posita in Valle gigantum.
10O||23||14||86620	Et David erat in præsidio : porro statio Philisthinorum tunc erat in Bethlehem.
10O||23||15||86630	Desideravit ergo David, et ait : O si quis mihi daret potum aquæ de cisterna quæ est in Bethlehem juxta portam !
10O||23||16||86640	Irruperunt ergo tres fortes castra Philisthinorum, et hauserunt aquam de cisterna Bethlehem, quæ erat juxta portam, et attulerunt ad David : at ille noluit bibere, sed libavit eam Domino,
10O||23||17||86650	dicens : Propitius sit mihi Dominus, ne faciam hoc : num sanguinem hominum istorum, qui profecti sunt, et animarum periculum bibam ? Noluit ergo bibere. Hæc fecerunt tres robustissimi.
10O||23||18||86660	Abisai quoque frater Joab filius Sarviæ, princeps erat de tribus : ipse est qui levavit hastam suam contra trecentos, quos interfecit, nominatus in tribus,
10O||23||19||86670	et inter tres nobilior, eratque eorum princeps, sed usque ad tres primos non pervenerat.
10O||23||20||86680	Et Banaias filius Jojadæ viri fortissimi, magnorum operum, de Cabseel. Ipse percussit duos leones Moab, et ipse descendit, et percussit leonem in media cisterna in diebus nivis.
10O||23||21||86690	Ipse quoque interfecit virum Ægyptium, virum dignum spectaculo, habentem in manu hastam : itaque cum descendisset ad eum in virga, vi extorsit hastam de manu Ægyptii, et interfecit eum hasta sua.
10O||23||22||86700	Hæc fecit Banaias filius Jojadæ.
10O||23||23||86710	Et ipse nominatus inter tres robustos, qui erant inter triginta nobiliores : verumtamen usque ad tres non pervenerat : fecitque eum sibi David auricularium, a secreto.
10O||23||24||86720	Asaël frater Joab inter triginta, Elehanan filius patrui ejus de Bethlehem,
10O||23||25||86730	Semma de Harodi, Elica de Harodi,
10O||23||26||86740	Heles de Phalti, Hira filius Acces de Thecua,
10O||23||27||86750	Abiezer de Anathoth, Mobonnai de Husati,
10O||23||28||86760	Selmon Ahohites, Maharai Netophathites,
10O||23||29||86770	Heled filius Baana, et ipse Netophathites, Ithai filius Ribai de Gabaath filiorum Benjamin,
10O||23||30||86780	Banaia Pharathonites, Heddai de torrente Gaas,
10O||23||31||86790	Abialbon Arbathites, Azmaveth de Beromi,
10O||23||32||86800	Eliaba de Salaboni. Filii Jassen, Jonathan,
10O||23||33||86810	Semma de Orori, Ajam filius Sarar Arorites,
10O||23||34||86820	Eliphelet filius Aasbai filii Machati, Eliam filius Achitophel Gelonites,
10O||23||35||86830	Hesrai de Carmelo, Pharai de Arbi,
10O||23||36||86840	Igaal filius Nathan de Soba, Bonni de Gadi,
10O||23||37||86850	Selec de Ammoni, Naharai Berothites armiger Joab filii Sarviæ,
10O||23||38||86860	Ira Jethrites, Gareb et ipse Jethrites,
10O||23||39||86870	Urias Hethæus. Omnes triginta septem.
10O||24||1||86880	Et addidit furor Domini irasci contra Israël, commovitque David in eis dicentem : Vade, numera Israël et Judam.
10O||24||2||86890	Dixitque rex ad Joab principem exercitus sui : Perambula omnes tribus Israël a Dan usque Bersabee, et numerate populum, ut sciam numerum ejus.
10O||24||3||86900	Dixitque Joab regi : Adaugeat Dominus Deus tuus ad populum tuum, quantus nunc est, iterumque centuplicet in conspectu domini mei regis : sed quid sibi dominus meus rex vult in re hujuscemodi ?
10O||24||4||86910	Obtinuit autem sermo regis verba Joab, et principum exercitus : egressusque est Joab, et princeps militum a facie regis, ut numerarent populum Israël.
10O||24||5||86920	Cumque pertransissent Jordanem, venerunt in Aroër ad dexteram urbis, quæ est in valle Gad :
10O||24||6||86930	et per Jazer transierunt in Galaad, et in terram inferiorem Hodsi, et venerunt in Dan silvestria. Circumeuntesque juxta Sidonem,
10O||24||7||86940	transierunt prope mœnia Tyri, et omnem terram Hevæi et Chananæi, veneruntque ad meridiem Juda in Bersabee :
10O||24||8||86950	et lustrata universa terra, affuerunt post novem menses et viginti dies in Jerusalem.
10O||24||9||86960	Dedit ergo Joab numerum descriptionis populi regi, et inventa sunt de Israël octingenta millia virorum fortium, qui educerent gladium : et de Juda quingenta millia pugnatorum.
10O||24||10||86970	Percussit autem cor David eum, postquam numeratus est populus : et dixit David ad Dominum : Peccavi valde in hoc facto : sed precor, Domine, ut transferas iniquitatem servi tui, quia stulte egi nimis.
10O||24||11||86980	Surrexit itaque David mane, et sermo Domini factus est ad Gad prophetam et videntem David, dicens :
10O||24||12||86990	Vade, et loquere ad David : Hæc dicit Dominus : Trium tibi datur optio, elige unum quod volueris ex his, ut faciam tibi.
10O||24||13||87000	Cumque venisset Gad ad David, nuntiavit ei, dicens : Aut septem annis veniet tibi fames in terra tua : aut tribus mensibus fugies adversarios tuos, et ille te persequentur : aut certe tribus diebus erit pestilentia in terra tua. Nunc ergo delibera, et vide quem respondeam ei, qui me misit, sermonem.
10O||24||14||87010	Dixit autem David ad Gad : Coarctor nimis : sed melius est ut incidam in manus Domini (multæ enim misericordiæ ejus sunt) quam in manus hominum.
10O||24||15||87020	Immisitque Dominus pestilentiam in Israël, de mane usque ad tempus constitutum, et mortui sunt ex populo a Dan usque ad Bersabee septuaginta millia virorum.
10O||24||16||87030	Cumque extendisset manum suam angelus Domini super Jerusalem ut disperderet eam, misertus est Dominus super afflictione, et ait angelo percutienti populum : Sufficit : nunc contine manum tuam. Erat autem angelus Domini juxta aream Areuna Jebusæi.
10O||24||17||87040	Dixitque David ad Dominum cum vidisset angelum cædentem populum : Ego sum qui peccavi, ego inique egi : isti qui oves sunt, quid fecerunt ? Vertatur, obsecro, manus tua contra me, et contra domum patris mei.
10O||24||18||87050	Venit autem Gad ad David in die illa, et dixit ei : Ascende, et constitue altare Domino in area Areuna Jebusæi.
10O||24||19||87060	Et ascendit David juxta sermonem Gad, quem præceperat ei Dominus.
10O||24||20||87070	Conspiciensque Areuna, animadverti regem et servos ejus transire ad se :
10O||24||21||87080	et egressus adoravit regem prono vultu in terram, et ait : Quid causæ est ut veniat dominus meus rex ad servum suum ? Cui David ait : Ut emam a te aream, et ædificem altare Domino, et cesset interfectio quæ grassatur in populo.
10O||24||22||87090	Et ait Areuna ad David : Accipiat, et offerat dominus meus rex, sicut placet ei : habes boves in holocaustum, et plaustrum, et juga boum in usum lignorum.
10O||24||23||87100	Omnia dedit Areuna rex regi : dixitque Areuna ad regem : Dominus Deus tuus suscipiat votum tuum.
10O||24||24||87110	Cui respondens rex, ait : Nequaquam ut vis, sed emam pretio a te, et non offeram Domino Deo meo holocausta gratuita. Emit ergo David aream, et boves, argenti siclis quinquaginta :
10O||24||25||87120	et ædificavit ibi David altare Domino, et obtulit holocausta et pacifica : et propitiatus est Dominus terræ, et cohibita est plaga ab Israël.
11O||1||1||87130	Et rex David senuerat, habebatque ætatis plurimos dies : cumque operiretur vestibus, non calefiebat.
11O||1||2||87140	Dixerunt ergo ei servi sui : Quæramus domino nostro regi adolescentulam virginem, et stet coram rege, et foveat eum, dormiatque in sinu suo, et calefaciat dominum nostrum regem.
11O||1||3||87150	Quæsierunt igitur adolescentulam speciosam in omnibus finibus Israël, et invenerunt Abisag Sunamitidem, et adduxerunt eam ad regem.
11O||1||4||87160	Erat autem puella pulchra nimis, dormiebatque cum rege, et ministrabat ei : rex vero non cognovit eam.
11O||1||5||87170	Adonias autem filius Haggith elevabatur, dicens : Ego regnabo. Fecitque sibi currus et equites, et quinquaginta viros, qui currerent ante eum.
11O||1||6||87180	Nec corripuit eum pater suus aliquando, dicens : Quare hoc fecisti ? Erat autem et ipse pulcher valde, secundus natu post Absalom.
11O||1||7||87190	Et sermo ei cum Joab filio Sarviæ, et cum Abiathar sacerdote, qui adjuvabant partes Adoniæ.
11O||1||8||87200	Sadoc vero sacerdos, et Banaias filius Jojadæ, et Nathan propheta, et Semei et Rei, et robur exercitus David, non erat cum Adonia.
11O||1||9||87210	Immolatis ergo Adonias arietibus et vitulis, et universis pinguibus juxta lapidem Zoheleth, qui erat vicinus fonti Rogel, vocavit universos fratres suos filios regis, et omnes viros Juda servos regis.
11O||1||10||87220	Nathan autem prophetam, et Banaiam, et robustos quosque, et Salomonem fratrem suum non vocavit.
11O||1||11||87230	Dixit itaque Nathan ad Bethsabee matrem Salomonis : Num audisti quod regnaverit Adonias filius Haggith, et dominus noster David hoc ignorat ?
11O||1||12||87240	Nunc ergo veni, accipe consilium a me, et salva animam tuam, filiique tui Salomonis.
11O||1||13||87250	Vade, et ingredere ad regem David, et dic ei : Nonne tu, domine mi rex, jurasti mihi ancillæ tuæ, dicens : Salomon filius tuus regnabit post me, et ipse sedebit in solio meo ? Quare ergo regnat Adonias ?
11O||1||14||87260	Et adhuc ibi te loquente cum rege, ego veniam post te, et complebo sermones tuos.
11O||1||15||87270	Ingressa est itaque Bethsabee ad regem in cubiculum : rex autem senuerat nimis, et Abisag Sunamitis ministrabat ei.
11O||1||16||87280	Inclinavit se Bethsabee, et adoravit regem. Ad quam rex : Quid tibi, inquit, vis ?
11O||1||17||87290	Quæ respondens, ait : Domine mi, tu jurasti per Dominum Deum tuum ancillæ tuæ : Salomon filius tuus regnabit post me, et ipse sedebit in solio meo.
11O||1||18||87300	Et ecce nunc Adonias regnat, te, domine mi rex, ignorante.
11O||1||19||87310	Mactavit boves, et pinguia quæque, et arietes plurimos, et vocavit omnes filios regis, Abiathar quoque sacerdotem, et Joab principem militiæ : Salomonem autem servum tuum non vocavit.
11O||1||20||87320	Verumtamen, domine mi rex, in te oculi respiciunt totius Israël, ut indices eis, quis sedere debeat in solio tuo, domine mi rex, post te.
11O||1||21||87330	Eritque, cum dormierit dominus meus rex cum patribus suis, erimus ego et filius meus Salomon peccatores.
11O||1||22||87340	Adhuc illa loquente cum rege, Nathan propheta venit.
11O||1||23||87350	Et nuntiaverunt regi, dicentes : Adest Nathan propheta. Cumque introisset in conspectu regis, et adorasset eum pronus in terram,
11O||1||24||87360	dixit Nathan : Domine mi rex, tu dixisti : Adonias regnet post me, et ipse sedeat super thronum meum ?
11O||1||25||87370	Quia descendit hodie, et immolavit boves, et pinguia, et arietes plurimos, et vocavit universos filios regis et principes exercitus, Abiathar quoque sacerdotem, illisque vescentibus, et bibentibus coram eo, et dicentibus : Vivat rex Adonias :
11O||1||26||87380	me servum tuum, et Sadoc sacerdotem, et Banaiam filium Jojadæ, et Salomonem famulum tuum non vocavit.
11O||1||27||87390	Numquid a domino meo rege exivit hoc verbum, et mihi non indicasti servo tuo quis sessurus esset super thronum domini mei regis post eum ?
11O||1||28||87400	Et respondit rex David, dicens : Vocate ad me Bethsabee. Quæ cum fuisset ingressa coram rege, et stetisset ante eum,
11O||1||29||87410	juravit rex, et ait : Vivit Dominus, qui eruit animam meam de omni angustia,
11O||1||30||87420	quia sicut juravi tibi per Dominum Deum Israël, dicens : Salomon filius tuus regnabit post me, et ipse sedebit super solium meum pro me : sic faciam hodie.
11O||1||31||87430	Summissoque Bethsabee in terram vultu, adoravit regem, dicens : Vivat dominus meus David in æternum.
11O||1||32||87440	Dixit quoque rex David : Vocate mihi Sadoc sacerdotem, et Nathan prophetam, et Banaiam filium Jojadæ. Qui cum ingressi fuissent coram rege,
11O||1||33||87450	dixit ad eos : Tollite vobiscum servos domini vestri, et imponite Salomonem filium meum super mulam meam : et ducite eum in Gihon.
11O||1||34||87460	Et ungat eum ibi Sadoc sacerdos, et Nathan propheta, in regem super Israël : et canetis buccina, atque dicetis : Vivat rex Salomon.
11O||1||35||87470	Et ascendetis post eum, et veniet, et sedebit super solium meum, et ipse regnabit pro me : illique præcipiam ut sit dux super Israël, et super Judam.
11O||1||36||87480	Et respondit Banaias filius Jojadæ regi, dicens : Amen : sic loquatur Dominus Deus domini mei regis.
11O||1||37||87490	Quomodo fuit Dominus cum domino meo rege, sic sit cum Salomone, et sublimius faciat solium ejus a solio domini mei regis David.
11O||1||38||87500	Descendit ergo Sadoc sacerdos, et Nathan propheta, et Banaias filius Jojadæ, et Cerethi, et Phelethi : et imposuerunt Salomonem super mulam regis David, et adduxerunt eum in Gihon.
11O||1||39||87510	Sumpsitque Sadoc sacerdos cornu olei de tabernaculo, et unxit Salomonem : et cecinerunt buccina, et dixit omnis populus : Vivat rex Salomon.
11O||1||40||87520	Et ascendit universa multitudo post eum, et populus canentium tibiis, et lætantium gaudio magno, et insonuit terra a clamore eorum.
11O||1||41||87530	Audivit autem Adonias, et omnes qui invitati fuerant ab eo, jamque convivium finitum erat : sed et Joab, audita voce tubæ, ait : Quid sibi vult clamor civitatis tumultuantis ?
11O||1||42||87540	Adhuc illo loquente, Jonathas filius Abiathar sacerdotis venit : cui dixit Adonias : Ingredere, quia vir fortis es, et bona nuntians.
11O||1||43||87550	Responditque Jonathas Adoniæ : Nequaquam : dominus enim noster rex David regem constituit Salomonem :
11O||1||44||87560	misitque cum eo Sadoc sacerdotem, et Nathan prophetam, et Banaiam filium Jojadæ, et Cerethi, et Phelethi, et imposuerunt eum super mulam regis.
11O||1||45||87570	Unxeruntque eum Sadoc sacerdos, et Nathan propheta regem in Gihon : et ascenderunt inde lætantes, et insonuit civitas : hæc est vox, quam audistis.
11O||1||46||87580	Sed et Salomon sedet super solium regni.
11O||1||47||87590	Et ingressi servi regis benedixerunt domino nostro regi David, dicentes : Amplificet Deus nomen Salomonis super nomen tuum, et magnificet thronus ejus super thronum tuum. Et adoravit rex in lectulo suo :
11O||1||48||87600	et locutus est : Benedictus Dominus Deus Israël, qui dedit hodie sedentem in solio meo, videntibus oculis meis.
11O||1||49||87610	Territi sunt ergo, et surrexerunt omnes qui invitati fuerant ab Adonia, et ivit unusquisque in viam suam.
11O||1||50||87620	Adonias autem timens Salomonem, surrexit, et abiit, tenuitque cornu altaris.
11O||1||51||87630	Et nuntiaverunt Salomoni, dicentes : Ecce Adonias timens regem Salomonem, tenuit cornu altaris, dicens : Juret mihi rex Salomon hodie, quod non interficiat servum suum gladio.
11O||1||52||87640	Dixitque Salomon : Si fuerit vir bonus, non cadet ne unus quidem capillus ejus in terram : sin autem malum inventum fuerit in eo, morietur.
11O||1||53||87650	Misit ergo rex Salomon, et eduxit eum ab altari : et ingressus adoravit regem Salomonem : dixitque ei Salomon : Vade in domum tuam.
11O||2||1||87660	Appropinquaverunt autem dies David ut moreretur, præcepitque Salomoni filio suo, dicens :
11O||2||2||87670	Ego ingredior viam universæ terræ : confortare, et esto vir :
11O||2||3||87680	et observa custodias Domini Dei tui, ut ambules in viis ejus, ut custodias cæremonias ejus, et præcepta ejus, et judicia, et testimonia, sicut scriptum est in lege Moysi : ut intelligas universa quæ facis, et quocumque te verteris :
11O||2||4||87690	ut confirmet Dominus sermones suos, quos locutus est de me, dicens : Si custodierint filii tui vias suas, et ambulaverint coram me in veritate, in omni corde suo, et in omni anima sua, non auferetur tibi vir de solio Israël.
11O||2||5||87700	Tu quoque nosti quæ fecerit mihi Joab filius Sarviæ, quæ fecerit duobus principibus exercitus Israël, Abner filio Ner, et Amasæ filio Jether : quos occidit, et effudit sanguinem belli in pace, et posuit cruorem prælii in balteo suo, qui erat circa lumbos ejus, et in calceamento suo, quod erat in pedibus ejus.
11O||2||6||87710	Facies ergo juxta sapientiam tuam, et non deduces canitiem ejus pacifice ad inferos.
11O||2||7||87720	Sed et filiis Berzellai Galaaditis reddes gratiam, eruntque comedentes in mensa tua : occurrerunt enim mihi quando fugiebam a facie Absalom fratris tui.
11O||2||8||87730	Habes quoque apud te Semei filium Gera filii Jemini de Bahurim, qui maledixit mihi maledictione pessima, quando ibam ad castra : sed quia descendit mihi in occursum cum transirem Jordanem, et juravi ei per Dominum, dicens : Non te interficiam gladio :
11O||2||9||87740	tu noli pati eum esse innoxium. Vir autem sapiens es, ut scias quæ facies ei, deducesque canos ejus cum sanguine ad inferos.
11O||2||10||87750	Dormivit igitur David cum patribus suis, et sepultus est in civitate David.
11O||2||11||87760	Dies autem, quibus regnavit David super Israël, quadraginta anni sunt : in Hebron regnavit septem annis : in Jerusalem, triginta tribus.
11O||2||12||87770	Salomon autem sedit super thronum David patris sui, et firmatum est regnum ejus nimis.
11O||2||13||87780	Et ingressus est Adonias filius Haggith ad Bethsabee matrem Salomonis. Quæ dixit ei : Pacificusne est ingressus tuus ? Qui respondit : Pacificus.
11O||2||14||87790	Addiditque : Sermo mihi est ad te. Cui ait : Loquere. Et ille :
11O||2||15||87800	Tu, inquit, nosti, quia meum erat regnum, et me præposuerat omnis Israël sibi in regem : sed translatum est regnum, et factum est fratris mei : a Domino enim constitutum est ei.
11O||2||16||87810	Nunc ergo petitionem unam precor a te : ne confundas faciem meam. Quæ dixit ad eum : Loquere.
11O||2||17||87820	Et ille ait : Precor ut dicas Salomoni regi (neque enim negare tibi quidquam potest) ut det mihi Abisag Sunamitidem uxorem.
11O||2||18||87830	Et ait Bethsabee : Bene, ego loquar pro te regi.
11O||2||19||87840	Venit ergo Bethsabee ad regem Salomonem, ut loqueretur ei pro Adonia : et surrexit rex in occursum ejus, adoravitque eam, et sedit super thronum suum : positusque est thronus matri regis, quæ sedit ad dexteram ejus.
11O||2||20||87850	Dixitque ei : Petitionem unam parvulam ego deprecor a te, ne confundas faciem meam. Et dixit ei rex : Pete, mater mea : neque enim fas est ut avertam faciem tuam.
11O||2||21||87860	Quæ ait : Detur Abisag Sunamitis Adoniæ fratri tuo uxor.
11O||2||22||87870	Responditque rex Salomon, et dixit matri suæ : Quare postulas Abisag Sunamitidem Adoniæ ? Postula ei et regnum : ipse est enim frater meus major me, et habet Abiathar sacerdotem, et Joab filium Sarviæ.
11O||2||23||87880	Juravit itaque rex Salomon per Dominum, dicens : Hæc faciat mihi Deus, et hæc addat, quia contra animam suam locutus est Adonias verbum hoc.
11O||2||24||87890	Et nunc vivit Dominus, qui firmavit me, et collocavit me super solium David patris mei, et qui fecit mihi domum, sicut locutus est, quia hodie occidetur Adonias.
11O||2||25||87900	Misitque rex Salomon per manum Banaiæ filii Jojadæ, qui interfecit eum, et mortuus est.
11O||2||26||87910	Abiathar quoque sacerdoti dixit rex : Vade in Anathoth ad agrum tuum, equidem vir mortis es : sed hodie te non interficiam, quia portasti arcam Domini Dei coram David patre meo, et sustinuisti laborem in omnibus in quibus laboravit pater meus.
11O||2||27||87920	Ejecit ergo Salomon Abiathar, ut non esset sacerdos Domini, ut impleretur sermo Domini, quem locutus est super domum Heli in Silo.
11O||2||28||87930	Venit autem nuntius ad Joab, quod Joab declinasset post Adoniam, et post Salomonem non declinasset : fugit ergo Joab in tabernaculum Domini, et apprehendit cornu altaris.
11O||2||29||87940	Nuntiatumque est regi Salomoni quod fugisset Joab in tabernaculum Domini, et esset juxta altare : misitque Salomon Banaiam, filium Jojadæ, dicens : Vade, interfice eum.
11O||2||30||87950	Et venit Banaias ad tabernaculum Domini, et dixit ei : Hæc dicit rex : Egredere. Qui ait : Non egrediar, sed hic moriar. Renuntiavit Banaias regi sermonem, dicens : Hæc locutus est Joab, et hæc respondit mihi.
11O||2||31||87960	Dixitque ei rex : Fac sicut locutus est : et interfice eum, et sepeli, et amovebis sanguinem innocentem, qui effusus est a Joab, a me, et a domo patris mei.
11O||2||32||87970	Et reddet Dominus sanguinem ejus super caput ejus, quia interfecit duos viros justos, melioresque se : et occidit eos gladio, patre meo David ignorante, Abner filium Ner principem militiæ Israël, et Amasam filium Jether principem exercitus Juda :
11O||2||33||87980	et revertetur sanguis illorum in caput Joab, et in caput seminis ejus in sempiternum. David autem et semini ejus, et domui, et throno illius, sit pax usque in æternum a Domino.
11O||2||34||87990	Ascendit itaque Banaias filius Jojadæ, et aggressus eum interfecit : sepultusque est in domo sua in deserto.
11O||2||35||88000	Et constituit rex Banaiam filium Jojadæ pro eo super exercitum, et Sadoc sacerdotem posuit pro Abiathar.
11O||2||36||88010	Misit quoque rex, et vocavit Semei, dixitque ei : Ædifica tibi domum in Jerusalem, et habita ibi : et non egredieris inde huc atque illuc.
11O||2||37||88020	Quacumque autem die egressus fueris, et transieris torrentem Cedron, scito te interficiendum : sanguis tuus erit super caput tuum.
11O||2||38||88030	Dixitque Semei regi : Bonus sermo : sicut locutus est dominus meus rex, sic faciet servus tuus. Habitavit itaque in Semei in Jerusalem diebus multis.
11O||2||39||88040	Factum est autem post annos tres ut fugerent servi Semei ad Achis filium Maacha regem Geth : nuntiatumque est Semei quod servi ejus issent in Geth.
11O||2||40||88050	Et surrexit Semei, et stravit asinum suum : ivitque ad Achis in Geth ad requirendum servos suos, et adduxit eos de Geth.
11O||2||41||88060	Nuntiatum est autem Salomoni quod isset Semei in Geth de Jerusalem, et rediisset.
11O||2||42||88070	Et mittens vocavit eum, dixitque illi : Nonne testificatus sum tibi per Dominum, et prædixi tibi : Quacumque die egressus, ieris huc et illuc, scito te esse moriturum : et respondisti mihi : Bonus sermo, quem audivi ?
11O||2||43||88080	Quare ergo non custodisti jusjurandum Domini, et præceptum quod præceperam tibi ?
11O||2||44||88090	Dixitque rex ad Semei : Tu nosti omne malum cujus tibi conscium est cor tuum, quod fecisti David patri meo : reddidit Dominus malitiam tuam in caput tuum.
11O||2||45||88100	Et rex Salomon benedictus, et thronus David erit stabilis coram Domino usque in sempiternum.
11O||2||46||88110	Jussit itaque rex Banaiæ filio Jojadæ, qui egressus, percussit eum, et mortuus est.
11O||3||1||88120	Confirmatum est igitur regnum in manu Salomonis, et affinitate conjunctus est Pharaoni regi Ægypti : accepit namque filiam ejus, et adduxit in civitatem David, donec compleret ædificans domum suam, et domum Domini, et murum Jerusalem per circuitum.
11O||3||2||88130	Attamen populus immolabat in excelsis : non enim ædificatum erat templum nomini Domini usque in diem illum.
11O||3||3||88140	Dilexit autem Salomon Dominum, ambulans in præceptis David patris sui, excepto quod in excelsis immolabat, et accendebat thymiama.
11O||3||4||88150	Abiit itaque in Gabaon, ut immolaret ibi : illud quippe erat excelsum maximum : mille hostias in holocaustum obtulit Salomon super altare illud in Gabaon.
11O||3||5||88160	Apparuit autem Dominus Salomoni per somnium nocte, dicens : Postula quod vis ut dem tibi.
11O||3||6||88170	Et ait Salomon : Tu fecisti cum servo tuo David patre meo misericordiam magnam, sicut ambulavit in conspectu tuo in veritate, et justitia, et recto corde tecum : custodisti ei misericordiam tuam grandem, et dedisti ei filium sedentem super thronum ejus, sicut est hodie.
11O||3||7||88180	Et nunc Domine Deus, tu regnare fecisti servum tuum pro David patre meo : ego autem sum puer parvulus, et ignorans egressum et introitum meum.
11O||3||8||88190	Et servus tuus in medio est populi, quem elegisti, populi infiniti, qui numerari et supputari non potest præ multitudine.
11O||3||9||88200	Dabis ergo servo tuo cor docile, ut populum tuum judicare possit, et discernere inter bonum et malum. Quis enim poterit judicare populum istum, populum tuum hunc multum ?
11O||3||10||88210	Placuit ergo sermo coram Domino, quod Salomon postulasset hujuscemodi rem.
11O||3||11||88220	Et dixit Dominus Salomoni : Quia postulasti verbum hoc, et non petisti tibi dies multos, nec divitias, aut animas inimicorum tuorum, sed postulasti tibi sapientiam ad discernendum judicium :
11O||3||12||88230	ecce feci tibi secundum sermones tuos, et dedi tibi cor sapiens et intelligens, in tantum ut nullus ante te similis fuerit, nec post te surrecturus sit.
11O||3||13||88240	Sed et hæc, quæ non postulasti, dedi tibi : divitias scilicet, et gloriam, ut nemo fuerit similis tui in regibus cunctis retro diebus.
11O||3||14||88250	Si autem ambulaveris in viis meis, et custodieris præcepta mea, et mandata mea, sicut ambulavit pater tuus, longos faciam dies tuos.
11O||3||15||88260	Igitur evigilavit Salomon, et intellexit quod esset somnium : cumque venisset Jerusalem, stetit coram arca fœderis Domini, et obtulit holocausta, et fecit victimas pacificas, et grande convivium universis famulis suis.
11O||3||16||88270	Tunc venerunt duæ mulieres meretrices ad regem, steteruntque coram eo,
11O||3||17||88280	quarum una ait : Obsecro, mi domine : ego et mulier hæc habitabamus in domo una, et peperi apud eam in cubiculo.
11O||3||18||88290	Tertia autem die postquam ego peperi, peperit et hæc : et eramus simul, nullusque alius nobiscum in domo, exceptis nobis duabus.
11O||3||19||88300	Mortuus est autem filius mulieris hujus nocte. Dormiens quippe oppressit eum.
11O||3||20||88310	Et consurgens intempestæ noctis silentio, tulit filium meum de latere meo, ancillæ tuæ dormientis, et collocavit in sinu suo : suum autem filium, qui erat mortuus, posuit in sinu meo.
11O||3||21||88320	Cumque surrexissem mane ut darem lac filio meo, apparuit mortuus : quem diligentius intuens clara luce, deprehendi non esse meum quem genueram.
11O||3||22||88330	Responditque altera mulier : Non est ita ut dicis, sed filius tuus mortuus est, meum autem vivit. E contrario illa dicebat : Mentiris : filius quippe meus vivit, et filius tuus mortuus est. Atque in hunc modum contendebant coram rege.
11O||3||23||88340	Tunc rex ait : Hæc dicit : Filius meus vivit, et filius tuus mortuus est : et ista respondit : Non, sed filius tuus mortuus est, meus autem vivit.
11O||3||24||88350	Dixit ergo rex : Afferte mihi gladium. Cumque attulissent gladium coram rege,
11O||3||25||88360	Dividite, inquit, infantem vivum in duas partes, et date dimidiam partem uni, et dimidiam partem alteri.
11O||3||26||88370	Dixit autem mulier, cujus filius erat vivus, ad regem (commota sunt quippe viscera ejus super filio suo) : Obsecro, domine, date illi infantem vivum, et nolite interficere eum. E contrario illa dicebat : Nec mihi, nec tibi sit, sed dividatur.
11O||3||27||88380	Respondit rex, et ait : Date huic infantem vivum, et non occidatur : hæc est enim mater ejus.
11O||3||28||88390	Audivit itaque omnis Israël judicium quod judicasset rex, et timuerunt regem, videntes sapientiam Dei esse in eo ad faciendum judicium.
11O||4||1||88400	Erat autem rex Salomon regnans super omnem Israël :
11O||4||2||88410	et hi principes quos habebat : Azarias filius Sadoc sacerdotis :
11O||4||3||88420	Elihoreph et Ahia filii Sisa scribæ : Josaphat filius Ahilud a commentariis :
11O||4||4||88430	Banaias filius Jojadæ super exercitum : Sadoc autem et Abiathar sacerdotes.
11O||4||5||88440	Azarias filius Nathan super eos qui assistebant regi : Zabud filius Nathan sacerdos, amicus regis :
11O||4||6||88450	et Ahisar præpositus domus : et Adoniram filius Abda super tributa.
11O||4||7||88460	Habebat autem Salomon duodecim præfectos super omnem Israël, qui præbebant annonam regi et domui ejus : per singulos enim menses in anno, singuli necessaria ministrabant.
11O||4||8||88470	Et hæc nomina eorum : Benhur, in monte Ephraim.
11O||4||9||88480	Bendecar, in Macces, et in Salebim, et in Bethsames, et in Elon, et in Bathanan.
11O||4||10||88490	Benhesed in Aruboth ; ipsius erat Socho, et omnis terra Epher.
11O||4||11||88500	Benabinadab, cujus omnis Nephath Dor, Tapheth filiam Salomonis habebat uxorem.
11O||4||12||88510	Bana filius Ahilud regebat Thanac et Mageddo, et universam Bethsan, quæ est juxta Sarthana subter Jezrahel, a Bethsan usque Abelmehula e regione Jecmaan.
11O||4||13||88520	Bengaber in Ramoth Galaad : habebat Avothiair filii Manasse in Galaad, ipse præerat in omni regione Argob, quæ est in Basan, sexaginta civitatibus magnis atque muratis, quæ habebant seras æreas.
11O||4||14||88530	Abinadab filius Addo præerat in Manaim.
11O||4||15||88540	Achimaas in Nephthali : sed et ipse habebat Basemath filiam Salomonis in conjugio.
11O||4||16||88550	Baana filius Husi, in Aser, et in Baloth.
11O||4||17||88560	Josaphat filius Pharue, in Issachar.
11O||4||18||88570	Semei filius Ela, in Benjamin.
11O||4||19||88580	Gaber filius Uri, in terra Galaad, in terra Sehon regis Amorrhæi et Og regis Basan, super omnia quæ erant in illa terra.
11O||4||20||88590	Juda et Israël innumerabiles, sicut arena maris in multitudine : comedentes, et bibentes, atque lætantes.
11O||4||21||88600	Salomon autem erat in ditione sua, habens omnia regna a flumine terræ Philisthiim usque ad terminum Ægypti : offerentium sibi munera, et servientium ei cunctis diebus vitæ ejus.
11O||4||22||88610	Erat autem cibus Salomonis per dies singulos triginta cori similæ, et sexaginta cori farinæ,
11O||4||23||88620	decem boves pingues, et viginti boves pascuales, et centum arietes, excepta venatione cervorum, caprearum, atque bubalorum, et avium altilium.
11O||4||24||88630	Ipse enim obtinebat omnem regionem quæ erat trans flumen, a Taphsa usque ad Gazan, et cunctos reges illarum regionum : et habebat pacem ex omni parte in circuitu.
11O||4||25||88640	Habitabatque Juda et Israël absque timore ullo, unusquisque sub vite sua et sub ficu sua, a Dan usque Bersabee cunctis diebus Salomonis.
11O||4||26||88650	Et habebat Salomon quadraginta millia præsepia equorum currilium, et duodecim millia equestrium.
11O||4||27||88660	Nutriebantque eos supradicti regis præfecti : sed et necessaria mensæ regis Salomonis cum ingenti cura præbebant in tempore suo.
11O||4||28||88670	Hordeum quoque, et paleas equorum, et jumentorum, deferebant in locum ubi erat rex, juxta constitutum sibi.
11O||4||29||88680	Dedit quoque Deus sapientiam Salomoni et prudentiam multam nimis, et latitudinem cordis quasi arenam quæ est in littore maris.
11O||4||30||88690	Et præcedebat sapientia Salomonis sapientiam omnium Orientalium et Ægyptiorum,
11O||4||31||88700	et erat sapientior cunctis hominibus : sapientior Ethan Ezrahita, et Heman, et Chalcol, et Dorda filiis Mahol : et erat nominatus in universis gentibus per circuitum.
11O||4||32||88710	Locutus est quoque Salomon tria millia parabola : et fuerunt carmina ejus quinque et mille.
11O||4||33||88720	Et disputavit super lignis a cedro quæ est in Libano, usque ad hyssopum quæ egreditur de pariete : et disseruit de jumentis, et volucribus, et reptilibus, et piscibus.
11O||4||34||88730	Et veniebant de cunctis populis ad audiendam sapientiam Salomonis, et ab universis regibus terræ, qui audiebant sapientiam ejus.
11O||5||1||88740	Misit quoque Hiram rex Tyri servos suos ad Salomonem : audivit enim quod ipsum unxissent regem pro patre ejus : quia amicus fuerat Hiram David omni tempore.
11O||5||2||88750	Misit autem Salomon ad Hiram, dicens :
11O||5||3||88760	Tu scis voluntatem David patris mei, et quia non potuerit ædificare domum nomini Domini Dei sui propter bella imminentia per circuitum, donec daret Dominus eos sub vestigio pedum ejus.
11O||5||4||88770	Nunc autem requiem dedit Dominus Deus meus mihi per circuitum : et non est satan, neque occursus malus.
11O||5||5||88780	Quam ob rem cogito ædificare templum nomini Domini Dei mei, sicut locutus est Dominus David patri meo, dicens : Filius tuus, quem dabo pro te super solium tuum, ipse ædificabit domum nomini meo.
11O||5||6||88790	Præcipe igitur ut præcidant mihi servi tui cedros de Libano, et servi mei sint cum servis tuis : mercedem autem servorum tuorum dabo tibi quamcumque petieris : scis enim quomodo non est in populo meo vir qui noverit ligna cædere sicut Sidonii.
11O||5||7||88800	Cum ergo audisset Hiram verba Salomonis, lætatus est valde, et ait : Benedictus Dominus Deus hodie, qui dedit David filium sapientissimum super populum hunc plurimum.
11O||5||8||88810	Et misit Hiram ad Salomonem, dicens : Audivi quæcumque mandasti mihi : ego faciam omnem voluntatem tuam in lignis cedrinis et abiegnis.
11O||5||9||88820	Servi mei deponent ea de Libano ad mare : et ego componam ea in ratibus in mari usque ad locum quem significaveris mihi : et applicabo ea ibi, et tu tolles ea : præbebisque necessaria mihi, ut detur cibus domui meæ.
11O||5||10||88830	Itaque Hiram dabat Salomoni ligna cedrina, et ligna abiegna, juxta omnem voluntatem ejus.
11O||5||11||88840	Salomon autem præbebat Hiram coros tritici viginti millia, in cibum domui ejus, et viginti coros purissimi olei : hæc tribuebat Salomon Hiram per singulos annos.
11O||5||12||88850	Dedit quoque Dominus sapientiam Salomoni, sicut locutus est ei : et erat pax inter Hiram et Salomonem, et percusserunt ambo fœdus.
11O||5||13||88860	Elegitque rex Salomon operarios de omni Israël, et erat indictio triginta millia virorum.
11O||5||14||88870	Mittebatque eos in Libanum, decem millia per menses singulos vicissim, ita ut duobus mensibus essent in domibus suis : et Adoniram erat super hujuscemodi indictione.
11O||5||15||88880	Fueruntque Salomoni septuaginta millia eorum qui onera portabant, et octoginta millia latomorum in monte :
11O||5||16||88890	absque præpositis qui præerant singulis operibus, numero trium millium et trecentorum præcipientium populo et his qui faciebant opus.
11O||5||17||88900	Præcepitque rex, ut tollerent lapides grandes, lapides pretiosos in fundamentum templi, et quadrarent eos :
11O||5||18||88910	quos dolaverunt cæmentarii Salomonis, et cæmentarii Hiram : porro Giblii præparaverunt ligna et lapides ad ædificandam domum.
11O||6||1||88920	Factum est ergo quadringentesimo et octogesimo anno egressionis filiorum Israël de terra Ægypti, in anno quarto, mense Zio (ipse est mensis secundus), regni Salomonis super Israël, ædificari cœpit domus Domino.
11O||6||2||88930	Domus autem, quam ædificabat rex Salomon Domino, habebat sexaginta cubitos in longitudine, et viginti cubitos in latitudine, et triginta cubitos in altitudine.
11O||6||3||88940	Et porticus erat ante templum viginti cubitorum longitudinis, juxta mensuram latitudinis templi : et habebat decem cubitos latitudinis ante faciem templi.
11O||6||4||88950	Fecitque in templo fenestras obliquas.
11O||6||5||88960	Et ædificavit super parietem templi tabulata per gyrum, in parietibus domus per circuitum templi et oraculi, et fecit latera in circuitu.
11O||6||6||88970	Tabulatum quod subter erat, quinque cubitos habebat latitudinis, et medium tabulatum sex cubitorum latitudinis, et tertium tabulatum septem habens cubitos latitudinis. Trabes autem posuit in domo per circuitum forinsecus, ut non hærerent muris templi.
11O||6||7||88980	Domus autem cum ædificaretur, de lapidibus dolatis atque perfectis ædificata est : et malleus, et securis, et omne ferramentum non sunt audita in domo cum ædificaretur.
11O||6||8||88990	Ostium lateris medii in parte erat domus dextræ : et per cochleam ascendebant in medium cœnaculum, et a medio in tertium.
11O||6||9||89000	Et ædificavit domum, et consummavit eam : texit quoque domum laquearibus cedrinis.
11O||6||10||89010	Et ædificavit tabulatum super omnem domum quinque cubitis altitudinis, et operuit domum lignis cedrinis.
11O||6||11||89020	Et factus est sermo Domini ad Salomonem, dicens :
11O||6||12||89030	Domus hæc, quam ædificas, si ambulaveris in præceptis meis, et judicia mea feceris, et custodieris omnia mandata mea, gradiens per ea : firmabo sermonem meum tibi, quem locutus sum ad David patrem tuum.
11O||6||13||89040	Et habitabo in medio filiorum Israël, et non derelinquam populum meum Israël.
11O||6||14||89050	Igitur ædificavit Salomon domum, et consummavit eam.
11O||6||15||89060	Et ædificavit parietes domus intrinsecus, tabulatis cedrinis, a pavimento domus usque ad summitatem parietum, et usque ad laquearia, operuit lignis cedrinis intrinsecus : et texit pavimentum domus tabulis abiegnis.
11O||6||16||89070	Ædificavitque viginti cubitorum ad posteriorem partem templi tabulata cedrina, a pavimento usque ad superiora : et fecit interiorem domum oraculi in Sanctum sanctorum.
11O||6||17||89080	Porro quadraginta cubitorum erat ipsum templum pro foribus oraculi.
11O||6||18||89090	Et cedro omnis domus intrinsecus vestiebatur, habens tornaturas et juncturas suas fabrefactas et cælaturas eminentes : omnia cedrinis tabulis vestiebantur : nec omnino lapis apparere poterat in pariete.
11O||6||19||89100	Oraculum autem in medio domus, in interiori parte fecerat, ut poneret ibi arcam fœderis Domini.
11O||6||20||89110	Porro oraculum habebat viginti cubitos longitudinis, et viginti cubitos latitudinis, et viginti cubitos altitudinis : et operuit illud atque vestivit auro purissimo : sed et altare vestivit cedro.
11O||6||21||89120	Domum quoque ante oraculum operuit auro purissimo, et affixit laminas clavis aureis.
11O||6||22||89130	Nihilque erat in templo quod non auro tegeretur : sed et totum altare oraculi texit auro.
11O||6||23||89140	Et fecit in oraculo duos cherubim de lignis olivarum, decem cubitorum altitudinis.
11O||6||24||89150	Quinque cubitorum ala cherub una, et quinque cubitorum ala cherub altera : id est, decem cubitos habentes, a summitate alæ unius usque ad alæ alterius summitatem.
11O||6||25||89160	Decem quoque cubitorum erat cherub secundus : in mensura pari, et opus unum erat in duobus cherubim,
11O||6||26||89170	id est, altitudinem habebat unus cherub decem cubitorum, et similiter cherub secundus.
11O||6||27||89180	Posuitque cherubim in medio templi interioris : extendebant autem alas suas cherubim, et tangebat ala una parietem, et ala cherub secundi tangebat parietem alterum : alæ autem alteræ in media parte templi se invicem contingebant.
11O||6||28||89190	Texit quoque cherubim auro.
11O||6||29||89200	Et omnes parietes templi per circuitum sculpsit variis cælaturis et torno : et fecit in eis cherubim, et palmas, et picturas varias, quasi prominentes de pariete, et egredientes.
11O||6||30||89210	Sed et pavimentum domus texit auro intrinsecus et extrinsecus.
11O||6||31||89220	Et in ingressu oraculi fecit ostiola de lignis olivarum, postesque angulorum quinque.
11O||6||32||89230	Et duo ostia de lignis olivarum : et sculpsit in eis picturam cherubim, et palmarum species, et anaglypha valde prominentia : et texit ea auro : et operuit tam cherubim quam palmas, et cetera, auro.
11O||6||33||89240	Fecitque in introitu templi postes de lignis olivarum quadrangulatos :
11O||6||34||89250	et duo ostia de lignis abiegnis altrinsecus : et utrumque ostium duplex erat, et se invicem tenens aperiebatur.
11O||6||35||89260	Et sculpsit cherubim, et palmas, et cælaturas valde eminentes : operuitque omnia laminis aureis opere quadro ad regulam.
11O||6||36||89270	Et ædificavit atrium interius tribus ordinibus lapidum politorum, et uno ordine lignorum cedri.
11O||6||37||89280	Anno quarto fundata est domus Domini in mense Zio :
11O||6||38||89290	et in anno undecimo, mense Bul (ipse est mensis octavus) perfecta est domus in omni opere suo, et in universis utensilibus suis : ædificavitque eam annis septem.
11O||7||1||89300	Domum autem suam ædificavit Salomon tredecim annis, et ad perfectum usque perduxit.
11O||7||2||89310	Ædificavit quoque domum saltus Libani centum cubitorum longitudinis, et quinquaginta cubitorum latitudinis, et triginta cubitorum altitudinis : et quatuor deambulacra inter columnas cedrinas : ligna quippe cedrina exciderat in columnas.
11O||7||3||89320	Et tabulatis cedrinis vestivit totam cameram, quæ quadraginta quinque columnis sustentabatur. Unus autem ordo habebat columnas quindecim
11O||7||4||89330	contra se invicem positas,
11O||7||5||89340	et e regione se respicientes, æquali spatio inter columnas, et super columnas quadrangulata ligna in cunctis æqualia.
11O||7||6||89350	Et porticum columnarum fecit quinquaginta cubitorum longitudinis, et triginta cubitorum latitudinis : et alteram porticum in facie majoris porticus : et columnas, et epistylia super columnas.
11O||7||7||89360	Porticum quoque solii, in qua tribunal est, fecit : et texit lignis cedrinis a pavimento usque ad summitatem.
11O||7||8||89370	Et domuncula, in qua sedebatur ad judicandum, erat in media porticu simili opere. Domum quoque fecit filiæ Pharaonis (quam uxorem duxerat Salomon) tali opere, quali et hanc porticum.
11O||7||9||89380	Omnia lapidibus pretiosis, qui ad normam quamdam atque mensuram tam intrinsecus quam extrinsecus serrati erant : a fundamento usque ad summitatem parietum, et extrinsecus usque ad atrium majus.
11O||7||10||89390	Fundamenta autem de lapidibus pretiosis, lapidibus magnis decem sive octo cubitorum.
11O||7||11||89400	Et desuper lapides pretiosi æqualis mensuræ secti erant, similiterque de cedro.
11O||7||12||89410	Et atrium majus rotundum trium ordinum de lapidibus sectis, et unius ordinis de dolata cedro : necnon et in atrio domus Domini interiori, et in porticu domus.
11O||7||13||89420	Misit quoque rex Salomon, et tulit Hiram de Tyro,
11O||7||14||89430	filium mulieris viduæ de tribu Nephthali, patre Tyrio, artificem ærarium, et plenum sapientia, et intelligentia, et doctrina ad faciendum omne opus ex ære. Qui cum venisset ad regem Salomonem, fecit omne opus ejus.
11O||7||15||89440	Et finxit duas columnas æreas, decem et octo cubitorum altitudinis columnam unam : et linea duodecim cubitorum ambiebat columnam utramque.
11O||7||16||89450	Duo quoque capitella fecit, quæ ponerentur super capita columnarum, fusilia ex ære : quinque cubitorum altitudinis capitellum unum, et quinque cubitorum altitudinis capitellum alterum :
11O||7||17||89460	et quasi in modum retis, et catenarura sibi invicem miro opere contextarum. Utrumque capitellum columnarum fusile erat : septena versuum retiacula in capitello uno, et septena retiacula in capitello altero.
11O||7||18||89470	Et perfecit columnas, et duos ordines per circuitum retiaculorum singulorum, ut tegerent capitella, quæ erant super summitatem, malogranatorum : eodem modo fecit et capitello secundo.
11O||7||19||89480	Capitella autem, quæ erant super capita columnarum, quasi opere lilii fabricata erant in porticu quatuor cubitorum.
11O||7||20||89490	Et rursum alia capitella in summitate columnarum desuper juxta mensuram columnæ contra retiacula : malogranatorum autem ducenti ordines erant in circuitu capitelli secundi.
11O||7||21||89500	Et statuit duas columnas in porticu templi : cumque statuisset columnam dexteram, vocavit eam nomine Jachin : similiter erexit columnam secundam : et vocavit nomen ejus Booz.
11O||7||22||89510	Et super capita columnarum opus in modum lilii posuit : perfectumque est opus columnarum.
11O||7||23||89520	Fecit quoque mare fusile decem cubitorum a labio usque ad labium, rotundum in circuitu : quinque cubitorum altitudo ejus, et resticula triginta cubitorum cingebat illud per circuitum.
11O||7||24||89530	Et sculptura subter labium circuibat illud decem cubitis ambiens mare : duo ordines sculpturarum striatarum erant fusiles.
11O||7||25||89540	Et stabat super duodecim boves, e quibus tres respiciebant ad aquilonem, et tres ad occidentem, et tres ad meridiem, et tres ad orientem, et mare super eos desuper erat : quorum posteriora universa intrinsecus latitabant.
11O||7||26||89550	Grossitudo autem luteris, trium unciarum erat : labiumque ejus, quasi labium calicis, et folium repandi lilii : duo millia batos capiebat.
11O||7||27||89560	Et fecit decem bases æneas, quatuor cubitorum longitudinis bases singulas, et quatuor cubitorum latitudinis, et trium cubitorum altitudinis.
11O||7||28||89570	Et ipsum opus basium, interrasile erat : et sculpturæ inter juncturas.
11O||7||29||89580	Et inter coronulas et plectas, leones et boves et cherubim, et in juncturis similiter desuper : et subter leones et boves, quasi lora ex ære dependentia.
11O||7||30||89590	Et quatuor rotæ per bases singulas, et axes ærei : et per quatuor partes quasi humeruli subter luterem fusiles, contra se invicem respectantes.
11O||7||31||89600	Os quoque luteris intrinsecus erat in capitis summitate : et quod forinsecus apparebat, unius cubiti erat totum rotundum, pariterque habebat unum cubitum et dimidium : in angulis autem columnarum variæ cælaturæ erant : et media intercolumnia, quadrata non rotunda.
11O||7||32||89610	Quatuor quoque rotæ, quæ per quatuor angulos basis erant, cohærebant sibi subter basim : una rota habebat altitudinis cubitum et semis.
11O||7||33||89620	Tales autem rotæ erant quales solent in curru fieri : et axes earum, et radii, et canthi, et modioli, omnia fusilia.
11O||7||34||89630	Nam et humeruli illi quatuor per singulos angulos basis unius, ex ipsa basi fusiles et conjuncti erant.
11O||7||35||89640	In summitate autem basis erat quædam rotunditas dimidii cubiti, ita fabrefacta, ut luter desuper posset imponi, habens cælaturas suas, variasque sculpturas ex semetipsa.
11O||7||36||89650	Sculpsit quoque in tabulatis illis quæ erant ex ære, et in angulis, cherubim, et leones, et palmas, quasi in similitudinem hominis stantis, ut non cælata, sed apposita per circuitum viderentur.
11O||7||37||89660	In hunc modum fecit decem bases, fusura una, et mensura, sculpturaque consimili.
11O||7||38||89670	Fecit quoque decem luteres æneos : quadraginta batos capiebat luter unus, eratque quatuor cubitorum : singulos quoque luteres per singulas, id est, decem bases, posuit.
11O||7||39||89680	Et constituit decem bases, quinque ad dexteram partem templi, et quinque ad sinistram : mare autem posuit ad dexteram partem templi contra orientem ad meridiem.
11O||7||40||89690	Fecit ergo Hiram lebetes, et scutras, et hamulas, et perfecit omne opus regis Salomonis in templo Domini.
11O||7||41||89700	Columnas duas, et funiculos capitellorum super capitella columnarum duos : et retiacula duo, ut operirent duos funiculos, qui erant super capita columnarum.
11O||7||42||89710	Et malogranata quadringenta in duobus retiaculis : duos versus malogranatorum in retiaculis singulis, ad operiendos funiculos capitellorum, qui erant super capita columnarum.
11O||7||43||89720	Et bases decem, et luteres decem super bases.
11O||7||44||89730	Et mare unum, et boves duodecim subter mare.
11O||7||45||89740	Et lebetes, et scutras, et hamulas, omnia vasa, quæ fecit Hiram regi Salomoni in domo Domini, de auricalco erant.
11O||7||46||89750	In campestri regione Jordanis fudit ea rex in argillosa terra, inter Sochoth et Sarthan.
11O||7||47||89760	Et posuit Salomon omnia vasa : propter multitudinem autem nimiam non erat pondus æris.
11O||7||48||89770	Fecitque Salomon omnia vasa in domo Domini : altare aureum, et mensam, super quam ponerentur panes propositionis, auream :
11O||7||49||89780	et candelabra aurea, quinque ad dexteram, et quinque ad sinistram contra oraculum, ex auro puro : et quasi lilii flores, et lucernas desuper aureas : et forcipes aureos,
11O||7||50||89790	et hydrias, et fuscinulas, et phialas, et mortariola, et thuribula, de auro purissimo : et cardines ostiorum domus interioris Sancti sanctorum, et ostiorum domus templi, ex auro erant.
11O||7||51||89800	Et perfecit omne opus quod faciebat Salomon in domo Domini, et intulit quæ sanctificaverat David pater suus argentum et aurum, et vasa, reposuitque in thesauris domus Domini.
11O||8||1||89810	Tunc congregati sunt omnes majores natu Israël cum principibus tribuum, et duces familiarum filiorum Israël ad regem Salomonem in Jerusalem : ut deferrent arcam fœderis Domini de civitate David, id est, de Sion.
11O||8||2||89820	Convenitque ad regem Salomonem universus Israël in mense Ethanim, in solemni die : ipse est mensis septimus.
11O||8||3||89830	Veneruntque cuncti senes de Israël, et tulerunt arcam sacerdotes,
11O||8||4||89840	et portaverunt arcam Domini, et tabernaculum fœderis, et omnia vasa sanctuarii, quæ erant in tabernaculo : et ferebant ea sacerdotes et Levitæ.
11O||8||5||89850	Rex autem Salomon, et omnis multitudo Israël, quæ convenerat ad eum, gradiebatur cum illo ante arcam, et immolabant oves et boves absque æstimatione et numero.
11O||8||6||89860	Et intulerunt sacerdotes arcam fœderis Domini in locum suum, in oraculum templi, in Sanctum sanctorum subter alas cherubim.
11O||8||7||89870	Siquidem cherubim expandebant alas super locum arcæ, et protegebant arcam, et vectes ejus desuper.
11O||8||8||89880	Cumque eminerent vectes, et apparerent summitates eorum foris sanctuarium ante oraculum, non apparebant ultra extrinsecus, qui et fuerunt ibi usque in præsentem diem.
11O||8||9||89890	In arca autem non erat aliud nisi duæ tabulæ lapideæ, quas posuerat in ea Moyses in Horeb, quando pepigit Dominus fœdus cum filiis Israël, cum egrederentur de terra Ægypti.
11O||8||10||89900	Factum est autem, cum exissent sacerdotes de sanctuario, nebula implevit domum Domini,
11O||8||11||89910	et non poterant sacerdotes stare et ministrare propter nebulam : impleverat enim gloria Domini domum Domini.
11O||8||12||89920	Tunc ait Salomon : Dominus dixit ut habitaret in nebula.
11O||8||13||89930	Ædificans ædificavi domum in habitaculum tuum, firmissimum solium tuum in sempiternum.
11O||8||14||89940	Convertitque rex faciem suam, et benedixit omni ecclesiæ Israël : omnia enim ecclesia Israël stabat.
11O||8||15||89950	Et ait Salomon : Benedictus Dominus Deus Israël, qui locutus est ore suo ad David patrem meum, et in manibus ejus perfecit, dicens :
11O||8||16||89960	A die qua eduxi populum meum Israël de Ægypto, non elegi civitatem de universis tribubus Israël, ut ædificaretur domus, et esset nomen meum ibi : sed elegi David ut esset super populum meum Israël.
11O||8||17||89970	Voluitque David pater meus ædificare domum nomini Domini Dei Israël :
11O||8||18||89980	et ait Dominus ad David patrem meum : Quod cogitasti in corde tuo ædificare domum nomini meo, bene fecisti, hoc ipsum mente tractans.
11O||8||19||89990	Verumtamen tu non ædificabis mihi domum, sed filius tuus, qui egredietur de renibus tuis, ipse ædificabit domum nomini meo.
11O||8||20||90000	Confirmavit Dominus sermonem suum, quem locutus est : stetique pro David patre meo, et sedi super thronum Israël, sicut locutus est Dominus : et ædificavi domum nomini Domini Dei Israël.
11O||8||21||90010	Et constitui ibi locum arcæ, in qua fœdus Domini est, quod percussit cum patribus nostris, quando egressi sunt de terra Ægypti.
11O||8||22||90020	Stetit autem Salomon ante altare Domini in conspectu ecclesiæ Israël, et expandit manus suas in cælum,
11O||8||23||90030	et ait : Domine Deus Israël, non est similis tui Deus in cælo desuper, et super terram deorsum : qui custodis pactum et misericordiam servis tuis, qui ambulant coram te in toto corde suo.
11O||8||24||90040	Qui custodisti servo tuo David patri meo quæ locutus es ei : ore locutus es, et manibus perfecisti, ut hæc dies probat.
11O||8||25||90050	Nunc igitur Domine Deus Israël, conserva famulo tuo David patri meo quæ locutus es ei, dicens : Non auferetur de te vir coram me, qui sedeat super thronum Israël : ita tamen si custodierint filii tui viam suam, ut ambulent coram me sicut tu ambulasti in conspectu meo.
11O||8||26||90060	Et nunc Domine Deus Israël, firmentur verba tua, quæ locutus es servo tuo David patri meo.
11O||8||27||90070	Ergone putandum est quod vere Deus habitet super terram ? Si enim cælum, et cæli cælorum te capere non possunt, quanto magis domus hæc, quam ædificavi ?
11O||8||28||90080	Sed respice ad orationem servi tui, et ad preces ejus, Domine Deus meus : audi hymnum et orationem, quam servus tuus orat coram te hodie :
11O||8||29||90090	ut sint oculi tui aperti super domum hanc nocte ac die : super domum, de qua dixisti : Erit nomen meum ibi : ut exaudias orationem, quam orat in loco isto ad te servus tuus :
11O||8||30||90100	ut exaudias deprecationem servi tui et populi tui Israël, quodcumque oraverint in loco isto, et exaudies in loco habitaculi tui in cælo, et cum exaudieris, propitius eris.
11O||8||31||90110	Si peccaverit homo in proximum suum, et habuerit aliquod juramentum, quo teneatur astrictus : et venerit propter juramentum coram altari tuo in domum tuam,
11O||8||32||90120	tu exaudies in cælo : et facies, et judicabis servos tuos, condemnans impium, et reddens viam suam super caput ejus, justificansque justum, et retribuens ei secundum justitiam suam.
11O||8||33||90130	Si fugerit populus tuus Israël inimicos suos (quia peccaturus est tibi) et agentes pœnitentiam, et confitentes nomini tuo, venerint, et oraverint, et deprecati te fuerint in domo hac :
11O||8||34||90140	exaudi in cælo, et dimitte peccatum populi tui Israël, et reduces eos in terram, quam dedisti patribus eorum.
11O||8||35||90150	Si clausum fuerit cælum, et non pluerit propter peccata eorum, et orantes in loco isto, pœnitentiam egerint nomini tuo, et a peccatis suis conversi fuerint propter afflictionem suam :
11O||8||36||90160	exaudi eos in cælo, et dimitte peccata servorum tuorum, et populi tui Israël : et ostende eis viam bonam per quam ambulent, et da pluviam super terram tuam, quam dedisti populo tuo in possessionem.
11O||8||37||90170	Fames si oborta fuerit in terra, aut pestilentia, aut corruptus aër, aut ærugo, aut locusta, vel rubigo, et afflixerit eum inimicus ejus portas obsidens, omnis plaga, universa infirmitas,
11O||8||38||90180	cuncta devotatio, et imprecatio, quæ acciderit omni homini de populo tuo Israël : si quis cognoverit plagam cordis sui, et expanderit manus suas in domo hac,
11O||8||39||90190	tu exaudies in cælo in loco habitationis tuæ, et repropitiaberis, et facies ut des unicuique secundum omnes vias suas, sicut videris cor ejus (quia tu nosti solus cor omnium filiorum hominum)
11O||8||40||90200	ut timeant te cunctis diebus, quibus vivunt super faciem terræ, quam dedisti patribus nostris.
11O||8||41||90210	Insuper et alienigena, qui non est de populo tuo Israël, cum venerit de terra longinqua propter nomen tuum (audietur enim nomen tuum magnum, et manus tua fortis, et brachium tuum
11O||8||42||90220	extentum ubique), cum venerit ergo, et oraverit in hoc loco,
11O||8||43||90230	tu exaudies in cælo, in firmamento habitaculi tui, et facies omnia pro quibus invocaverit te alienigena : ut discant universi populi terrarum nomen tuum timere, sicut populus tuus Israël, et probent quia nomen tuum invocatum est super domum hanc, quam ædificavi.
11O||8||44||90240	Si egressus fuerit populus tuus ad bellum contra inimicos suos, per viam, quocumque miseris eos, orabunt te contra viam civitatis, quam elegisti, et contra domum, quam ædificavi nomini tuo,
11O||8||45||90250	et exaudies in cælo orationes eorum, et preces eorum, et facies judicium eorum.
11O||8||46||90260	Quod si peccaverint tibi (non est enim homo qui non peccet) et iratus tradideris eos inimicis suis, et captivi ducti fuerint in terram inimicorum longe vel prope,
11O||8||47||90270	et egerint pœnitentiam in corde suo in loco captivitatis, et conversi deprecati te fuerint in captivitate sua, dicentes : Peccavimus, inique egimus, impie gessimus :
11O||8||48||90280	et reversi fuerint ad te in universo corde suo, et tota anima sua in terra inimicorum suorum, ad quam captivi ducti fuerint : et oraverint te contra viam terræ suæ, quam dedisti patribus eorum, et civitatis quam elegisti, et templi quod ædificavi nomini tuo :
11O||8||49||90290	exaudies in cælo, in firmamento solii tui, orationes eorum, et preces eorum, et facies judicium eorum :
11O||8||50||90300	et propitiaberis populo tuo qui peccavit tibi, et omnibus iniquitatibus eorum, quibus prævaricati sunt in te : et dabis misericordiam coram eis qui eos captivos habuerint, ut misereantur eis.
11O||8||51||90310	Populus enim tuus est, et hæreditas tua, quos eduxisti de terra Ægypti, de medio fornacis ferreæ.
11O||8||52||90320	Ut sint oculi tui aperti ad deprecationem servi tui, et populi tui Israël, et exaudias eos in universis pro quibus invocaverint te.
11O||8||53||90330	Tu enim separasti eos tibi in hæreditatem de universis populis terræ, sicut locutus es per Moysen servum tuum, quando eduxisti patres nostros de Ægypto, Domine Deus.
11O||8||54||90340	Factum est autem, cum complesset Salomon orans Dominum omnem orationem et deprecationem hanc, surrexit de conspectu altaris Domini : utrumque enim genu in terram fixerat, et manus expanderat in cælum.
11O||8||55||90350	Stetit ergo, et benedixit omni ecclesiæ Israël voce magna, dicens :
11O||8||56||90360	Benedictus Dominus, qui dedit requiem populo suo Israël, juxta omnia quæ locutus est : non cecidit ne unus quidem sermo ex omnibus bonis quæ locutus est per Moysen servum suum.
11O||8||57||90370	Sit Dominus Deus noster nobiscum, sicut fuit cum patribus nostris, non derelinquens nos, neque projiciens.
11O||8||58||90380	Sed inclinet corda nostra ad se, ut ambulemus in universis viis ejus, et custodiamus mandata ejus, et cæremonias ejus, et judicia quæcumque mandavit patribus nostris.
11O||8||59||90390	Et sint sermones mei isti, quibus deprecatus sum coram Domino, appropinquantes Domino Deo nostro die ac nocte, ut faciat judicium servo suo, et populo suo Israël per singulos dies :
11O||8||60||90400	ut sciant omnes populi terræ, quia Dominus ipse est Deus, et non est ultra absque eo.
11O||8||61||90410	Sit quoque cor nostrum perfectum cum Domino Deo nostro, ut ambulemus in decretis ejus, et custodiamus mandata ejus, sicut et hodie.
11O||8||62||90420	Igitur rex, et omnis Israël cum eo, immolabant victimas coram Domino.
11O||8||63||90430	Mactavitque Salomon hostias pacificas, quas immolavit Domino, boum viginti duo millia, et ovium centum viginti millia : et dedicaverunt templum Domini rex et filii Israël.
11O||8||64||90440	In die illa sanctificavit rex medium atrii, quod erat ante domum Domini : fecit quippe holocaustum ibi, et sacrificium, et adipem pacificorum : quoniam altare æreum, quod erat coram Domino, minus erat, et capere non poterat holocaustum, et sacrificium, et adipem pacificorum.
11O||8||65||90450	Fecit ergo Salomon in tempore illo festivitatem celebrem, et omnis Israël cum eo, multitudo magna ab introitu Emath usque ad rivum Ægypti, coram Domino Deo nostro, septem diebus et septem diebus, id est, quatuordecim diebus.
11O||8||66||90460	Et in die octava dimisit populos : qui benedicentes regi, profecti sunt in tabernacula sua lætantes, et alacri corde super omnibus bonis, quæ fecerat Dominus David servo suo, et Israël populo suo.
11O||9||1||90470	Factum est autem cum perfecisset Salomon ædificium domus Domini, et ædificium regis, et omne quod optaverat et voluerat facere,
11O||9||2||90480	apparuit ei Dominus secundo, sicut apparuerat ei in Gabaon.
11O||9||3||90490	Dixitque Dominus ad eum : Exaudivi orationem tuam et deprecationem tuam, quam deprecatus es coram me : sanctificavi domum hanc, quam ædificasti, ut ponerem nomen meum ibi in sempiternum, et erunt oculi mei et cor meum ibi cunctis diebus.
11O||9||4||90500	Tu quoque si ambulaveris coram me, sicut ambulavit pater tuus, in simplicitate cordis, et in æquitate, et feceris omnia quæ præcepit tibi, et legitima mea et judicia mea servaveris,
11O||9||5||90510	ponam thronum regni tui super Israël in sempiternum, sicut locutus sum David patri tuo, dicens : Non auferetur vir de genere tuo de solio Israël.
11O||9||6||90520	Si autem aversione aversi fueritis vos et filii vestri, non sequentes me, nec custodientes mandata mea, et cæremonias meas, quas proposui vobis, sed abieritis et colueritis deos alienos, et adoraveritis eos :
11O||9||7||90530	auferam Israël de superficie terræ, quam dedi eis : et templum quod sanctificavi nomini meo, projiciam a conspectu meo, eritque Israël in proverbium, et in fabulam cunctis populis.
11O||9||8||90540	Et domus hæc erit in exemplum : omnis qui transierit per eam, stupebit, et sibilabit, et dicet : Quare fecit Dominus sic terræ huic, et domui huic ?
11O||9||9||90550	Et respondebunt : Quia derelinquerunt Dominum Deum suum, qui eduxit patres eorum de terra Ægypti, et secuti sunt deos alienos, et adoraverunt eos, et coluerunt eos : idcirco induxit Dominus super eos omne malum hoc.
11O||9||10||90560	Expletis autem annis viginti postquam ædificaverat Salomon duas domos, id est, domum Domini, et domum regis
11O||9||11||90570	(Hiram rege Tyri præbente Salomoni ligna cedrina et abiegna, et aurum juxta omne quod opus habuerat), tunc dedit Salomon Hiram viginti oppida in terra Galilææ.
11O||9||12||90580	Et egressus est Hiram de Tyro, ut videret oppida quæ dederat ei Salomon, et non placuerunt ei,
11O||9||13||90590	et ait : Hæccine sunt civitates, quas dedisti mihi frater ? Et appellavit eas terram Chabul, usque in diem hanc.
11O||9||14||90600	Misit quoque Hiram ad regem Salomonem centum viginti talenta auri.
11O||9||15||90610	Hæc est summa expensarum, quam obtulit rex Salomon ad ædificandam domum Domini et domum suam, et Mello, et murum Jerusalem, et Heser, et Mageddo, et Gazer.
11O||9||16||90620	Pharao rex Ægypti ascendit, et cepit Gazar, succenditque eam igni : et Chananæum, qui habitabat in civitate, interfecit, et dedit eam in dotem filiæ suæ uxori Salomonis.
11O||9||17||90630	Ædificavit ergo Salomon Gazer, et Bethoron inferiorem,
11O||9||18||90640	et Balaath, et Palmiram in terra solitudinis.
11O||9||19||90650	Et omnes vicos qui ad se pertinebant et erant absque muro, munivit, et civitates curruum et civitates equitum, et quodcumque ei placuit ut ædificaret in Jerusalem, et in Libano, et in omni terra potestatis suæ.
11O||9||20||90660	Universum populum, qui remanserat de Amorrhæis, et Hethæis, et Pherezæis, et Hevæis, et Jebusæis, qui non sunt de filiis Israël :
11O||9||21||90670	horum filios, qui remanserant in terra, quos scilicet non potuerant filii Israël exterminare, fecit Salomon tributarios, usque in diem hanc.
11O||9||22||90680	De filiis autem Israël non constituit Salomon servire quemquam, sed erant viri bellatores, et ministri ejus, et principes, et duces, et præfecti curruum et equorum.
11O||9||23||90690	Erant autem principes super omnia opera Salomonis præpositi quingenti quinquaginta, qui habebant subjectum populum, et statutis operibus imperabant.
11O||9||24||90700	Filia autem Pharaonis ascendit de civitate David in domum suam, quam ædificaverat ei Salomon : tunc ædificavit Mello.
11O||9||25||90710	Offerebat quoque Salomon tribus vicibus per annos singulos holocausta, et pacificas victimas, super altare quod ædificaverat Domino, et adolebat thymiama coram Domino : perfectumque est templum.
11O||9||26||90720	Classem quoque fecit rex Salomon in Asiongaber, quæ est juxta Ailath in littore maris Rubri, in terra Idumææ.
11O||9||27||90730	Misitque Hiram in classe illa servos suos viros nauticos et gnaros maris, cum servis Salomonis.
11O||9||28||90740	Qui cum venissent in Ophir, sumptum inde aurum quadringentorum viginti talentorum, detulerunt ad regem Salomonem.
11O||10||1||90750	Sed et regina Saba, audita fama Salomonis in nomine Domini, venit tentare eum in ænigmatibus.
11O||10||2||90760	Et ingressa Jerusalem multo cum comitatu, et divitiis, camelis portantibus aromata, et aurum infinitum nimis, et gemmas pretiosas, venit ad regem Salomonem, et locuta est ei universa quæ habebat in corde suo.
11O||10||3||90770	Et docuit eam Salomon omnia verba quæ proposuerat : non fuit sermo, qui regem posset latere, et non responderet ei.
11O||10||4||90780	Videns autem regina Saba omnem sapientiam Salomonis, et domum quam ædificaverat,
11O||10||5||90790	et cibos mensæ ejus, et habitacula servorum, et ordines ministrantium, vestesque eorum, et pincernas, et holocausta quæ offerebat in domo Domini : non habebat ultra spiritum.
11O||10||6||90800	Dixitque ad regem : Verus est sermo quem audivi in terra mea
11O||10||7||90810	super sermonibus tuis, et super sapientia tua : et non credebam narrantibus mihi, donec ipsa veni, et vidi oculis meis, et probavi quod media pars mihi nuntiata non fuerit : major est sapientia et opera tua, quam rumor quem audivi.
11O||10||8||90820	Beati viri tui, et beati servi tui, qui stant coram te semper, et audiunt sapientiam tuam.
11O||10||9||90830	Sit Dominus Deus tuus benedictus, cui complacuisti, et posuit te super thronum Israël, eo quod dilexerit Dominus Israël in sempiternum, et constituit te regem, ut faceres judicium et justitiam.
11O||10||10||90840	Dedit ergo regi centum viginti talenta auri, et aromata multa nimis, et gemmas pretiosas : non sunt allata ultra aromata tam multa, quam ea quæ dedit regina Saba regi Salomoni.
11O||10||11||90850	(Sed et classis Hiram, quæ portabat aurum de Ophir, attulit ex Ophir ligna thyina multa nimis, et gemmas pretiosas.
11O||10||12||90860	Fecitque rex de lignis thyinis fulcra domus Domini, et domus regiæ, et citharas lyrasque cantoribus : non sunt allata hujuscemodi ligna thyina, neque visa usque in præsentem diem.)
11O||10||13||90870	Rex autem Salomon dedit reginæ Saba omnia quæ voluit et petivit ab eo : exceptis his, quæ ultro obtulerat ei munere regio. Quæ reversa est, et abiit in terram suam cum servis suis.
11O||10||14||90880	Erat autem pondus auri, quod afferebatur Salomoni per annos singulos, sexcentorum sexaginta sex talentorum auri :
11O||10||15||90890	excepto eo, quod afferebant viri qui super vectigalia erant, et negotiatores, universique scruta vendentes, et omnes reges Arabiæ, ducesque terræ.
11O||10||16||90900	Fecit quoque rex Salomon ducenta scuta de auro purissimo, sexcentos auri siclos dedit in laminas scuti unius.
11O||10||17||90910	Et trecentas peltas ex auro probato : trecentæ minæ auri unam peltam vestiebant : posuitque eas rex in domo saltus Libani.
11O||10||18||90920	Fecit etiam rex Salomon thronum de ebore grandem : et vestivit eum auro fulvo nimis,
11O||10||19||90930	qui habebat sex gradus : et summitas throni rotunda erat in parte posteriori : et duæ manus hinc atque inde tenentes sedile : et duo leones stabant juxta manus singulas.
11O||10||20||90940	Et duodecim leunculi stantes super sex gradus hinc atque inde : non est factum tale opus in universis regnis.
11O||10||21||90950	Sed et omnia vasa, quibus potabat rex Salomon, erant aurea : et universa supellex domus saltus Libani de auro purissimo : non erat argentum, nec alicujus pretii putabatur in diebus Salomonis,
11O||10||22||90960	quia classis regis per mare cum classe Hiram semel per tres annos ibat in Tharsis, deferens inde aurum, et argentum, et dentes elephantorum, et simias, et pavos.
11O||10||23||90970	Magnificatus est ergo rex Salomon super omnes reges terræ divitiis et sapientia.
11O||10||24||90980	Et universa terra desiderabat vultum Salomonis, ut audiret sapientiam ejus, quam dederat Deus in corde ejus.
11O||10||25||90990	Et singuli deferebant ei munera, vasa argentea et aurea, vestes et arma bellica, aromata quoque, et equos et mulos per annos singulos.
11O||10||26||91000	Congregavitque Salomon currus et equites, et facti sunt ei milla quadringenti currus, et duodecim millia equitum : et disposuit eos per civitates munitas, et cum rege in Jerusalem.
11O||10||27||91010	Fecitque ut tanta esset abundantia argenti in Jerusalem, quanta et lapidum : et cedrorum præbuit multitudinem quasi sycomoros quæ nascuntur in campestribus.
11O||10||28||91020	Et educebantur equi Salomoni de Ægypto, et de Coa. Negotiatores enim regis emebant de Coa, et statuto pretio perducebant.
11O||10||29||91030	Egrediebatur autem quadriga ex Ægypto sexcentis siclis argenti, et equus centum quinquaginta. Atque in hunc modum cuncti reges Hethæorum et Syriæ equos venundabant.
11O||11||1||91040	Rex autem Salomon adamavit mulieres alienigenas multas, filiam quoque Pharaonis, et Moabitidas, et Ammonitidas, Idumæas, et Sidonias, et Hethæas :
11O||11||2||91050	de gentibus, super quibus dixit Dominus filiis Israël : Non ingrediemini ad eas, neque de illis ingredientur ad vestras : certissime enim avertent corda vestra ut sequamini deos earum. His itaque copulatus est Salomon ardentissimo amore.
11O||11||3||91060	Fueruntque ei uxores quasi reginæ septingentæ, et concubinæ trecentæ : et averterunt mulieres cor ejus.
11O||11||4||91070	Cumque jam esset senex, depravatum est cor ejus per mulieres, ut sequeretur deos alienos : nec erat cor ejus perfectum cum Domino Deo suo, sicut cor David patris ejus.
11O||11||5||91080	Sed colebat Salomon Astarthen deam Sidoniorum, et Moloch idolum Ammonitarum.
11O||11||6||91090	Fecitque Salomon quod non placuerat coram Domino, et non adimplevit ut sequeretur Dominum sicut David pater ejus.
11O||11||7||91100	Tunc ædificavit Salomon fanum Chamos, idolo Moab, in monte qui est contra Jerusalem, et Moloch idolo filiorum Ammon.
11O||11||8||91110	Atque in hunc modum fecit universis uxoribus suis alienigenis, quæ adolebant thura, et immolabant diis suis.
11O||11||9||91120	Igitur iratus est Dominus Salomoni, quod aversa esset mens ejus a Domino Deo Israël, qui apparuerat ei secundo,
11O||11||10||91130	et præceperat de verbo hoc ne sequeretur deos alienos, et non custodivit quæ mandavit ei Dominus.
11O||11||11||91140	Dixit itaque Dominus Salomoni : Quia habuisti hoc apud te, et non custodisti pactum meum, et præcepta mea, quæ mandavi tibi, dirumpens scindam regnum tuum, et dabo illud servo tuo.
11O||11||12||91150	Verumtamen in diebus tuis non faciam propter David patrem tuum : de manu filii tui scindam illud,
11O||11||13||91160	nec totum regnum auferam, sed tribum unam dabo filio tuo propter David servum meum, et Jerusalem quam elegi.
11O||11||14||91170	Suscitavit autem Dominus adversarium Salomoni Adad Idumæum de semine regio, qui erat in Edom.
11O||11||15||91180	Cum enim esset David in Idumæa, et ascendisset Joab princeps militiæ ad sepeliendum eos qui fuerant interfecti, et occidisset omnem masculinum in Idumæa
11O||11||16||91190	(sex enim mensibus ibi moratus est Joad, et omnis Israël, donec interimeret omne masculinum in Idumæa),
11O||11||17||91200	fugit Adad ipse, et viri Idumæi de servis patris ejus cum eo, ut ingrederetur Ægyptum : erat autem Adad puer parvulus.
11O||11||18||91210	Cumque surrexissent de Madian, venerunt in Pharan, tuleruntque secum viros de Pharan, et introierunt Ægyptum ad Pharaonem regem Ægypti : qui dedit ei domum, et cibos constituit, et terram delegavit.
11O||11||19||91220	Et invenit Adad gratiam coram Pharaone valde, in tantum ut daret ei uxorem, sororem uxoris suæ germanam Taphnes reginæ.
11O||11||20||91230	Genuitque ei soror Taphnes Genubath filium, et nutrivit eum Taphnes in domo Pharaonis : eratque Genubath habitans apud Pharaonem cum filiis ejus.
11O||11||21||91240	Cumque audisset Adad in Ægypto dormisse David cum patribus suis, et mortuum esse Joab principem militiæ, dixit Pharaoni : Dimitte me, ut vadam in terram meam.
11O||11||22||91250	Dixitque ei Pharao : Qua enim re apud me indiges, ut quæras ire ad terram tuam ? At ille respondit : Nulla : sed obsecro te ut dimittas me.
11O||11||23||91260	Suscitavit quoque ei Deus adversarium Razon filium Eliada, qui fugerat Adarezer regem Soba dominum suum :
11O||11||24||91270	et congregavit contra eum viros, et factus est princeps latronum cum interficeret eos David : abieruntque Damascum, et habitaverunt ibi, et constituerunt eum regem in Damasco,
11O||11||25||91280	eratque adversarius Israëli cunctis diebus Salomonis : et hoc est malum Adad, et odium contra Israël, regnavitque in Syria.
11O||11||26||91290	Jeroboam quoque filius Nabat, Ephrathæus, de Sareda, servus Salomonis, cujus mater erat nomine Sarva, mulier vidua, levavit manum contra regem.
11O||11||27||91300	Et hæc est causa rebellionis adversus eum, quia Salomon ædificavit Mello, et coæquavit voraginem civitatis David patris sui.
11O||11||28||91310	Erat autem Jeroboam vir fortis et potens : vidensque Salomon adolescentem bonæ indolis et industrium, constituerat eum præfectum super tributa universæ domus Joseph.
11O||11||29||91320	Factum est igitur in tempore illo, ut Jeroboam egrederetur de Jerusalem, et inveniret eum Ahias Silonites propheta in via, opertus pallio novo : erant autem duo tantum in agro.
11O||11||30||91330	Apprehendensque Ahias pallium suum novum, quo coopertus erat, scidit in duodecim partes.
11O||11||31||91340	Et ait ad Jeroboam : Tolle tibi decem scissuras : hæc enim dicit Dominus Deus Israël : Ecce ego scindam regnum de manu Salomonis, et dabo tibi decem tribus.
11O||11||32||91350	Porro una tribus remanebit ei propter servum meum David, et Jerusalem civitatem, quam elegi ex omnibus tribubus Israël :
11O||11||33||91360	eo quod dereliquerit me, et adoraverit Astarthen deam Sidoniorum, et Chamos deum Moab, et Moloch deum filiorum Ammon : et non ambulaverit in viis meis, ut faceret justitiam coram me, et præcepta mea et judicia sicut David pater ejus.
11O||11||34||91370	Nec auferam omne regnum de manu ejus, sed ducem ponam eum cunctis diebus vitæ suæ, propter David servum meum, quem elegi, qui custodivit mandata mea et præcepta mea.
11O||11||35||91380	Auferam autem regnum de manu filii ejus, et dabo tibi decem tribus :
11O||11||36||91390	filio autem ejus dabo tribum unam, ut remaneat lucerna David servo meo cunctis diebus coram me in Jerusalem civitate, quam elegi ut esset nomen meum ibi.
11O||11||37||91400	Te autem assumam, et regnabis super omnia quæ desiderat anima tua, erisque rex super Israël.
11O||11||38||91410	Si igitur audieris omnia quæ præcepero tibi, et ambulaveris in viis meis, et feceris quod rectum est coram me, custodiens mandata mea et præcepta mea, sicut fecit David servus meus : ero tecum, et ædificabo tibi domum fidelem, quomodo ædificavi David domum, et tradam tibi Israël :
11O||11||39||91420	et affligam semen David super hoc, verumtamen non cunctis diebus.
11O||11||40||91430	Voluit ergo Salomon interficere Jeroboam : qui surrexit, et aufugit in Ægyptum ad Sesac regem Ægypti, et fuit in Ægypto usque ad mortem Salomonis.
11O||11||41||91440	Reliquum autem verborum Salomonis, et omnia quæ fecit, et sapientia ejus : ecce universa scripta sunt in libro verborum dierum Salomonis.
11O||11||42||91450	Dies autem, quos regnavit Salomon in Jerusalem super omnem Israël, quadraginta anni sunt.
11O||11||43||91460	Dormivitque Salomon cum patribus suis, et sepultus est in civitate David patris sui, regnavitque Roboam filius ejus pro eo.
11O||12||1||91470	Venit autem Roboam in Sichem : illuc enim congregatus erat omnis Israël ad constituendum eum regem.
11O||12||2||91480	At vero Jeroboam filius Nabat, cum adhuc esset in Ægypto profugus a facie regis Salomonis, audita morte ejus, reversus est de Ægypto.
11O||12||3||91490	Miseruntque et vocaverunt eum : venit ergo Jeroboam, et omnis multitudo Israël, et locuti sunt ad Roboam, dicentes :
11O||12||4||91500	Pater tuus durissimum jugum imposuit nobis : tu itaque nunc imminue paululum de imperio patris tui durissimo, et de jugo gravissimo, quod imposuit nobis, et serviemus tibi.
11O||12||5||91510	Qui ait eis : Ite usque ad tertium diem, et revertimini ad me. Cumque abiisset populus,
11O||12||6||91520	iniit consilium rex Roboam cum senioribus, qui assistebant coram Salomone patre ejus, cum adhuc viveret, et ait : Quod datis mihi consilium, ut respondeam populo huic ?
11O||12||7||91530	Qui dixerunt ei : Si hodie obedieris populo huic, et servieris, et petitioni eorum cesseris, locutusque fueris ad eos verba lenia, erunt tibi servi cunctis diebus.
11O||12||8||91540	Qui dereliquit consilium senum, quod dederant ei, et adhibuit adolescentes, qui nutriti fuerant cum eo, et assistebant illi,
11O||12||9||91550	dixitque ad eos : Quod mihi datis consilium, ut respondeam populo huic, qui dixerunt mihi : Levius fac jugum quod imposuit pater tuus super nos ?
11O||12||10||91560	Et dixerunt ei juvenes qui nutriti fuerant cum eo : Sic loqueris populo huic, qui locuti sunt ad te, dicentes : Pater tuus aggravavit jugum nostrum, tu releva nos. Sic loqueris ad eos : Minimus digitus meus grossior est dorso patris mei.
11O||12||11||91570	Et nunc pater meus posuit super vos jugum grave, ego autem addam super jugum vestrum : pater meus cecidit vos flagellis, ego autem cædam vos scorpionibus
11O||12||12||91580	Venit ergo Jeroboam, et omnis populus ad Roboam die tertia, sicut locutus fuerat rex, dicens : Revertimini ad me die tertia.
11O||12||13||91590	Responditque rex populo dura, derelicto consilio seniorum, quod ei dederant,
11O||12||14||91600	et locutus est eis secundum consilium juvenum, dicens : Pater meus aggravavit jugum vestrum, ego autem addam jugo vestro : pater meus cecidit vos flagellis, ego autem cædam vos scorpionibus.
11O||12||15||91610	Et non acquievit rex populo : quoniam aversatus fuerat eum Dominus, ut suscitaret verbum suum, quod locutus fuerat in manu Ahiæ Silonitæ, ad Jeroboam filium Nabat.
11O||12||16||91620	Videns itaque populus quod noluisset eos audire rex, respondit ei dicens : Quæ nobis pars in David ? vel quæ hæreditas in filio Isai ? Vade in tabernacula tua Israël, nunc vide domum tuam David. Et abiit Israël in tabernacula sua.
11O||12||17||91630	Super filios autem Israël, quicumque habitabant in civitatibus Juda, regnavit Roboam.
11O||12||18||91640	Misit ergo rex Roboam Aduram, qui erat super tributa : et lapidavit eum omnis Israël, et mortuus est. Porro rex Roboam festinus ascendit currum, et fugit in Jerusalem :
11O||12||19||91650	recessitque Israël a domo David, usque in præsentem diem.
11O||12||20||91660	Factum est autem cum audisset omnis Israël, quod reversus esset Jeroboam, miserunt, et vocaverunt eum congregato cœtu, et constituerunt eum regem super omnem Israël, nec secutus est quisquam domum David præter tribum Juda solam.
11O||12||21||91670	Venit autem Roboam Jerusalem, et congregavit universam domum Juda, et tribum Benjamin, centum octoginta millia electorum virorum bellatorum, ut pugnarent contra domum Israël, et reducerent regnum Roboam filio Salomonis.
11O||12||22||91680	Factus est autem sermo Domini ad Semeiam virum Dei, dicens :
11O||12||23||91690	Loquere ad Roboam filium Salomonis regem Juda, et ad omnem domum Juda, et Benjamin, et reliquos de populo, dicens :
11O||12||24||91700	Hæc dicit Dominus : Non ascendetis, neque bellabitis contra fratres vestros filios Israël : revertatur vir in domum suam, a me enim factum est verbum hoc. Audierunt sermonem Domini, et reversi sunt de itinere, sicut eis præceperat Dominus.
11O||12||25||91710	Ædificavit autem Jeroboam Sichem in monte Ephraim, et habitavit ibi : et egressus inde ædificavit Phanuel.
11O||12||26||91720	Dixitque Jeroboam in corde suo : Nunc revertetur regnum ad domum David,
11O||12||27||91730	si ascenderit populus iste ut faciat sacrificia in domo Domini in Jerusalem : et convertetur cor populi hujus ad dominum suum Roboam regem Juda, interficientque me, et revertentur ad eum.
11O||12||28||91740	Et excogitato consilio fecit duos vitulos aureos, et dixit eis : Nolite ultra ascendere in Jerusalem : ecce dii tui Israël, qui te eduxerunt de terra Ægypti.
11O||12||29||91750	Posuitque unum in Bethel, et alterum in Dan :
11O||12||30||91760	et factum est verbum hoc in peccatum : ibat enim populus ad adorandum vitulum usque in Dan.
11O||12||31||91770	Et fecit fana in excelsis, et sacerdotes de extremis populi, qui non erant de filiis Levi.
11O||12||32||91780	Constituitque diem solemnem in mense octavo, quintadecima die mensis, in similitudinem solemnitatis quæ celebrabatur in Juda. Et ascendens altare, similiter fecit in Bethel, ut immolaret vitulis, quos fabricatus fuerat : constituitque in Bethel sacerdotes excelsorum, quæ fecerat.
11O||12||33||91790	Et ascendit super altare quod exstruxerat in Bethel, quintadecima die mensis octavi, quem finxerat de corde suo : et fecit solemnitatem filiis Israël, et ascendit super altare, ut adoleret incensum.
11O||13||1||91800	Et ecce vir Dei venit de Juda in sermone Domini in Bethel, Jeroboam stante super altare, et thus jaciente.
11O||13||2||91810	Et exclamavit contra altare in sermone Domini, et ait : Altare, altare, hæc dicit Dominus : Ecce filius nascetur domui David, Josias nomine, et immolabit super te sacerdotes excelsorum, qui nunc in te thura succendunt, et ossa hominum super te incendet.
11O||13||3||91820	Deditque in illa die signum, dicens : Hoc erit signum quod locutus est Dominus : ecce altare scindetur, et effundetur cinis qui in eo est.
11O||13||4||91830	Cumque audisset rex sermonem hominis Dei, quem inclamaverat contra altare in Bethel, extendit manum suam de altari, dicens : Apprehendite eum. Et exaruit manus ejus, quam extenderat contra eum : nec valuit retrahere eam ad se.
11O||13||5||91840	Altare quoque scissum est, et effusus est cinis de altari, juxta signum quod prædixerat vir Dei in sermone Domini.
11O||13||6||91850	Et ait rex ad virum Dei : Deprecare faciem Domini Dei tui, et ora pro me, ut restituatur manus mea mihi. Oravitque vir Dei faciem Domini, et reversa est manus regis ad eum, et facta est sicut prius fuerat.
11O||13||7||91860	Locutus est autem rex ad virum Dei : Veni mecum domum ut prandeas, et dabo tibi munera.
11O||13||8||91870	Responditque vir Dei ad regem : Si dederis mihi mediam partem domus tuæ, non veniam tecum, nec comedam panem, neque bibam aquam in loco isto :
11O||13||9||91880	sic enim mandatum est mihi in sermone Domini præcipientis : Non comedes panem, neque bibes aquam, nec reverteris per viam qua venisti.
11O||13||10||91890	Abiit ergo per aliam viam, et non est reversus per iter quo venerat in Bethel.
11O||13||11||91900	Prophetes autem quidam senex habitabat in Bethel, ad quem venerunt filii sui, et narraverunt ei omnia opera, quæ fecerat vir Dei illa die in Bethel : et verba quæ locutus fuerat ad regem, narraverunt patri suo.
11O||13||12||91910	Et dixit eis pater eorum : Per quam viam abiit ? Ostenderunt ei filii sui viam, per quam abierat vir Dei, qui venerat de Juda.
11O||13||13||91920	Et ait filiis suis : Sternite mihi asinum. Qui cum stravissent, ascendit,
11O||13||14||91930	et abiit post virum Dei, et invenit eum sedentem subtus terebinthum : et ait illi : Tune es vir Dei qui venisti de Juda ? Respondit ille : Ego sum.
11O||13||15||91940	Dixitque ad eum : Veni mecum domum, ut comedas panem.
11O||13||16||91950	Qui ait : Non possum reverti, neque venire tecum, nec comedam panem, neque bibam aquam in loco isto :
11O||13||17||91960	quia locutus est Dominus ad me in sermone Domini, dicens : Non comedes panem, et non bibes aquam ibi, nec reverteris per viam qua ieris.
11O||13||18||91970	Qui ait illi : Et ego propheta sum similis tui : et angelus locutus est mihi in sermone Domini, dicens : Reduc eum tecum in domum tuam, ut comedat panem, et bibat aquam. Fefellit eum,
11O||13||19||91980	et reduxit secum : comedit ergo panem in domo ejus, et bibit aquam.
11O||13||20||91990	Cumque sederent ad mensam, factus est sermo Domini ad prophetam, qui reduxerat eum.
11O||13||21||92000	Et exclamavit ad virum Dei, qui venerat de Juda, dicens : Hæc dicit Dominus : Quia non obediens fuisti ori Domini, et non custodisti mandatum quod præcepit tibi Dominus Deus tuus,
11O||13||22||92010	et reversus es, et comedisti panem, et bibisti aquam in loco in quo præcepit tibi ne comederes panem, neque biberes aquam, non inferetur cadaver tuum in sepulchrum patrum tuorum.
11O||13||23||92020	Cumque comedisset et bibisset, stravit asinum suum prophetæ, quem reduxerat.
11O||13||24||92030	Qui cum abiisset, invenit eum leo in via, et occidit, et erat cadaver ejus projectum in itinere : asinus autem stabat juxta illum, et leo stabat juxta cadaver.
11O||13||25||92040	Et ecce, viri transeuntes viderunt cadaver projectum in via, et leonem stantem juxta cadaver. Et venerunt et divulgaverunt in civitate, in qua prophetes ille senex habitabat.
11O||13||26||92050	Quod cum audisset propheta ille, qui reduxerat eum, ait : Vir Dei est, qui inobediens fuit ori Domini, et tradidit eum Dominus leoni, et confregit eum, et occidit juxta verbum Domini, quod locutus est ei.
11O||13||27||92060	Dixitque ad filios suos : Sternite mihi asinum. Qui cum stravissent,
11O||13||28||92070	et ille abiisset, invenit cadaver ejus projectum in via, et asinum et leonem stantem juxta cadaver : non comedit leo de cadavere, nec læsit asinum.
11O||13||29||92080	Tulit ergo prophetes cadaver viri Dei, et posuit illud super asinum, et reversus intulit in civitatem prophetæ senis ut plangeret eum.
11O||13||30||92090	Et posuit cadaver ejus in sepulchro suo, et planxerunt eum : Heu, heu mi frater !
11O||13||31||92100	Cumque planxissent eum, dixit ad filios suos : Cum mortuus fuero, sepelite me in sepulchro, in quo vir Dei sepultus est : juxta ossa ejus ponite ossa mea.
11O||13||32||92110	Profecto enim veniet sermo, quem prædixit in sermone Domini contra altare quod est in Bethel, et contra omnia fana excelsorum, quæ sunt in urbibus Samariæ.
11O||13||33||92120	Post verba hæc non est reversus Jeroboam de via sua pessima, sed e contrario fecit de novissimis populi sacerdotes excelsorum : quicumque volebat, implebat manum suam, et fiebat sacerdos excelsorum.
11O||13||34||92130	Et propter hanc causam peccavit domus Jeroboam, et eversa est, et deleta de superficie terræ.
11O||14||1||92140	In tempore illo ægrotavit Abia filius Jeroboam.
11O||14||2||92150	Dixitque Jeroboam uxori suæ : Surge, et commuta habitum, ne cognoscaris quod sis uxor Jeroboam : et vade in Silo, ubi est Ahias propheta, qui locutus est mihi, quod regnaturus essem super populum hunc.
11O||14||3||92160	Tolle quoque in manu tua decem panes, et crustulam, et vas mellis, et vade ad illum : ipse enim indicabit tibi quid eventurum sit puero huic.
11O||14||4||92170	Fecit ut dixerat, uxor Jeroboam : et consurgens abiit in Silo, et venit in domum Ahiæ : at ille non poterat videre, quia caligaverant oculi ejus præ senectute.
11O||14||5||92180	Dixit autem Dominus ad Ahiam : Ecce uxor Jeroboam ingreditur ut consulat te super filio suo qui ægrotat : hæc et hæc loqueris ei. Cum ergo illa intraret, et dissimularet se esse quæ erat,
11O||14||6||92190	audivit Ahias sonitum pedum ejus introëuntis per ostium, et ait : Ingredere, uxor Jeroboam : quare aliam te esse simulas ? ego autem missus sum ad te durus nuntius.
11O||14||7||92200	Vade, et dic Jeroboam : Hæc dicit Dominus Deus Israël : Quia exaltavi te de medio populi, et dedi te ducem super populum meum Israël :
11O||14||8||92210	et scidi regnum domus David, et dedi illud tibi, et non fuisti sicut servus meus David, qui custodivit mandata mea, et secutus est me in toto corde suo, faciens quod placitum esset in conspectu meo :
11O||14||9||92220	sed operatus es mala super omnes qui fuerunt ante te, et fecisti tibi deos alienos et conflatiles, ut me ad iracundiam provocares, me autem projecisti post corpus tuum :
11O||14||10||92230	idcirco ecce ego inducam mala super domum Jeroboam, et percutiam de Jeroboam mingentem ad parietem, et clausum, et novissimum in Israël : et mundabo reliquias domus Jeroboam, sicut mundari solet fimus usque ad purum.
11O||14||11||92240	Qui mortui fuerint de Jeroboam in civitate, comedent eos canes : qui autem mortui fuerint in agro, vorabunt eos aves cæli : quia Dominus locutus est.
11O||14||12||92250	Tu igitur surge, et vade in domum tuam : et in ipso introitu pedum tuorum in urbem, morietur puer,
11O||14||13||92260	et planget eum omnis Israël, et sepeliet : iste enim solus inferetur de Jeroboam in sepulchrum, quia inventus est super eo sermo bonus a Domino Deo Israël, in domo Jeroboam.
11O||14||14||92270	Constituet autem sibi Dominus regem super Israël, qui percutiet domum Jeroboam in hac die, et in hoc tempore :
11O||14||15||92280	et percutiet Dominus Deus Israël, sicut moveri solet arundo in aqua : et evellet Israël de terra bona hac, quam dedit patribus eorum, et ventilabit eos trans flumen : quia fecerunt sibi lucos, ut irritarent Dominum.
11O||14||16||92290	Et tradet Dominus Israël propter peccata Jeroboam, qui peccavit, et peccare fecit Israël.
11O||14||17||92300	Surrexit itaque uxor Jeroboam, et abiit, et venit in Thersa : cumque illa ingrederetur limen domus, puer mortuus est,
11O||14||18||92310	et sepelierunt eum. Et planxit eum omnis Israël juxta sermonem Domini, quem locutus est in manu servi sui Ahiæ prophetæ.
11O||14||19||92320	Reliqua autem verborum Jeroboam, quomodo pugnaverit, et quomodo regnaverit, ecce scripta sunt in libro verborum dierum regum Israël.
11O||14||20||92330	Dies autem, quibus regnavit Jeroboam, viginti duo anni sunt : et dormivit cum patribus suis : regnavitque Nadab filius ejus pro eo.
11O||14||21||92340	Porro Roboam filius Salomonis regnavit in Juda. Quadraginta et unius anni erat Roboam, cum regnare cœpisset : decem et septem annos regnavit in Jerusalem civitate, quam elegit Dominus ut poneret nomen suum ibi, ex omnibus tribubus Israël. Nomen autem matris ejus Naama Ammanitis.
11O||14||22||92350	Et fecit Judas malum coram Domino, et irritaverunt eum super omnibus, quæ fecerant patres eorum in peccatis suis quæ peccaverunt.
11O||14||23||92360	Ædificaverunt enim et ipsi sibi aras, et statuas, et lucos super omnem collem excelsum, et subter omnem arborem frondosam :
11O||14||24||92370	sed et effeminati fuerunt in terra, feceruntue omnes abominationes gentium, quas attrivit Dominus ante faciem filiorum Israël.
11O||14||25||92380	In quinto autem anno regni Roboam, ascendit Sesac rex Ægypti in Jerusalem,
11O||14||26||92390	et tulit thesauros domus Domini, et thesauros regios, et universa diripuit : scuta quoque aurea, quæ fecerat Salomon :
11O||14||27||92400	pro quibus fecit rex Roboam scuta ærea, et tradidit ea in manum ducum scutariorum, et eorum qui excubabant ante ostium domus regis.
11O||14||28||92410	Cumque ingrederetur rex in domum Domini, portabant ea qui præeundi habebant officium : et postea reportabant ad armamentarium scutariorum.
11O||14||29||92420	Reliqua autem sermonum Roboam, et omnia quæ fecit, ecce scripta sunt in libro sermonum dierum regum Juda.
11O||14||30||92430	Fuitque bellum inter Roboam et Jeroboam cunctis diebus.
11O||14||31||92440	Dormivitque Roboam cum patribus suis, et sepultus est cum eis in civitate David : nomen autem matris ejus Naama Ammanitis : et regnavit Abiam filius ejus pro eo.
11O||15||1||92450	Igitur in octavodecimo anno regni Jeroboam filii Nabat, regnavit Abiam super Judam.
11O||15||2||92460	Tribus annis regnavit in Jerusalem : nomen matris ejus Maacha filia Abessalom.
11O||15||3||92470	Ambulavitque in omnibus peccatis patris sui, quæ fecerat ante eum : nec erat cor ejus perfectum cum Domino Deo suo, sicut cor David patris ejus.
11O||15||4||92480	Sed propter David dedit ei Dominus Deus suus lucernam in Jerusalem, ut suscitaret filium ejus post eum, et statueret Jerusalem :
11O||15||5||92490	eo quod fecisset David rectum in oculis Domini, et non declinasset ab omnibus, quæ præceperat ei cunctis diebus vitæ suæ, excepto sermone Uriæ Hethæi.
11O||15||6||92500	Attamen bellum fuit inter Roboam et Jeroboam omni tempore vitæ ejus.
11O||15||7||92510	Reliqua autem sermonum Abiam, et omnia quæ fecit, nonne hæc scripta sunt in libro verborum dierum regum Juda ? Fuitque prælium inter Abiam et inter Jeroboam.
11O||15||8||92520	Et dormivit Abiam cum patribus suis, et sepelierunt eum in civitate David, regnavitque Asa filius ejus pro eo.
11O||15||9||92530	In anno ergo vigesimo Jeroboam regis Israël regnavit Asa rex Juda,
11O||15||10||92540	et quadraginta et uno anno regnavit in Jerusalem. Nomen matris ejus Maacha, filia Abessalom.
11O||15||11||92550	Et fecit Asa rectum ante conspectum Domini, sicut David pater ejus :
11O||15||12||92560	et abstulit effeminatos de terra, purgavitque universas sordes idolorum, quæ fecerant patres ejus.
11O||15||13||92570	Insuper et Maacham matrem suam amovit, ne esset princeps in sacris Priapi, et in luco ejus, quem consecraverat : subvertitque specum ejus, et confregit simulacrum turpissimum, et combussit in torrente Cedron :
11O||15||14||92580	excelsa autem non abstulit. Verumtamen cor Asa perfectum erat cum Domino cunctis diebus suis :
11O||15||15||92590	et intulit ea, quæ sanctificaverat pater suus, et voverat, in domum Domini, argentum et aurum, et vasa.
11O||15||16||92600	Bellum autem erat inter Asa, et Baasa regem Israël cunctis diebus eorum.
11O||15||17||92610	Ascendit quoque Baasa rex Israël in Judam, et ædificavit Rama, ut non posset quispiam egredi vel ingredi de parte Asa regis Juda.
11O||15||18||92620	Tollens itaque Asa omne argentum et aurum, quod remanserat in thesauris domus Domini, et in thesauris domus regiæ, et dedit illud in manus servorum suorum : et misit ad Benadad filium Tabremon filii Hezion, regem Syriæ, qui habitabat in Damasco, dicens :
11O||15||19||92630	Fœdus est inter me et te, et inter patrem meum et patrem tuum : ideo misit tibi munera, argentum et aurum : et peto ut venias, et irritum facias fœdus, quod habes cum Baasa rege Israël, et recedat a me.
11O||15||20||92640	Acquiescens Benadad regi Asa, misit principes exercitus sui in civitates Israël, et percusserunt Ahion, et Dan, et Abeldomum Maacha, et universam Cenneroth, omnes scilicet terram Nephthali.
11O||15||21||92650	Quod cum audisset Baasa, intermisit ædificare Rama, et reversus est in Thersa.
11O||15||22||92660	Rex autem Asa nuntium misit in omnem Judam, dicens : Nemo sit excusatus. Et tulerunt lapides de Rama, et ligna ejus, quibus ædificaverat Baasa, et exstruxit de eis rex Asa Gabaa Benjamin, et Maspha.
11O||15||23||92670	Reliqua autem omnium sermonum Asa, et universæ fortitudines ejus, et cuncta quæ fecit, et civitates quas exstruxit, nonne hæc scripta sunt in libro verborum dierum regum Juda ? Verumtamen in tempore senectutis suæ doluit pedes.
11O||15||24||92680	Et dormivit cum patribus suis, et sepultus est cum eis in civitate David patris sui. Regnavitque Josaphat filius ejus pro eo.
11O||15||25||92690	Nadab vero filius Jeroboam regnavit super Israël anno secundo Asa regis Juda : regnavitque super Israël duobus annis.
11O||15||26||92700	Et fecit quod malum est in conspectu Domini, et ambulavit in viis patris sui, et in peccatis ejus, quibus peccare fecit Israël.
11O||15||27||92710	Insidiatus est autem ei Baasa filius Ahiæ de domo Issachar, et percussit eum in Gebbethon, quæ est urbs Philisthinorum : siquidem Nadab et omnis Israël obsidebant Gebbethon.
11O||15||28||92720	Interfecit ergo illum Baasa in anno tertio Asa regis Juda, et regnavit pro eo.
11O||15||29||92730	Cumque regnasset, percussit omnem domum Jeroboam : non dimisit ne unam quidem animam de semine ejus, donec deleret eum juxta verbum Domini, quod locutus fuerat in manu servi sui Ahiæ Silonitis,
11O||15||30||92740	propter peccata Jeroboam, quæ peccaverat, et quibus peccare fecerat Israël : et propter delictum, quo irritaverat Dominum Deum Israël.
11O||15||31||92750	Reliqua autem sermonum Nadab, et omnia quæ operatus est, nonne hæc scripta sunt in libro verborum dierum regum Israël ?
11O||15||32||92760	Fuitque bellum inter Asa, et Baasa regem Israël, cunctis diebus eorum.
11O||15||33||92770	Anno tertio Asa regis Juda regnavit Baasa filius Ahiæ, super omnem Israël, in Thersa, viginti quatuor annis.
11O||15||34||92780	Et fecit malum coram Domino, ambulavitque in via Jeroboam, et in peccatis ejus, quibus peccare fecit Israël.
11O||16||1||92790	Factus est autem sermo Domini ad Jehu filium Hanani contra Baasa, dicens :
11O||16||2||92800	Pro eo quod exaltavi te de pulvere, et posui te ducem super populum meum Israël, tu autem ambulasti in via Jeroboam, et peccare fecisti populum meum Israël, ut me irritares in peccatis eorum :
11O||16||3||92810	ecce ego demetam posteriora Baasa, et posteriora domus ejus : et faciam domum tuam sicut domum Jeroboam filii Nabat.
11O||16||4||92820	Qui mortuus fuerat de Baasa in civitate, comedent eum canes : et qui mortuus fuerit ex eo in regione, comedent eum volucres cæli.
11O||16||5||92830	Reliqua autem sermonum Baasa, et quæcumque fecit, et prælia ejus, nonne hæc scripta sunt in libro verborum dierum regum Israël ?
11O||16||6||92840	Dormivit ergo Baasa cum patribus suis, sepultusque est in Thersa : et regnavit Ela filius ejus pro eo.
11O||16||7||92850	Cum autem in manu Jehu filii Hanani prophetæ verbum Domini factum esset contra Baasa, et contra domum ejus, et contra omne malum quod fecerat coram Domino, ad irritandum eum in operibus manuum suarum, ut fieret sicut domus Jeroboam : ob hanc causam occidit eum, hoc est, Jehu filium Hanani, prophetam.
11O||16||8||92860	Anno vigesimo sexto Asa regis Juda, regnavit Ela filius Baasa super Israël in Thersa duobus annis.
11O||16||9||92870	Et rebellavit contra eum servus suus Zambri, dux mediæ partis equitum : erat autem Ela in Thersa bibens, et temulentus in domo Arsa præfecti Thersa.
11O||16||10||92880	Irruens ergo Zambri, percussit, et occidit eum, anno vigesimo septimo Asa regis Juda, et regnavit pro eo.
11O||16||11||92890	Cumque regnasset, et sedisset super solium ejus, percussit omnem domum Baasa, et non dereliquit ex ea mingentem ad parietem, et propinquos et amicos ejus.
11O||16||12||92900	Delevitque Zambri omnem domum Baasa, juxta verbum Domini, quod locutus fuerat ad Baasa in manu Jehu prophetæ,
11O||16||13||92910	propter universa peccata Baasa, et peccata Ela filii ejus, qui peccaverunt, et peccare fecerunt Israël, provocantes Dominum Deum Israël in vanitatibus suis.
11O||16||14||92920	Reliqua autem sermonum Ela, et omnia quæ fecit, nonne hæc scripta sunt in libro verborum dierum regum Israël ?
11O||16||15||92930	Anno vigesimo septimo Asa regis Juda, regnavit Zambri septem diebus in Thersa : porro exercitus obsidebat Gebbethon urbem Philisthinorum.
11O||16||16||92940	Cumque audisset rebellasse Zambri, et occidisse regem, fecit sibi regem omnis Israël Amri, qui erat princeps militiæ super Israël in die illa in castris.
11O||16||17||92950	Ascendit ergo Amri, et omnis Israël cum eo, de Gebbethon, et obsidebant Thersa.
11O||16||18||92960	Videns autem Zambri quod expugnanda esset civitas, ingressus est palatium, et succendit se cum domo regia : et mortuus est
11O||16||19||92970	in peccatis suis, quæ peccaverat faciens malum coram Domino, et ambulans in via Jeroboam, et in peccato ejus, quo fecit peccare Israël.
11O||16||20||92980	Reliqua autem sermonum Zambri, et insidiarum ejus, et tyrannidis, nonne hæc scripta sunt in libro verborum dierum regum Israël ?
11O||16||21||92990	Tunc divisus est populus Israël in duas partes : media pars populi sequebatur Thebni filium Gineth, ut constitueret eum regem : et media pars Amri.
11O||16||22||93000	Prævaluit autem populus qui erat cum Amri, populo qui sequebatur Thebni filium Gineth : mortuusque est Thebni, et regnavit Amri.
11O||16||23||93010	Anno trigesimo primo Asa regis Juda, regnavit Amri super Israël, duodecim annis : in Thersa regnavit sex annis.
11O||16||24||93020	Emitque montem Samariæ a Somer duobus talentis argenti : et ædificavit eum, et vocavit nomen civitatis, quam exstruxerat, nomine Semer domini montis, Samariam.
11O||16||25||93030	Fecit autem Amri malum in conspectu Domini, et operatus est nequiter, super omnes qui fuerunt ante eum.
11O||16||26||93040	Ambulavitque in omni via Jeroboam filii Nabat, et in peccatis ejus quibus peccare fecerat Israël : ut irritaret Dominum Deum Israël in vanitatibus suis.
11O||16||27||93050	Reliqua autem sermonum Amri, et prælia ejus, quæ gessit, nonne hæc scripta sunt in libro verborum dierum regum Israël ?
11O||16||28||93060	Dormivitque Amri cum patribus suis, et sepultus est in Samaria : regnavitque Achab filius ejus pro eo.
11O||16||29||93070	Achab vero filius Amri regnavit super Israël anno trigesimo octavo Asa regis Juda. Et regnavit Achab filius Amri super Israël in Samaria viginti et duobus annis.
11O||16||30||93080	Et fecit Achab filius Amri malum in conspectu Domini super omnes qui fuerunt ante eum.
11O||16||31||93090	Nec suffecit ei ut ambularet in peccatis Jeroboam filii Nabat : insuper duxit uxorem Jezabel filiam Ethbaal regis Sidoniorum. Et abiit, et servivit Baal, et adoravit eum.
11O||16||32||93100	Et posuit aram Baal in templo Baal, quod ædificaverat in Samaria,
11O||16||33||93110	et plantavit lucum : et addidit Achab in opere suo, irritans Dominum Deum Israël super omnes reges Israël qui fuerunt ante eum.
11O||16||34||93120	In diebus ejus ædificavit Hiel de Bethel Jericho : in Abiram primitivo suo fundavit eam, et in Segub novissimo suo posuit portas ejus : juxta verbum Domini, quod locutus fuerat in manu Josue filii Nun.
11O||17||1||93130	Et dixit Elias Thesbites de habitatoribus Galaad ad Achab : Vivit Dominus Deus Israël, in cujus conspectu sto, si erit annis his ros et pluvia, nisi juxta oris mea verba.
11O||17||2||93140	Et factum est verbum Domini ad eum, dicens :
11O||17||3||93150	Recede hinc, et vade contra orientem, et abscondere in torrente Carith, qui est contra Jordanem,
11O||17||4||93160	et ibi de torrente bibes : corvisque præcepi ut pascant te ibi.
11O||17||5||93170	Abiit ergo, et fecit juxta verbum Domini : cumque abiisset, sedit in torrente Carith, qui est contra Jordanem.
11O||17||6||93180	Corvi quoque deferebant ei panem et carnes mane, similiter panem et carnes vesperi, et bibebat de torrente.
11O||17||7||93190	Post dies autem siccatus est torrens : non enim pluerat super terram.
11O||17||8||93200	Factus est ergo sermo Domini ad eum, dicens :
11O||17||9||93210	Surge, et vade in Sarephta Sidoniorum, et manebis ibi : præcepi enim ibi mulieri viduæ ut pascat te.
11O||17||10||93220	Surrexit, et abiit in Sarephta. Cumque venisset ad portam civitatis, apparuit ei mulier vidua colligens ligna, et vocavit eam, dixitque ei : Da mihi paululum aquæ in vase ut bibam.
11O||17||11||93230	Cumque illa pergeret ut afferret, clamavit post tergum ejus, dicens : Affer mihi, obsecro, et buccellam panis in manu tua.
11O||17||12||93240	Quæ respondit : Vivit Dominus Deus tuus, quia non habeo panem, nisi quantum pugillus capere potest farinæ in hydria, et paululum olei in lecytho : en colligo duo ligna ut ingrediar et faciam illum mihi et filio meo, ut comedamus, et moriamur.
11O||17||13||93250	Ad quam Elias ait : Noli timere, sed vade, et fac sicut dixisti : verumtamen mihi primum fac de ipsa farinula subcinericium panem parvulum, et affer ad me : tibi autem et filio tuo facies postea.
11O||17||14||93260	Hæc autem dicit Dominus Deus Israël : Hydria farinæ non deficiet, nec lecythus olei minuetur usque ad diem in qua Dominus daturus est pluviam super faciem terræ.
11O||17||15||93270	Quæ abiit, et fecit juxta verbum Eliæ : et comedit ipse, et illa, et domus ejus : et ex illa die
11O||17||16||93280	hydria farinæ non defecit, et lecythus olei non est imminutus, juxta verbum Domini, quod locutus fuerat in manu Eliæ.
11O||17||17||93290	Factum est autem post hæc, ægrotavit filius mulieris matrisfamilias, et erat languor fortissimus, ita ut non remaneret in eo halitus.
11O||17||18||93300	Dixit ergo ad Eliam : Quid mihi et tibi, vir Dei ? Ingressus es ad me, ut rememorarentur iniquitates meæ, et interficeres filium meum ?
11O||17||19||93310	Et ait ad eam Elias : Da mihi filium tuum. Tulitque eum de sinu ejus, et portavit in cœnaculum ubi ipse manebat, et posuit super lectulum suum.
11O||17||20||93320	Et clamavit ad Dominum, et dixit : Domine Deus meus, etiam ne viduam, apud quam ego utcumque sustentor, afflixisti ut interficeres filium ejus ?
11O||17||21||93330	Et expandit se, atque mensus est super puerum tribus vicibus, et clamavit ad Dominum, et ait : Domine Deus meus, revertatur, obsecro, anima pueri hujus in viscera ejus.
11O||17||22||93340	Et exaudivit Dominus vocem Eliæ : et reversa est anima pueri intra eum, et revixit.
11O||17||23||93350	Tulitque Elias puerum, et deposuit eum de cœnaculo in inferiorem domum, et tradidit matri suæ, et ait illi : En vivit filius tuus.
11O||17||24||93360	Dixitque mulier ad Eliam : Nunc in isto cognovi quoniam vir Dei es tu, et verbum Domini in ore tuo verum est.
11O||18||1||93370	Post dies multos factum est verbum Domini ad Eliam, in anno tertio, dicens : Vade, et ostende te Achab, ut dem pluviam super faciem terræ.
11O||18||2||93380	Ivit ergo Elias, ut ostenderet se Achab : erat autem fames vehemens in Samaria.
11O||18||3||93390	Vocavitque Achab Abdiam dispensatorem domus suæ : Abdias autem timebat Dominum valde.
11O||18||4||93400	Nam cum interficeret Jezabel prophetas Domini, tulit ille centum prophetas, et abscondit eos quinquagenos et quinquagenos in speluncis, et pavit eos pane et aqua.
11O||18||5||93410	Dixit ergo Achab ad Abdiam : Vade in terram ad universos fontes aquarum, et in cunctas valles, si forte possimus invenire herbam, et salvare equos et mulos, et non penitus jumenta intereant.
11O||18||6||93420	Diviseruntque sibi regiones ut circuirent eas : Achab ibat per viam unam, et Abdias per viam alteram seorsum.
11O||18||7||93430	Cumque esset Abdias in via, Elias occurrit ei : qui cum cognovisset eum, cecidit super faciem suam, et ait : Num tu es, domine mi, Elias ?
11O||18||8||93440	Cui ille respondit : Ego. Vade, et dic domino tuo : Adest Elias.
11O||18||9||93450	Et ille, quid peccavi, inquit, quoniam tradis me servum tuum in manu Achab, ut interficiat me ?
11O||18||10||93460	Vivit Dominus Deus tuus, quia non est gens aut regnum, quo non miserit dominus meus te requirens : et respondentibus cunctis : Non est hic : adjuravit regna singula et gentes, eo quod minime reperireris.
11O||18||11||93470	Et nunc tu dicis mihi : Vade, et dic domino tuo : Adest Elias.
11O||18||12||93480	Cumque recessero a te, spiritus Domini asportabit te in locum quem ego ignoro : et ingressus nuntiabo Achab, et non inveniens te, interficiet me : servus autem tuus timet Dominum ab infantia sua.
11O||18||13||93490	Numquid non indicatum est tibi domino meo, quid fecerim cum interficeret Jezabel prophetas Domini, quod absconderim de prophetis Domini centum viros, quinquagenos et quinquagenos, in speluncis, et paverim eos pane et aqua ?
11O||18||14||93500	Et nunc tu dicis : Vade, et dic domino tuo : Adest Elias : ut interficiat me ?
11O||18||15||93510	Et dixit Elias : Vivit Dominus exercituum, ante cujus vultum sto, quia hodie apparebo ei.
11O||18||16||93520	Abiit ergo Abdias in occursum Achab, et indicavit ei : venitque Achab in occursum Eliæ.
11O||18||17||93530	Et cum vidisset eum, ait : Tune es ille, qui conturbas Israël ?
11O||18||18||93540	Et ille ait : Non ego turbavi Israël, sed tu, et domus patris tui, qui dereliquistis mandata Domini, et secuti estis Baalim.
11O||18||19||93550	Verumtamen nunc mitte, et congrega ad me universum Israël in monte Carmeli, et prophetas Baal quadringentos quinquaginta, prophetasque lucorum quadringentos, qui comedunt de mensa Jezabel.
11O||18||20||93560	Misit Achab ad omnes filios Israël, et congregavit prophetas in monte Carmeli.
11O||18||21||93570	Accedens autem Elias ad omnem populum, ait : Usquequo claudicatis in duas partes ? Si Dominus est Deus, sequimini eum : si autem Baal, sequimini illum. Et non respondit ei populus verbum.
11O||18||22||93580	Et ait rursus Elias ad populum : Ego remansi propheta Domini solus : prophetæ autem Baal quadringenti et quinquaginta viri sunt.
11O||18||23||93590	Dentur nobis duo boves, et illi eligant sibi bovem unum, et in frustra cædentes ponant super ligna, ignem autem non supponant : et ego faciam bovem alterum, et imponam super ligna, ignem autem non supponam.
11O||18||24||93600	Invocate nomina deorum vestrorum, et ego invocabo nomen Domini mei : et Deus qui exaudierit per ignem, ipse sit Deus. Respondens omnis populus ait : Optima propositio.
11O||18||25||93610	Dixit ergo Elias prophetis Baal : Eligite vobis bovem unum, et facite primi, quia vos plures estis : et invocate nomina deorum vestrorum, ignemque non supponatis.
11O||18||26||93620	Qui cum tulissent bovem, quem dederat ei, fecerunt : et invocabant nomen Baal de mane usque ad meridiem, dicentes : Baal, exaudi nos. Et non erat vox, nec qui responderet : transiliebantque altare quod fecerant.
11O||18||27||93630	Cumque esset jam meridies, illudebat illis Elias, dicens : Clamate voce majore : deus enim est, et forsitan loquitur, aut in diversorio est, aut in itinere, aut certe dormit, ut excitetur.
11O||18||28||93640	Clamabant ergo voce magna, et incidebant se juxta ritum suum cultris et lanceolis, donec perfunderentur sanguine.
11O||18||29||93650	Postquam autem transiit meridies, et illis prophetantibus venerat tempus quo sacrificium offerri solet, nec audiebatur vox, nec aliquis respondebat, nec attendebat orantes :
11O||18||30||93660	dixit Elias omni populo : Venite ad me. Et accedente ad se populo, curavit altare Domini, quod destructum fuerat.
11O||18||31||93670	Et tulit duodecim lapides juxta numerum tribuum filiorum Jacob, ad quem factus est sermo Domini, dicens : Israël erit nomen tuum.
11O||18||32||93680	Et ædificavit de lapidibus altare in nomine Domini : fecitque aquæductum, quasi per duas aratiunculas in circuitu altaris,
11O||18||33||93690	et composuit ligna : divisitque per membra bovem, et posuit super ligna,
11O||18||34||93700	et ait : Implete quatuor hydrias aqua, et fundite super holocaustum, et super ligna. Rursumque dixit : Etiam secundo hoc facite. Qui cum fecissent secundo, ait : Etiam tertio idipsum facite. Feceruntque tertio,
11O||18||35||93710	et currebant aquæ circum altare, et fossa aquæductus repleta est.
11O||18||36||93720	Cumque jam tempus esset ut offerretur holocaustum, accedens Elias propheta ait : Domine Deus Abraham, et Isaac, et Israël, ostende hodie quia tu es Deus Israël, et ego servus tuus, et juxta præceptum tuum feci omnia verba hæc.
11O||18||37||93730	Exaudi me Domine, exaudi me : ut discat populus iste, quia tu es Dominus Deus, et tu convertisti cor eorum iterum.
11O||18||38||93740	Cecidit autem ignis Domini, et voravit holocaustum, et ligna, et lapides, pulverem quoque, et aquam quæ erat in aquæductu lambens.
11O||18||39||93750	Quod cum vidisset omnis populus, cecidit in faciem suam, et ait : Dominus ipse est Deus, Dominus ipse est Deus.
11O||18||40||93760	Dixitque Elias ad eos : Apprehendite prophetas Baal, et ne unus quidem effugiat ex eis. Quos cum apprehendissent, duxit eos Elias ad torrentem Cison, et interfecit eos ibi.
11O||18||41||93770	Et ait Elias ad Achab : Ascende, comede, et bibe : quia sonus multæ pluviæ est.
11O||18||42||93780	Ascendit Achab ut comederet et biberet : Elias autem ascendit in verticem Carmeli, et pronus in terram posuit faciem suam inter genua sua,
11O||18||43||93790	et dixit ad puerum suum : Ascende, et prospice contra mare. Qui cum ascendisset, et contemplatus esset, ait : Non est quidquam. Et rursum ait illi : Revertere septem vicibus.
11O||18||44||93800	In septima autem vice, ecce nubecula parva quasi vestigium hominis ascendebat de mari. Qui ait : Ascende, et dic Achab : Junge currum tuum et descende, ne occupet te pluvia.
11O||18||45||93810	Cumque se verteret huc itaque illuc, ecce cæli contenebrati sunt, et nubes, et ventus, et facta est pluvia grandis. Ascendens itaque Achab abiit in Jezrahel :
11O||18||46||93820	et manus Domini facta est super Eliam, accinctisque lumbis currebat ante Achab, donec veniret in Jezrahel.
11O||19||1||93830	Nuntiavit autem Achab Jezabel omnia quæ fecerat Elias, et quomodo occidisset universos prophetas gladio.
11O||19||2||93840	Misitque Jezabel nuntium ad Eliam, dicens : Hæc mihi faciant dii, et hæc addant, nisi hac hora cras posuero animam tuam sicut animam unius ex illis.
11O||19||3||93850	Timuit ergo Elias, et surgens abiit quocumque eum ferebat voluntas : venitque in Bersabee Juda, et dimisit ibi puerum suum,
11O||19||4||93860	et perrexit in desertum, viam unius diei. Cumque venisset, et sederet subter unam juniperum, petivit animæ suæ ut moreretur, et ait : Sufficit mihi Domine, tolle animam meam : neque enim melior sum quam patres mei.
11O||19||5||93870	Projecitque se, et obdormivit in umbra juniperi : et ecce angelus Domini tetigit eum, et dixit illi : Surge, et comede.
11O||19||6||93880	Respexit, et ecce ad caput suum subcinericius panis, et vas aquæ : comedit ergo, et bibit, et rursum obdormivit.
11O||19||7||93890	Reversusque est angelus Domini secundo, et tetigit eum, dixitque illi : Surge, comede : grandis enim tibi restat via.
11O||19||8||93900	Qui cum surrexisset, comedit et bibit, et ambulavit in fortitudine cibi illius quadraginta diebus et quadraginta noctibus usque ad montem Dei Horeb.
11O||19||9||93910	Cumque venisset illuc, mansit in spelunca : et ecce sermo Domini ad eum, dixitque illi : Quid hic agis Elia ?
11O||19||10||93920	At ille respondit : Zelo zelatus sum pro Domino Deo exercituum, quia dereliquerunt pactum tuum filii Israël : altaria tua destruxerunt, prophetas tuos occiderunt gladio, derelictus sum ego solus, et quærunt animam meam ut auferant eam.
11O||19||11||93930	Et ait ei : Egredere, et sta in monte coram Domino : et ecce Dominus transit, et spiritus grandis et fortis subvertens montes, et conterens petras ante Dominum : non in spiritu Dominus, et post spiritum commotio : non in commotione Dominus,
11O||19||12||93940	et post commotionem ignis : non in igne Dominus, et post ignem sibilus auræ tenuis.
11O||19||13||93950	Quod cum audisset Elias, operuit vultum suum pallio, et egressus stetit in ostio speluncæ, et ecce vox ad eum dicens : Quid hic agis Elia ? Et ille respondit :
11O||19||14||93960	Zelo zelatus sum pro Domino Deo exercituum : quia dereliquerunt pactum tuum filii Israël : altaria tua destruxerunt, prophetas tuos occiderunt gladio, derelictus sum ego solus, et quærunt animam meam ut auferant eam.
11O||19||15||93970	Et ait Dominus ad eum : Vade, et revertere in viam tuam per desertum in Damascum : cumque perveneris illuc, unges Hazaël regem super Syriam,
11O||19||16||93980	et Jehu filium Namsi unges regem super Israël : Eliseum autem filium Saphat, qui est de Abelmeula, unges prophetam pro te.
11O||19||17||93990	Et erit, quicumque fugerit gladium Hazaël, occidet eum Jehu : et quicumque fugerit gladium Jehu, interficiet eum Eliseus.
11O||19||18||94000	Et derelinquam mihi in Israël septem millia virorum, quorum genua non sunt incurvata ante Baal, et omne os, quod non adoravit eum osculans manus.
11O||19||19||94010	Profectus ergo inde Elias, reperit Eliseum filium Saphat, arantem in duodecim jugis boum. Et ipse in duodecim jugis boum arantibus unus erat : cumque venisset Elias ad eum, misit pallium suum super illum.
11O||19||20||94020	Qui statim relictis bobus cucurrit post Eliam, et ait : Osculer, oro, patrem meum, et matrem meam, et sic sequar te. Dixitque ei : Vade, et revertere : quod enim meum erat feci tibi.
11O||19||21||94030	Reversus autem ab eo, tulit par boum, et mactavit illud, et in aratro boum coxit carnes, et dedit populo, et comederunt : consurgensque abiit, et secutus est Eliam, et ministrabat ei.
11O||20||1||94040	Porro Benadad rex Syriæ congregavit omnem exercitum suum, et triginta duos reges secum, et equos, et currus : et ascendens pugnabat contra Samariam, et obsidebat eum.
11O||20||2||94050	Mittensque nuntios ad Achab regem Israël in civitatem,
11O||20||3||94060	ait : Hæc dicit Benadad : Argentum tuum, et aurum tuum meum est : et uxores tuæ, et filii tui optimi, mei sunt.
11O||20||4||94070	Responditque rex Israël : Juxta verbum tuum, domine mi rex, tuus sum ego, et omnia mea.
11O||20||5||94080	Revertentesque nuntii, dixerunt : Hæc dicit Benadad, qui misit nos ad te : Argentum tuum, et aurum tuum, et uxores tuas, et filios tuos, dabis mihi.
11O||20||6||94090	Cras igitur hac eadem hora mittam servos meos ad te, et scrutabuntur domum tuam, et domum servorum tuorum : et omne quod eis placuerit, ponent in manibus suis, et auferent.
11O||20||7||94100	Vocavit autem rex Israël omnes seniores terræ, et ait : Animadvertite, et videte quoniam insidietur nobis : misit enim ad me pro uxoribus meis, et filiis, et pro argento et auro : et non abnui.
11O||20||8||94110	Dixeruntque omnes majores natu, et universus populus, ad eum : Non audias, neque acquiescas illi.
11O||20||9||94120	Respondit itaque nuntiis Benadad : Dicite domino meo regi : Omnia propter quæ misisti ad me servum tuum in initio, faciam : hanc autem rem facere non possum.
11O||20||10||94130	Reversique nuntii retulerunt ei. Qui remisit, et ait : Hæc faciant mihi dii, et hæc addant, si suffecerit pulvis Samariæ pugillis omnis populi qui sequitur me.
11O||20||11||94140	Et respondens rex Israël, ait : Dicite ei : Ne glorietur, accinctus æque ut discinctus.
11O||20||12||94150	Factum est autem, cum audisset Benadad verbum istud, bibebat ipse et reges in umbraculis, et ait servis suis : Circumdate civitatem. Et circumdederunt eam.
11O||20||13||94160	Et ecce propheta unus accedens ad Achab regem Israël, ait ei : Hæc dicit Dominus : Certe vidisti omnem multitudinem hanc nimiam ? Ecce, ego tradam eam in manu tua hodie : ut scias, quia ego sum Dominus.
11O||20||14||94170	Et ait Achab : Per quem ? Dixitque ei : Hæc dicit Dominus : Per pedissequos principum provinciarum. Et ait : Quis incipiet præliari ? Et ille dixit : Tu.
11O||20||15||94180	Recensuit ergo pueros principum provinciarum, et reperit numerum ducentorum triginta duorum : et recensuit post eos populum, omnes filios Israël, septem millia.
11O||20||16||94190	Et egressi sunt meridie. Benadad autem bibebat temulentus in umbraculo suo, et reges triginta duo cum eo, qui ad auxilium ejus venerant.
11O||20||17||94200	Egressi sunt autem pueri principum provinciarum in prima fronte. Misit itaque Benadad. Qui nuntiaverunt ei, dicentes : Viri egressi sunt de Samaria.
11O||20||18||94210	Et ille ait : Sive pro pace veniunt, apprehendite eos vivos : sive ut prælientur, vivos eos capite.
11O||20||19||94220	Egressi sunt ergo pueri principum provinciarum, ac reliquus exercitus sequebatur :
11O||20||20||94230	et percussit unusquisque virum, qui contra se veniebat : fugeruntque Syri, et persecutus est eos Israël. Fugit quoque Benadad rex Syriæ in equo cum equitibus suis.
11O||20||21||94240	Necnon egressus rex Israël percussit equos et currus, et percussit Syriam plaga magna.
11O||20||22||94250	Accedens autem propheta ad regem Israël, dixit ei : Vade, et confortare, et scito, et vide quid facias : sequenti enim anno rex Syriæ ascendet contra te.
11O||20||23||94260	Servi vero regis Syriæ dixerunt ei : Dii montium sunt dii eorum, ideo superaverunt nos : sed melius est ut pugnemus contra eos in campestribus, et obtinebimus eos.
11O||20||24||94270	Tu ergo verbum hoc fac : amove reges singulos ab exercitu tuo, et pone principes pro eis :
11O||20||25||94280	et instaura numerum militum qui ceciderunt de tuis, et equos secundum equos pristinos, et currus secundum currus quos ante habuisti : et pugnabimus contra eos in campestribus, et videbis quod obtinebimus eos. Credidit consilio eorum, et fecit ita.
11O||20||26||94290	Igitur postquam annus transierat, recensuit Benadad Syros, et ascendit in Aphec ut pugnaret contra Israël.
11O||20||27||94300	Porro filii Israël recensiti sunt, et acceptis cibariis profecti ex adverso, castraque metati sunt contra eos, quasi duo parvi greges caprarum : Syri autem repleverunt terram.
11O||20||28||94310	(Et accedens unus vir Dei, dixit ad regem Israël : Hæc dicit Dominus : Quia dixerunt Syri : Deus montium est Dominus et non est Deus vallium : dabo omnem multitudinem hanc grandem in manu tua, et scietis quia ego sum Dominus.)
11O||20||29||94320	Dirigebantque septem diebus ex adverso hi atque illi acies, septima autem die commissum est bellum : percusseruntque filii Israël de Syris centum millia peditum in die una.
11O||20||30||94330	Fugerunt autem qui remanserant in Aphec, in civitatem : et cecidit murus super viginti septem millia hominum, qui remanserant. Porro Benadad fugiens ingressus est civitatem, in cubiculum quod erat intra cubiculum.
11O||20||31||94340	Dixeruntque ei servi sui : Ecce, audivimus quod reges domus Israël clementes sint : ponamus itaque saccos in lumbis nostris, et funiculos in capitibus nostris, et egrediamur ad regem Israël : forsitan salvabit animas nostras.
11O||20||32||94350	Accinxerunt saccis lumbos suos, et posuerunt funiculos in capitibus suis, veneruntque ad regem Israël, et dixerunt ei : Servus tuus Benadad dicit : Vivat, oro te, anima mea. Et ille ait : Si adhuc vivit, frater meus est.
11O||20||33||94360	Quod acceperunt viri pro omine : et festinantes rapuerunt verbum ex ore ejus, atque dixerunt : Frater tuus Benadad. Et dixit eis : Ite, et adducite eum ad me. Egressus est ergo ad eum Benadad, et levavit eum in currum suum.
11O||20||34||94370	Qui dixit ei : Civitates, quas tulit pater meus a patre tuo, reddam : et plateas fac tibi in Damasco, sicut fecit pater meus in Samaria, et ego fœderatus recedam a te. Pepigit ergo fœdus, et dimisit eum.
11O||20||35||94380	Tunc vir quidam de filiis prophetarum dixit ad socium suum in sermone Domini : Percute me. At ille noluit percutere.
11O||20||36||94390	Cui ait : Quia noluisti audire vocem Domini, ecce recedes a me, et percutiet te leo. Cumque paululum recessisset ab eo, invenit eum leo, atque percussit.
11O||20||37||94400	Sed alterum inveniens virum, dixit ad eum : Percute me. Qui percussit eum, et vulneravit.
11O||20||38||94410	Abiit ergo propheta, et occurrit regi in via, et mutavit aspersione pulveris os et oculos suos.
11O||20||39||94420	Cumque rex transisset, clamavit ad regem, ait ait : Servus tuus egressus est ad præliandum cominus : cumque fugisset vir unus, adduxit eum quidam ad me, et ait : Custodi virum istum : qui si lapsus fuerit, erit anima tua pro anima ejus, aut talentum argenti appendes.
11O||20||40||94430	Dum autem ego turbatus huc illucque me verterem, subito non comparuit. Et ait rex Israël ad eum : Hoc est judicium tuum, quod ipse decrevisti.
11O||20||41||94440	At ille statim abstersit pulverem de facie sua, et cognovit eum rex Israël, quod esset de prophetis.
11O||20||42||94450	Qui ait ad eum : Hæc dicit Dominus : Quia dimisisti virum dignum morte de manu tua, erit anima tua pro anima ejus, et populus tuus pro populo ejus.
11O||20||43||94460	Reversus est igitur rex Israël in domum suam, audire contemnens, et furibundus venit in Samariam.
11O||21||1||94470	Post verba autem hæc, tempore illo vinea erat Naboth Jezrahelitæ, quæ erat in Jezrahel, juxta palatium Achab regis Samariæ.
11O||21||2||94480	Locutus est ergo Achab ad Naboth, dicens : Da mihi vineam tuam, ut faciam mihi hortum olearum, quia vicina est, et prope domum meam, daboque tibi pro ea vineam meliorem : aut si commodius tibi putas, argenti pretium, quanto digna est.
11O||21||3||94490	Cui respondit Naboth : Propitius sit mihi Dominus, ne dem hæreditatem patrum meorum tibi.
11O||21||4||94500	Venit ergo Achab in domum suam indignans, et frendens super verbo, quod locutus fuerat ad eum Naboth Jezrahelites, dicens : Non dabo tibi hæreditatem patrum meorum. Et projiciens se in lectulum suum, avertit faciem suam ad parietem, et non comedit panem.
11O||21||5||94510	Ingressa est autem ad eum Jezabel uxor sua, dixitque ei : Quid est hoc, unde anima tua contristata est ? et quare non comedis panem ?
11O||21||6||94520	Qui respondit ei : Locutus sum Naboth Jezrahelitæ, et dixi ei : Da mihi vineam tuam, accepta pecunia : aut, si tibi placet, dabo tibi vineam meliorem pro ea. Et ille ait : Non dabo tibi vineam meam.
11O||21||7||94530	Dixit ergo ad eum Jezabel uxor ejus : Grandis auctoritatis es, et bene regis regnum Israël. Surge, et comede panem, et æquo animo esto, ego dabo tibi vineam Naboth Jezrahelitæ.
11O||21||8||94540	Scripsit itaque litteras ex nomine Achab, et signavit eas annulo ejus, et misit ad majores natu, et optimates, qui erant in civitate ejus, et habitabant cum Naboth.
11O||21||9||94550	Litterarum autem hæc erat sententia : Prædicate jejunium, et sedere facite Naboth inter primos populi,
11O||21||10||94560	et submittite duos viros filios Belial contra eum, et falsum testimonium dicant : Benedixit Deum et regem : et educite eum, et lapidate, sicque moriatur.
11O||21||11||94570	Fecerunt ergo cives ejus majores natu et optimates, qui habitabant cum eo in urbe, sicut præceperat eis Jezabel, et sicut scriptum erat in litteris quas miserat ad eos :
11O||21||12||94580	prædicaverunt jejunium, et sedere fecerunt Naboth inter primos populi.
11O||21||13||94590	Et adductis duobus viris filiis diaboli, fecerunt eos sedere contra eum : at illi, scilicet ut viri diabolici, dixerunt contra eum testimonium coram multitudine : Benedixit Naboth Deum et regem : quam ob rem eduxerunt eum extra civitatem, et lapidibus interfecerunt.
11O||21||14||94600	Miseruntque ad Jezabel, dicentes : Lapidatus est Naboth, et mortuus est.
11O||21||15||94610	Factum est autem, cum audisset Jezabel lapidatum Naboth, et mortuum, locuta est ad Achab : Surge, et posside vineam Naboth Jezrahelitæ, qui noluit tibi acquiescere, et dare eam accepta pecunia : non enim vivit Naboth, sed mortuus est.
11O||21||16||94620	Quod cum audisset Achab, mortuum videlicet Naboth, surrexit, et descendebat in vineam Naboth Jezrahelitæ, ut possideret eam.
11O||21||17||94630	Factum est igitur sermo Domini ad Eliam Thesbiten, dicens :
11O||21||18||94640	Surge, et descende in occursum Achab regis Israël, qui est in Samaria : ecce ad vineam Naboth descendit, ut possideat eam :
11O||21||19||94650	et loqueris ad eum, dicens : Hæc dicit Dominus : Occidisti, insuper et possedisti. Et post hæc addes : Hæc dicit Dominus : In loco hoc, in quo linxerunt canes sanguinem Naboth, lambent quoque sanguinem tuum.
11O||21||20||94660	Et ait Achab ad Eliam : Num invenisti me inimicum tibi ? Qui dixit : Inveni, eo quod venundatus sis, ut faceres malum in conspectu Domini.
11O||21||21||94670	Ecce ego inducam super te malum, et demetam posteriora tua, et interficiam de Achab mingentem ad parietem, et clausum et ultimum in Israël.
11O||21||22||94680	Et dabo domum tuam sicut domum Jeroboam filii Nabat, et sicut domum Baasa filii Ahia : quia egisti, ut me ad iracundiam provocares, et peccare fecisti Israël.
11O||21||23||94690	Sed et de Jezabel locutus est Dominus, dicens : Canes comedent Jezabel in agro Jezrahel.
11O||21||24||94700	Si mortuus fuerit Achab in civitate, comedent eum canes : si autem mortuus fuerit in agro, comedent eum volucres cæli.
11O||21||25||94710	Igitur non fuit alter talis sicut Achab, qui venundatus est ut faceret malum in conspectu Domini : concitavit enim eum Jezabel uxor sua,
11O||21||26||94720	et abominabilis factus est, in tantum ut sequeretur idola, quæ fecerant Amorrhæi, quos consumpsit Dominus a facie filiorum Israël.
11O||21||27||94730	Itaque cum audisset Achab sermones istos, scidit vestimenta sua, et operuit cilicio carnem suam, jejunavitque et dormivit in sacco, et ambulavit demisso capite.
11O||21||28||94740	Et factus est sermo Domini ad Eliam Thesbiten, dicens :
11O||21||29||94750	Nonne vidisti humiliatum Achab coram me ? quia igitur humiliatus est mei causa, non inducam malum in diebus ejus, sed in diebus filii sui inferam malum domui ejus.
11O||22||1||94760	Transierunt igitur tres anni absque bello inter Syriam et Israël.
11O||22||2||94770	In anno autem tertio, descendit Josaphat rex Juda ad regem Israël.
11O||22||3||94780	(Dixitque rex Israël ad servos suos : Ignoratis quod nostra sit Ramoth Galaad, et negligimus tollere eam de manu regis Syriæ ?)
11O||22||4||94790	Et ait ad Josaphat : Veniesne mecum ad præliandum in Ramoth Galaad ?
11O||22||5||94800	Dixitque Josaphat ad regem Israël : Sicut ego sum, ita et tu : populus meus et populus tuus unum sunt : et equites mei, equites tui. Dixitque Josaphat ad regem Israël : Quære, oro te, hodie sermonem Domini.
11O||22||6||94810	Congregavit ergo rex Israël prophetas, quadringentos circiter viros, et ait ad eos : Ire debeo in Ramoth Galaad ad bellandum, an quiescere ? Qui responderunt : Ascende, et dabit eam Dominus in manu regis.
11O||22||7||94820	Dixit autem Josaphat : Non est hic propheta Domini quispiam, ut interrogemus per eum ?
11O||22||8||94830	Et ait rex Israël ad Josaphat : Remansit vir unus, per quem possumus interrogare Dominum : sed ego odi eum, quia non prophetat mihi bonum, sed malum, Michæas filius Jemla. Cui Josaphat ait : Ne loquaris ita, rex.
11O||22||9||94840	Vocavit ergo rex Israël eunuchum quemdam, et dixit ei : Festina adducere Michæam filium Jemla.
11O||22||10||94850	Rex autem Israël, et Josaphat rex Juda, sedebant unusquisque in solio suo vestiti cultu regio, in area juxta ostium portæ Samariæ, et universi prophetæ prophetabant in conspectu eorum.
11O||22||11||94860	Fecit quoque sibi Sedecias filius Chanaana cornua ferrea, et ait : Hæc dicit Dominus : His ventilabis Syriam, donec deleas eam.
11O||22||12||94870	Omnesque prophetæ similiter prophetabant, dicentes : Ascende in Ramoth Galaad, et vade prospere, et tradet Dominus in manus regis.
11O||22||13||94880	Nuntius vero, qui ierat ut vocaret Michæam, locutus est ad eum, dicens : Ecce sermones prophetarum ore uno regi bona prædicant : sit ergo sermo tuus similis eorum, et loquere bona.
11O||22||14||94890	Cui Michæas ait : Vivit Dominus, quia quodcumque dixerit mihi Dominus, hoc loquar.
11O||22||15||94900	Venit itaque ad regem, et ait illi rex : Michæa, ire debemus in Ramoth Galaad ad præliandum, an cessare ? Cui ille respondit : Ascende, et vade prospere, et tradet eam Dominus in manus regis.
11O||22||16||94910	Dixit autem rex ad eum : Iterum atque iterum adjuro te, ut non loquaris mihi nisi quod verum est, in nomine Domini.
11O||22||17||94920	Et ille ait : Vidi cunctum Israël dispersum in montibus, quasi oves non habentes pastorem. Et ait Dominus : Non habent isti dominum : revertatur unusquisque in domum suam in pace.
11O||22||18||94930	(Dixit ergo rex Israël ad Josaphat : Numquid non dixi tibi, quia non prophetat mihi bonum, sed semper malum ?)
11O||22||19||94940	Ille vero addens, ait : Propterea audi sermonem Domini : Vidi Dominum sedentem super solium suum, et omnem exercitum cæli assistentem ei a dextris et a sinistris :
11O||22||20||94950	et ait Dominus : Quis decipiet Achab regem Israël, ut ascendat, et cadat in Ramoth Galaad ? Et dixit unus verba hujuscemodi, et alius aliter.
11O||22||21||94960	Egressus est autem spiritus, et stetit coram Domino, et ait : Ego decipiam illum. Cui locutus est Dominus : In quo ?
11O||22||22||94970	Et ille ait : Egrediar, et ero spiritus mendax in ore omnium prophetarum ejus. Et dixit Dominus : Decipies, et prævalebis : egredere, et fac ita.
11O||22||23||94980	Nunc igitur ecce dedit Dominus spiritum mendacii in ore omnium prophetarum tuorum, qui hic sunt, et Dominus locutus est contra te malum.
11O||22||24||94990	Accessit autem Sedecias filius Chanaana, et percussit Michæam in maxillam, et dixit : Mene ergo dimisit spiritus Domini, et locutus est tibi ?
11O||22||25||95000	Et ait Michæas : Visurus es in die illa, quando ingredieris cubiculum, intra cubiculum ut abscondaris.
11O||22||26||95010	Et ait rex Israël : Tollite Michæam, et maneat apud Amon principem civitatis, et apud Joas filium Amelech,
11O||22||27||95020	et dicite eis : Hæc dicit rex : Mittite virum istum in carcerem, et sustentate eum pane tribulationis, et aqua angustiæ, donec revertar in pace.
11O||22||28||95030	Dixitque Michæas : Si reversus fueris in pace, non est locutus in me Dominus. Et ait : Audite populi omnes.
11O||22||29||95040	Ascendit itaque rex Israël, et Josaphat rex Juda in Ramoth Galaad.
11O||22||30||95050	Dixit itaque rex Israël ad Josaphat : Sume arma, et ingredere prælium, et induere vestibus tuis. Porro rex Israël mutavit habitum suum, et ingressus est bellum.
11O||22||31||95060	Rex autem Syriæ præceperat principibus curruum triginta duobus, dicens : Non pugnabitis contra minorem, et majorem quempiam, nisi contra regem Israël solum.
11O||22||32||95070	Cum ergo vidissent principes curruum Josaphat, suspicati sunt quod ipse esset rex Israël, et impetu facto pugnabant contra eum : et exclamavit Josaphat.
11O||22||33||95080	Intellexeruntque principes curruum quod non esset rex Israël, et cessaverunt ab eo.
11O||22||34||95090	Vir autem quidam tetendit arcum, in incertum sagittam dirigens, et casu percussit regem Israël inter pulmonem et stomachum. At ille dixit aurigæ suo : Verte manum tuam, et ejice me de exercitu, quia graviter vulneratus sum.
11O||22||35||95100	Commissum est ergo prælium in die illa, et rex Israël stabat in curru suo contra Syros, et mortuus est vespere : fluebat autem sanguis plagæ in sinum currus,
11O||22||36||95110	et præco insonuit in universo exercitu antequam sol occumberet, dicens : Unusquisque revertatur in civitatem, et in terram suam.
11O||22||37||95120	Mortuus est autem rex, et perlatus est in Samariam : sepelieruntque regem in Samaria,
11O||22||38||95130	et laverunt currum ejus in piscina Samariæ, et linxerunt canes sanguinem ejus, et habenas laverunt, juxta verbum Domini quod locutus fuerat.
11O||22||39||95140	Reliqua autem sermonum Achab, et universa quæ fecit, et domus eburnea quam ædificavit, cunctarumque urbium quas exstruxit, nonne hæc scripta sunt in libro sermonum dierum regum Israël ?
11O||22||40||95150	Dormivit ergo Achab cum patribus suis, et regnavit Ochozias filius ejus pro eo.
11O||22||41||95160	Josaphat vero filius Asa regnare cœperat super Judam anno quarto Achab regis Israël.
11O||22||42||95170	Triginta quinque annorum erat cum regnare cœpisset, et viginti quinque annis regnavit in Jerusalem : nomen matris ejus Azuba filia Salai.
11O||22||43||95180	Et ambulavit in omni via Asa patris sui, et non declinavit ex ea : fecitque quod rectum erat in conspectu Domini.
11O||22||44||95190	Verumtamen excelsa non abstulit : adhuc enim populus sacrificabat, et adolebat incensum in excelsis.
11O||22||45||95200	Pacemque habuit Josaphat cum rege Israël.
11O||22||46||95210	Reliqua autem verborum Josaphat, et opera ejus quæ gessit, et prælia, nonne hæc scripta sunt in libro verborum dierum regum Juda ?
11O||22||47||95220	Sed et reliquias effeminatorum, qui remanserant in diebus Asa patris ejus, abstulit de terra.
11O||22||48||95230	Nec erat tunc rex constitutus in Edom.
11O||22||49||95240	Rex vero Josaphat fecerat classes in mari, quæ navigarent in Ophir propter aurum : et ire non potuerunt, quia confractæ sunt in Asiongaber.
11O||22||50||95250	Tunc ait Ochozias filius Achab ad Josaphat : Vadant servi mei cum servis tuis in navibus. Et noluit Josaphat.
11O||22||51||95260	Dormivitque Josaphat cum patribus suis, et sepultus est cum eis in civitate David patris sui : regnavitque Joram filius ejus pro eo.
11O||22||52||95270	Ochozias autem filius Achab regnare cœperat super Israël in Samaria, anno septimo Josaphat regis Juda, regnavitque super Israël duobus annis.
11O||22||53||95280	Et fecit malum in conspectu Domini, et ambulavit in via patris sui et matris suæ, et in via Jeroboam filii Nabat, qui peccare fecit Israël.
11O||22||54||95290	Servivit quoque Baal, et adoravit eum, et irritavit Dominum Deum Israël, juxta omnia quæ fecerat pater ejus.
12O||1||1||95300	Prævaricatus est autem Moab in Israël, postquam mortuus est Achab.
12O||1||2||95310	Ceciditque Ochozias per cancellos cœnaculi sui, quod habebat in Samaria, et ægrotavit : misitque nuntios, dicens ad eos : Ite, consulite Beelzebub deum Accaron, utrum vivere queam de infirmitate mea hac.
12O||1||3||95320	Angelus autem Domini locutus est ad Eliam Thesbiten, dicens : Surge, et ascende in occursum nuntiorum regis Samariæ, et dices ad eos : Numquid non est Deus in Israël, ut eatis ad consulendum Beelzebub deum Accaron ?
12O||1||4||95330	Quam ob rem hæc dicit Dominus : De lectulo, super quem ascendisti, non descendes, sed morte morieris. Et abiit Elias.
12O||1||5||95340	Reversique sunt nuntii ad Ochoziam. Qui dixit eis : Quare reversi estis ?
12O||1||6||95350	At illi responderunt ei : Vir occurrit nobis, et dixit ad nos : Ite, et revertimini ad regem, qui misit vos, et dicetis ei : Hæc dicit Dominus : Numquid, quia non erat Deus in Israël, mittis ut consulatur Beelzebub deus Accaron ? Idcirco de lectulo, super quem ascendisti, non descendes, sed morte morieris.
12O||1||7||95360	Qui dixit eis : Cujus figuræ et habitus est vir ille, qui occurrit vobis, et locutus est verba hæc ?
12O||1||8||95370	At illi dixerunt : Vir pilosus, et zona pellicea accinctus renibus. Qui ait : Elias Thesbites est.
12O||1||9||95380	Misitque ad eum quinquagenarium principem, et quinquaginta qui erant sub eo. Qui ascendit ad eum : sedentique in vertice montis, ait : Homo Dei, rex præcepit ut descendas.
12O||1||10||95390	Respondensque Elias, dixit quinquagenario : Si homo Dei sum, descendat ignis de cælo, et devoret te, et quinquaginta tuos. Descendit itaque ignis de cælo, et devoravit eum, et quinquaginta qui erant cum eo.
12O||1||11||95400	Rursumque misit ad eum principem quinquagenarium alterum, et quinquaginta cum eo. Qui locutus est illi : Homo Dei, hæc dicit rex : Festina, descende.
12O||1||12||95410	Respondens Elias, ait : Si homo Dei ego sum, descendat ignis de cælo, et devoret te, et quinquaginta tuos. Descendit ergo ignis de cælo, et devoravit illum, et quinquaginta ejus.
12O||1||13||95420	Iterum misit principem quinquagenarium tertium, et quinquaginta qui erant cum eo. Qui cum venisset, curvavit genua contra Eliam, et precatus est eum, et ait : Homo Dei, noli despicere animam meam, et animas servorum tuorum qui mecum sunt.
12O||1||14||95430	Ecce descendit ignis de cælo, et devoravit duos principes quinquagenarios primos, et quinquagenos qui cum eis erant : sed nunc obsecro ut miserearis animæ meæ.
12O||1||15||95440	Locutus est autem angelus Domini ad Eliam, dicens : Descende cum eo, ne timeas. Surrexit igitur, et descendit cum eo ad regem,
12O||1||16||95450	et locutus est ei : Hæc dicit Dominus : Quia misisti nuntios ad consulendum Beelzebub deum Accaron, quasi non esset Deus in Israël, a quo posses interrogare sermonem, ideo de lectulo super quem ascendisti, non descendes, sed morte morieris.
12O||1||17||95460	Mortuus est ergo juxta sermonem Domini, quem locutus est Elias, et regnavit Joram frater ejus pro eo, anno secundo Joram filii Josaphat regis Judæ : non enim habebat filium.
12O||1||18||95470	Reliqua autem verborum Ochoziæ, quæ operatus est, nonne hæc scripta sunt in libro sermonum dierum regum Israël ?
12O||2||1||95480	Factum est autem cum levare vellet Dominus Eliam per turbinem in cælum, ibant Elias et Eliseus de Galgalis.
12O||2||2||95490	Dixitque Elias ad Eliseum : Sede hic, quia Dominus misit me usque in Bethel. Cui ait Eliseus : Vivit Dominus, et vivit anima tua, quia non derelinquam te. Cumque descendissent Bethel,
12O||2||3||95500	egressi sunt filii prophetarum, qui erant in Bethel, ad Eliseum, et dixerunt ei : Numquid nosti, quia hodie Dominus tollet dominum tuum a te ? Qui respondit : Et ego novi : silete.
12O||2||4||95510	Dixit autem Elias ad Eliseum : Sede hic, quia Dominus misit me in Jericho. Et ille ait : Vivit Dominus, et vivit anima tua, quia non derelinquam te. Cumque venissent Jericho,
12O||2||5||95520	accesserunt filii prophetarum, qui erant in Jericho, ad Eliseum, et dixerunt ei : Numquid nosti quia Dominus hodie tollet dominum tuum a te ? Et ait : Ego novi : silete.
12O||2||6||95530	Dixit autem ei Elias : Sede hic, quia Dominus misit me usque ad Jordanem. Qui ait : Vivit Dominus, et vivit anima tua, quia non derelinquam te. Ierunt igitur ambo pariter,
12O||2||7||95540	et quinquaginta viri de filiis prophetarum secuti sunt eos, qui et steterunt econtra, longe : illi autem ambo stabant super Jordanem.
12O||2||8||95550	Tulitque Elias pallium suum, et involvit illud, et percussit aquas, quæ divisæ sunt in utramque partem, et transierunt ambo per siccum.
12O||2||9||95560	Cumque transissent, Elias dixit ad Eliseum : Postula quod vis ut faciam tibi, antequam tollar a te. Dixitque Eliseus : Obsecro ut fiat in me duplex spiritus tuus.
12O||2||10||95570	Qui respondit : Rem difficilem postulasti : attamen si videris me, quando tollar a te, erit tibi quod petisti : si autem non videris, non erit.
12O||2||11||95580	Cumque pergerent, et incedentes sermocinarentur, ecce currus igneus, et equi ignei diviserunt utrumque : et ascendit Elias per turbinem in cælum.
12O||2||12||95590	Eliseus autem videbat, et clamabat : Pater mi, pater mi, currus Israël, et auriga ejus. Et non vidit eum amplius : apprehenditque vestimenta sua, et scidit illa in duas partes.
12O||2||13||95600	Et levavit pallium Eliæ, quod ceciderat ei : reversusque stetit super ripam Jordanis,
12O||2||14||95610	et pallio Eliæ, quod ceciderat ei, percussit aquas, et non sunt divisæ : et dixit : Ubi est Deus Eliæ etiam nunc ? Percussitque aquas, et divisæ sunt huc atque illuc, et transiit Eliseus.
12O||2||15||95620	Videntes autem filii prophetarum, qui erant in Jericho econtra, dixerunt : Requievit spiritus Eliæ super Eliseum. Et venientes in occursum ejus, adoraverunt eum proni in terram,
12O||2||16||95630	dixeruntque illi : Ecce, cum servis tuis sunt quinquaginta viri fortes, qui possunt ire, et quærere dominum tuum, ne forte tulerit eum spiritus Domini, et projecerit eum in unum montium, aut in unam vallium. Qui ait : Nolite mittere.
12O||2||17||95640	Coëgeruntque eum, donec acquiesceret, et diceret : Mittite. Et miserunt quinquaginta viros : qui cum quæsissent tribus diebus, non invenerunt.
12O||2||18||95650	Et reversi sunt ad eum : at ille habitabat in Jericho, et dixit eis : Numquid non dixi vobis : Nolite mittere ?
12O||2||19||95660	Dixerunt quoque viri civitatis ad Eliseum : Ecce habitatio civitatis hujus optima est, sicut tu ipse domine perspicis : sed aquæ pessimæ sunt, et terra sterilis.
12O||2||20||95670	At ille ait : Afferte mihi vas novum, et mittite in illud sal. Quod cum attulissent,
12O||2||21||95680	egressus ad fontem aquarum misit in illum sal, et ait : Hæc dicit Dominus : Sanavi aquas has, et non erit ultra in eis mors, neque sterilitas.
12O||2||22||95690	Sanatæ sunt ergo aquæ usque in diem hanc, juxta verbum Elisei, quod locutus est.
12O||2||23||95700	Ascendit autem inde in Bethel : cumque ascenderet per viam, pueri parvi egressi sunt de civitate, et illudebant ei, dicentes : Ascende calve, ascende calve.
12O||2||24||95710	Qui cum respexisset, vidit eos, et maledixit eis in nomine Domini : egressique sunt duo ursi de saltu, et laceraverunt ex eis quadraginta duos pueros.
12O||2||25||95720	Abiit autem inde in montem Carmeli, et inde reversus est in Samariam.
12O||3||1||95730	Joram vero filius Achab regnavit super Israël in Samaria anno decimo octavo Josaphat regis Judæ. Regnavitque duodecim annis.
12O||3||2||95740	Et fecit malum coram Domino, sed non sicut pater suus et mater : tulit enim statuas Baal, quas fecerat pater ejus.
12O||3||3||95750	Verumtamen in peccatis Jeroboam filii Nabat, qui peccare fecit Israël, adhæsit, nec recessit ab eis.
12O||3||4||95760	Porro Mesa rex Moab nutriebat pecora multa, et solvebat regi Israël centum millia agnorum, et centum millia arietum cum velleribus suis.
12O||3||5||95770	Cumque mortuus fuisset Achab, prævaricatus est fœdus, quod habebat cum rege Israël.
12O||3||6||95780	Egressus est igitur rex Joram in die illa de Samaria, et recensuit universum Israël.
12O||3||7||95790	Misitque ad Josaphat regem Juda, dicens : Rex Moab recessit a me, veni mecum contra eum ad prælium. Qui respondit : Ascendam : qui meus est, tuus est : populus meus, populus tuus : et equi mei, equi tui.
12O||3||8||95800	Dixitque : Per quam viam ascendemus ? At ille respondit : Per desertum Idumææ.
12O||3||9||95810	Perrexerunt igitur rex Israël, et rex Juda, et rex Edom, et circuierunt per viam septem dierum, nec erat aqua exercitui, et jumentis quæ sequebantur eos.
12O||3||10||95820	Dixitque rex Israël : Heu heu heu, congregavit nos Dominus tres reges, ut traderet in manus Moab.
12O||3||11||95830	Et ait Josaphat : Estne hic propheta Domini, ut deprecemur Dominum per eum ? Et respondit unus de servis regis Israël : Est hic Eliseus filius Saphat, qui fundebat aquam super manus Eliæ.
12O||3||12||95840	Et ait Josaphat : Est apud eum sermo Domini. Descenditque ad eum rex Israël, et Josaphat rex Juda, et rex Edom.
12O||3||13||95850	Dixit autem Eliseus ad regem Israël : Quid mihi et tibi est ? Vade ad prophetas patris tui, et matris tuæ. Et ait illi rex Israël : Quare congregavit Dominus tres reges hos, ut traderet eos in manus Moab ?
12O||3||14||95860	Dixitque ad eum Eliseus : Vivit Dominus exercituum, in cujus conspectu sto, quod si non vultum Josaphat regis Judæ erubescerem, non attendissem quidem te, nec respexissem.
12O||3||15||95870	Nunc autem adducite mihi psaltem. Cumque caneret psaltes, facta est super eum manus Domini, et ait :
12O||3||16||95880	Hæc dicit Dominus : Facite alveum torrentis hujus fossas et fossas.
12O||3||17||95890	Hæc enim dicit Dominus : Non videbitis ventum, neque pluviam : et alveus iste replebitur aquis, et bibetis vos, et familiæ vestræ, et jumenta vestra.
12O||3||18||95900	Parumque est hoc in conspectu Domini : insuper tradet etiam Moab in manus vestras.
12O||3||19||95910	Et percutietis omnem civitatem munitam, et omnem urbem electam, et universum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus.
12O||3||20||95920	Factum est igitur mane, quando sacrificium offerri solet, et ecce, aquæ veniebant per viam Edom, et repleta est terra aquis.
12O||3||21||95930	Universi autem Moabitæ audientes quod ascendissent reges ut pugnarent adversum eos, convocaverunt omnes qui accincti erant balteo desuper, et steterunt in terminis.
12O||3||22||95940	Primoque mane surgentes, et orto jam sole ex adverso aquarum, viderunt Moabitæ econtra aquas rubras quasi sanguinem,
12O||3||23||95950	dixeruntque : Sanguis gladii est : pugnaverunt reges contra se, et cæsi sunt mutuo : nunc perge ad prædam Moab.
12O||3||24||95960	Perrexeruntque in castra Israël : porro consurgens Israël, percussit Moab : at illi fugerunt coram eis. Venerunt igitur qui vicerant, et percusserunt Moab,
12O||3||25||95970	et civitates destruxerunt : et omnem agrum optimum, mittentes singuli lapides, repleverunt : et universos fontes aquarum obturaverunt : et omnia ligna fructifera succiderunt, ita ut muri tantum fictiles remanerent : et circumdata est civitas a fundibulariis, et magna ex parte percussa.
12O||3||26||95980	Quod cum vidisset rex Moab, prævaluisse scilicet hostes, tulit secum septingentos viros educentes gladium, ut irrumperent ad regem Edom : et non potuerunt.
12O||3||27||95990	Arripiensque filium suum primogenitum, qui regnaturus erat pro eo, obtulit holocaustum super murum : et facta est indignatio magna in Israël, statimque recesserunt ab eo, et reversi sunt in terram suam.
12O||4||1||96000	Mulier autem quædam de uxoribus prophetarum clamabat ad Eliseum, dicens : Servus tuus vir meus mortuus est, et tu nosti quia servus tuus fuit timens Dominum : et ecce creditor venit ut tollat duos filios meos ad serviendum sibi.
12O||4||2||96010	Cui dixit Eliseus : Quid vis ut faciam tibi ? Dic mihi, quid habes in domo tua ? At illa respondit : Non habeo ancilla tua quidquam in domo mea nisi parum olei, quo ungar.
12O||4||3||96020	Cui ait : Vade, pete mutuo ab omnibus vicinis tuis vasa vacua non pauca :
12O||4||4||96030	et ingredere, et claude ostium tuum, cum intrinsecus fueris tu, et filii tui : et mitte inde in omnia vasa hæc : et cum plena fuerint, tolles.
12O||4||5||96040	Ivit itaque mulier, et clausit ostium super se, et super filios suos : illi offerebant vasa, et illa infundebat.
12O||4||6||96050	Cumque plena fuissent vasa, dixit ad filium suum : Affer mihi adhuc vas. Et ille respondit : Non habeo. Stetitque oleum.
12O||4||7||96060	Venit autem illa, et indicavit homini Dei. Et ille : Vade, inquit, vende oleum, et redde creditori tuo : tu autem, et filii tui vivite de reliquo.
12O||4||8||96070	Facta est autem quædam dies, et transibat Eliseus per Sunam : erat autem ibi mulier magna, quæ tenuit eum ut comederet panem : cumque frequenter inde transiret, divertebat ad eam ut comederet panem.
12O||4||9||96080	Quæ dixit ad virum suum : Animadverto quod vir Dei sanctus est iste, qui transit per nos frequenter.
12O||4||10||96090	Faciamus ergo ei cœnaculum parvum, et ponamus ei in eo lectulum, et mensam, et sellam, et candelabrum, ut cum venerit ad nos, maneat ibi.
12O||4||11||96100	Facta est ergo dies quædam, et veniens divertit in cœnaculum, et requievit ibi.
12O||4||12||96110	Dixitque ad Giezi puerum suum : Voca Sunamitidem istam. Qui cum vocasset eam, et illa stetisset coram eo,
12O||4||13||96120	dixit ad puerum suum : Loquere ad eam : Ecce, sedule in omnibus ministrasti nobis, quid vis ut faciam tibi ? Numquid habes negotium, et vis ut loquar regi, sive principi militiæ ? Quæ respondit : In medio populi mei habito.
12O||4||14||96130	Et ait : Quid ergo vult ut faciam ei ? Dixitque Giezi : Ne quæras : filium enim non habet, et vir ejus senex est.
12O||4||15||96140	Præcepit itaque ut vocaret eam : quæ cum vocata fuisset, et stetisset ante ostium,
12O||4||16||96150	dixit ad eam : In tempore isto, et in hac eadem hora, si vita comes fuerit, habebis in utero filium. At illa respondit : Noli quæso, domine mi, vir Dei, noli mentiri ancillæ tuæ.
12O||4||17||96160	Et concepit mulier, et peperit filium in tempore, et in hora eadem, qua dixerat Eliseus.
12O||4||18||96170	Crevit autem puer. Et cum esset quædam dies, et egressus isset ad patrem suum, ad messores,
12O||4||19||96180	ait patri suo : Caput meum doleo, caput meum doleo. At ille dixit puero : Tolle, et duc eum ad matrem suam.
12O||4||20||96190	Qui cum tulisset, et duxisset eum ad matrem suam, posuit eum illa super genua sua usque ad meridiem, et mortuus est.
12O||4||21||96200	Ascendit autem, et collocavit eum super lectulum hominis Dei, et clausit ostium : et egressa,
12O||4||22||96210	vocavit virum suum, et ait : Mitte mecum, obsecro, unum de pueris, et asinam, ut excurram usque ad hominem Dei, et revertar.
12O||4||23||96220	Qui ait illi : Quam ob causam vadis ad eum ? hodie non sunt calendæ, neque sabbatum. Quæ respondit : Vadam.
12O||4||24||96230	Stravitque asinam, et præcepit puero : Mina, et propera, ne mihi moram facias in eundo : et hoc age quod præcipio tibi.
12O||4||25||96240	Profecta est igitur, et venit ad virum Dei in montem Carmeli : cumque vidisset eam vir Dei econtra, ait ad Giezi puerum suum : Ecce Sunamitis illa.
12O||4||26||96250	Vade ergo in occursum ejus, et dic ei : Recte ne agitur circa te, et circa virum tuum, et circa filium tuum ? Quæ respondit : Recte.
12O||4||27||96260	Cumque venisset ad virum Dei in montem, apprehendit pedes ejus : et accessit Giezi ut amoveret eam. Et ait homo Dei : Dimitte illam : anima enim ejus in amaritudine est, et Dominus celavit a me, et non indicavit mihi.
12O||4||28||96270	Quæ dixit illi : Numquid petivi filium a domino meo ? numquid non dixi tibi : Ne illudas me ?
12O||4||29||96280	Et ille ait ad Giezi : Accinge lumbos tuos, et tolle baculum meum in manu tua, et vade. Si occurrerit tibi homo, non salutes eum : et si salutaverit te quispiam, non respondeas illi : et pones baculum meum super faciem pueri.
12O||4||30||96290	Porro mater pueri ait : Vivit Dominus, et vivit anima tua, non dimittam te. Surrexit ergo, et secutus est eam.
12O||4||31||96300	Giezi autem præcesserat ante eos, et posuerat baculum super faciem pueri, et non erat vox, neque sensus : reversusque est in occursum ejus, et nuntiavit ei, dicens : Non surrexit puer.
12O||4||32||96310	Ingressus est ergo Eliseus domum, et ecce puer mortuus jacebat in lectulo ejus :
12O||4||33||96320	ingressusque clausit ostium super se, et super puerum, et oravit ad Dominum.
12O||4||34||96330	Et ascendit, et incubuit super puerum : posuitque os suum super os ejus, et oculos suos super oculos ejus, et manus suas super manus ejus : et incurvavit se super eum, et calefacta est caro pueri.
12O||4||35||96340	At ille reversus, deambulavit in domo, semel huc atque illuc : et ascendit, et incubuit super eum : et oscitavit puer septies, aperuitque oculos.
12O||4||36||96350	At ille vocavit Giezi, et dixit ei : Voca Sunamitidem hanc. Quæ vocata, ingressa est ad eum. Qui ait : Tolle filium tuum.
12O||4||37||96360	Venit illa, et corruit ad pedes ejus, et adoravit super terram : tulitque filium suum, et egressa est.
12O||4||38||96370	Et Eliseus reversus est in Galgala. Erat autem fames in terra, et filii prophetarum habitabant coram eo. Dixitque uni de pueris suis : Pone ollam grandem, et coque pulmentum filiis prophetarum.
12O||4||39||96380	Et egressus est unus in agrum ut colligeret herbas agrestes : invenitque quasi vitem silvestrem, et collegit ex ea colocynthidas agri, et implevit pallium suum, et reversus concidit in ollam pulmenti : nesciebat enim quid esset.
12O||4||40||96390	Infuderunt ergo sociis, ut comederent : cumque gustassent de coctione, clamaverunt, dicentes : Mors in olla, vir Dei. Et non potuerunt comedere.
12O||4||41||96400	At ille : Afferte, inquit, farinam. Cumque tulissent, misit in ollam, et ait : Infunde turbæ, ut comedant. Et non fuit amplius quidquam amaritudinis in olla.
12O||4||42||96410	Vir autem quidam venit de Baalsalisa deferens viro Dei panes primitiarum, viginti panes hordeaceos, et frumentum novum in pera sua. At ille dixit : Da populo, ut comedat.
12O||4||43||96420	Responditque ei minister ejus : Quantum est hoc, ut apponam centum viris ? Rursum ille ait : Da populo, ut comedat : hæc enim dicit Dominus : Comedent, et supererit.
12O||4||44||96430	Posuit itaque coram eis : qui comederunt, et superfuit juxta verbum Domini.
12O||5||1||96440	Naaman princeps militiæ regis Syriæ, erat vir magnus apud dominum suum, et honoratus : per illum enim dedit Dominus salutem Syriæ : erat autem vir fortis et dives, sed leprosus.
12O||5||2||96450	Porro de Syria egressi fuerant latrunculi, et captivam duxerant de terra Israël puellam parvulam, quæ erat in obsequio uxoris Naaman,
12O||5||3||96460	quæ ait ad dominam suam : Utinam fuisset dominus meus ad prophetam, qui est in Samaria : profecto curasset eum a lepra, quam habet.
12O||5||4||96470	Ingressus est itaque Naaman ad dominum suum, et nuntiavit ei, dicens : Sic et sic locuta est puella de terra Israël.
12O||5||5||96480	Dixitque ei rex Syriæ : Vade, et mittam litteras ad regem Israël. Qui cum profectus esset, et tulisset secum decem talenta argenti, et sex millia aureos, et decem mutatoria vestimentorum,
12O||5||6||96490	detulit litteras ad regem Israël, in hæc verba : Cum acceperis epistolam hanc, scito quod miserim ad te Naaman servum meum, ut cures eum a lepra sua.
12O||5||7||96500	Cumque legisset rex Israël litteras, scidit vestimenta sua, et ait : Numquid Deus ego sum, ut occidere possim et vivificare, quia iste misit ad me, ut curem hominem a lepra sua ? Animadvertite, et videte quod occasiones quærat adversum me.
12O||5||8||96510	Quod cum audisset Eliseus vir Dei, scidisse videlicet regem Israël vestimenta sua, misit ad eum, dicens : Quare scidisti vestimenta tua ? veniat ad me, et sciat esse prophetam in Israël.
12O||5||9||96520	Venit ergo Naaman cum equis, et curribus, et stetit ad ostium domus Elisei :
12O||5||10||96530	misitque ad eum Eliseus nuntium, dicens : Vade, et lavare septies in Jordane, et recipiet sanitatem caro tua, atque mundaberis.
12O||5||11||96540	Iratus Naaman recedebat, dicens : Putabam quod egrederetur ad me, et stans invocaret nomen Domini Dei sui, et tangeret manu sua locum lepræ, et curaret me.
12O||5||12||96550	Numquid non meliores sunt Abana, et Pharphar, fluvii Damasci, omnibus aquis Israël, ut laver in eis, et munder ? Cum ergo vertisset se, et abiret indignans,
12O||5||13||96560	accesserunt ad eum servi sui, et locuti sunt ei : Pater, etsi rem grandem dixisset tibi propheta, certe facere debueras : quanto magis quia nunc dixit tibi : Lavare, et mundaberis ?
12O||5||14||96570	Descendit, et lavit in Jordane septies jxta sermonem viri Dei, et restituta est caro ejus, sicut caro pueri parvuli, et mundatus est.
12O||5||15||96580	Reversusque ad virum Dei cum universo comitatu suo, venit, et stetit coram eo, et ait : Vere scio quod non sit alius Deus in universa terra, nisi tantum in Israël. Obsecro itaque ut accipias benedictionem a servo tuo.
12O||5||16||96590	At ille respondit : Vivit Dominus, ante quem sto, quia non accipiam. Cumque vim faceret, penitus non acquievit.
12O||5||17||96600	Dixitque Naaman : Ut vis : sed, obsecro, concede mihi servo tuo ut tollam onus duorum burdonum de terra : non enim faciet ultra servus tuus holocaustum, aut victimam diis alienis, nisi Domino.
12O||5||18||96610	Hoc autem solum est, de quo depreceris Dominum pro servo tuo, quando ingredietur dominus meus templum Remmon, ut adoret : et illo innitente super manum meam, si adoravero in templo Remmon, adorante eo in eodem loco, ut ignoscat mihi Dominus servo tuo pro hac re.
12O||5||19||96620	Qui dixit ei : Vade in pace. Abiit ergo ab eo electo terræ tempore.
12O||5||20||96630	Dixitque Giezi puer viri Dei : Pepercit dominus meus Naaman Syro isti, ut non acciperet ab eo quæ attulit : vivit Dominus, quia curram post eum, et accipiam ab eo aliquid.
12O||5||21||96640	Et secutus est Giezi post tergum Naaman : quem cum vidisset ille currentem ad se, desiliit de curru in occursum ejus, et ait : Rectene sunt omnia ?
12O||5||22||96650	Et ille ait : Recte. Dominus meus misit me ad te dicens : Modo venerunt ad me duo adolescentes de monte Ephraim, ex filiis prophetarum : da eis talentum argenti, et vestes mutatorias duplices.
12O||5||23||96660	Dixitque Naaman : Melius est ut accipias duo talenta. Et coëgit eum, ligavitque duo talenta argenti in duobus saccis, et duplicia vestimenta, et imposuit duobus pueris suis, qui et portaverunt coram eo.
12O||5||24||96670	Cumque venisset jam vesperi, tulit de manu eorum, et reposuit in domo, dimisitque viros, et abierunt.
12O||5||25||96680	Ipse autem ingressus, stetit coram domino suo. Et dixit Eliseus : Unde venis Giezi ? Qui respondit : Non ivit servus tuus quoquam.
12O||5||26||96690	At ille ait : Nonne cor meum in præsenti erat, quando reversus est homo de curru suo in occursum tui ? Nunc igitur accepisti argentum, et accepisti vestes ut emas oliveta, et vineas, et oves, et boves, et servos, et ancillas.
12O||5||27||96700	Sed et lepra Naaman adhærebit tibi, et semini tuo, usque in sempiternum. Et egressus est ab eo leprosus quasi nix.
12O||6||1||96710	Dixerunt autem filii prophetarum ad Eliseum : Ecce locus, in quo habitamus coram te, angustus est nobis.
12O||6||2||96720	Eamus usque ad Jordanem, et tollant singuli de silva materias singulas, ut ædificemus nobis ibi locum ad habitandum. Qui dixit : Ite.
12O||6||3||96730	Et ait unus ex illis : Veni ergo et tu cum servis tuis. Respondit : Ego veniam.
12O||6||4||96740	Et abiit cum eis. Cumque venissent ad Jordanem, cædebant ligna.
12O||6||5||96750	Accidit autem, ut cum unus materiam succidisset, caderet ferrum securis in aquam : exclamavitque ille, et ait : Heu heu heu domine mi, et hoc ipsum mutuo acceperam.
12O||6||6||96760	Dixit autem homo Dei : Ubi cecidit ? At ille monstravit ei locum. Præcidit ergo lignum, et misit illuc : natavitque ferrum,
12O||6||7||96770	et ait : Tolle. Qui extendit manum, et tulit illud.
12O||6||8||96780	Rex autem Syriæ pugnabat contra Israël, consiliumque iniit cum servis suis, dicens : In loco illo et illo ponamus insidias.
12O||6||9||96790	Misit itaque vir Dei ad regem Israël, dicens : Cave ne transeas in locum illum : quia ibi Syri in insidiis sunt.
12O||6||10||96800	Misit itaque rex Israël ad locum quem dixerat ei vir Dei, et præoccupavit eum, et observavit se ibi non semel neque bis.
12O||6||11||96810	Conturbatumque est cor regis Syriæ pro hac re : et convocatis servis suis, ait : Quare non indicatis mihi quis proditor mei sit apud regem Israël ?
12O||6||12||96820	Dixitque unus servorum ejus : Nequaquam, domine mi rex, sed Eliseus propheta, qui est in Israël, indicat regi Israël omnia verba quæcumque locutus fueris in conclavi tuo.
12O||6||13||96830	Dixitque eis : Ite, et videte ubi sit : ut mittam, et capiam eum. Annuntiaveruntque ei, dicentes : Ecce in Dothan.
12O||6||14||96840	Misit ergo illuc equos et currus, et robur exercitus : qui cum venissent nocte, circumdederunt civitatem.
12O||6||15||96850	Consurgens autem diluculo minister viri Dei, egressus, vidit exercitum in circuitu civitatis, et equos et currus : nuntiavitque ei, dicens : Heu heu heu, domine mi, quid faciemus ?
12O||6||16||96860	At ille respondit : Noli timere : plures enim nobiscum sunt, quam cum illis.
12O||6||17||96870	Cumque orasset Eliseus, ait : Domine, aperi oculos hujus, ut videat. Et aperuit Dominus oculos pueri, et vidit : et ecce mons plenus equorum, et curruum igneorum, in circuitu Elisei.
12O||6||18||96880	Hostes vero descenderunt ad eum : porro Eliseus oravit ad Dominum, dicens : Percute, obsecro, gentem hanc cæcitate. Percussitque eos Dominus, ne viderent, juxta verbum Elisei.
12O||6||19||96890	Dixit autem ad eos Eliseus : Non est hæc via, neque ista est civitas : sequimini me, et ostendam vobis virum quem quæritis. Duxit ergo eos in Samariam :
12O||6||20||96900	cumque ingressi fuissent in Samariam, dixit Eliseus : Domine, aperi oculos istorum, ut videant. Aperuitque Dominus oculos eorum, et viderunt se esse in medio Samariæ.
12O||6||21||96910	Dixitque rex Israël ad Eliseum, cum vidisset eos : Numquid percutiam eos, pater mi ?
12O||6||22||96920	At ille ait : Non percuties : neque enim cepisti eos gladio, et arcu tuo, ut percutias : sed pone panem et aquam coram eis, ut comedant, et bibant, et vadant ad dominum suum.
12O||6||23||96930	Appositaque est eis ciborum magna præparatio, et comederunt, et biberunt, et dimisit eos, abieruntque ad dominum suum, et ultra non venerunt latrones Syriæ in terram Israël.
12O||6||24||96940	Factum est autem post hæc, congregavit Benadad rex Syriæ universum exercitum suum, et ascendit, et obsidebat Samariam.
12O||6||25||96950	Factaque est fames magna in Samaria : et tamdiu obsessa est, donec venundaretur caput asini octoginta argenteis, et quarta pars cabi stercoris columbarum quinque argenteis.
12O||6||26||96960	Cumque rex Israël transiret per murum, mulier quædam exclamavit ad eum, dicens : Salva me, domine mi rex.
12O||6||27||96970	Qui ait : Non te salvat Dominus : unde te possum salvare ? de area, vel de torculari ? Dixitque ad eam rex : Quid tibi vis ? Quæ respondit :
12O||6||28||96980	Mulier ista dixit mihi : Da filium tuum, ut comedamus eum hodie, et filium meum comedemus cras.
12O||6||29||96990	Coximus ergo filium meum, et comedimus. Dixique ei die altera : Da filium tuum, ut comedamus eum. Quæ abscondit filium suum.
12O||6||30||97000	Quod cum audisset rex, scidit vestimenta sua, et transibat per murum. Viditque omnis populus cilicium, quo vestitus erat ad carnem intrinsecus.
12O||6||31||97010	Et ait rex : Hæc mihi faciat Deus, et hæc addat, si steterit caput Elisei filii Saphat super ipsum hodie.
12O||6||32||97020	Eliseus autem sedebat in domo sua, et senes sedebant cum eo. Præmisit itaque virum : et antequam veniret nuntius ille, dixit ad senes : Numquid scitis quod miserit filius homicidæ hic, ut præcidatur caput meum ? Videte ergo, cum venerit nuntius, claudite ostium, et non sinatis eum introire : ecce enim sonitus pedum domini ejus post eum est.
12O||6||33||97030	Adhuc illo loquente eis, apparuit nuntius, qui veniebat ad eum. Et ait : Ecce, tantum malum a Domino est : quid amplius expectabo a Domino ?
12O||7||1||97040	Dixit autem Eliseus : Audite verbum Domini : Hæc dicit Dominus : In tempore hoc cras modius similæ uno statere erit, et duo modii hordei statere uno, in porta Samariæ.
12O||7||2||97050	Respondens unus de ducibus, super cujus manum rex incumbebat, homini Dei, ait : Si Dominus fecerit etiam cataractas in cælo, numquid poterit esse quod loqueris ? Qui ait : Videbis oculis tuis, et inde non comedes.
12O||7||3||97060	Quatuor ergo viri erant leprosi juxta introitum portæ : qui dixerunt ad invicem : Quid hic esse volumus donec moriamur ?
12O||7||4||97070	Sive ingredi voluerimus civitatem, fame moriemur : sive manserimus hic, moriendum nobis est : venite ergo, et transfugiamus ad castra Syriæ : si pepercerint nobis, vivemus : si autem occidere voluerint, nihilominus moriemur.
12O||7||5||97080	Surrexerunt ergo vesperi, ut venirent ad castra Syriæ. Cumque venissent ad principium castrorum Syriæ, nullum ibidem repererunt.
12O||7||6||97090	Siquidem Dominus sonitum audiri fecerat in castris Syriæ, curruum, et equorum, et exercitus plurimi : dixeruntque ad invicem : Ecce mercede conduxit adversum nos rex Israël reges Hethæorum et Ægyptiorum, et venerunt super nos.
12O||7||7||97100	Surrexerunt ergo, et fugerunt in tenebris, et dereliquerunt tentoria sua, et equos et asinos, in castris, fugeruntque animas tantum suas salvare cupientes.
12O||7||8||97110	Igitur cum venissent leprosi illi ad principium castrorum, ingressi sunt unum tabernaculum, et comederunt et biberunt : tuleruntque inde argentum, et aurum, et vestes, et abierunt, et absconderunt : et rursum reversi sunt ad aliud tabernaculum, et inde similiter auferentes absconderunt.
12O||7||9||97120	Dixeruntque ad invicem : Non recte facimus : hæc enim dies boni nuntii est. Si tacuerimus et noluerimus nuntiare usque mane, sceleris arguemur : venite, eamus, et nuntiemus in aula regis.
12O||7||10||97130	Cumque venissent ad portam civitatis, narraverunt eis, dicentes : Ivimus ad castra Syriæ, et nullum ibidem reperimus hominem, nisi equos et asinos alligatos, et fixa tentoria.
12O||7||11||97140	Ierunt ergo portarii, et nuntiaverunt in palatio regis intrinsecus.
12O||7||12||97150	Qui surrexit nocte, et ait ad servos suos : Dico vobis quid fecerint nobis Syri : sciunt quia fame laboramus, et idcirco egressi sunt de castris, et latitant in agris, dicentes : Cum egressi fuerint de civitate, capiemus eos vivos, et tunc civitatem ingredi poterimus.
12O||7||13||97160	Respondit autem unus servorum ejus : Tollamus quinque equos, qui remanserunt in urbe (quia ipsi tantum sunt in universa multitudine Israël, alii enim consumpti sunt), et mittentes, explorare poterimus.
12O||7||14||97170	Adduxerunt ergo duos equos, misitque rex in castra Syrorum, dicens : Ite, et videte.
12O||7||15||97180	Qui abierunt post eos usque ad Jordanem : ecce autem omnis via plena erat vestibus et vasis, quæ projecerant Syri cum turbarentur : reversique nuntii indicaverunt regi.
12O||7||16||97190	Et egressus populus diripuit castra Syriæ : factusque est modius similæ statere uno, et duo modii hordei statere uno, juxta verbum Domini.
12O||7||17||97200	Porro rex ducem illum, in cujus manu incumbebat, constituit ad portam : quem conculcavit turba in introitu portæ, et mortuus est, juxta quod locutus fuerat vir Dei, quando descenderat rex ad eum.
12O||7||18||97210	Factumque est secundum sermonem viri Dei, quem dixerat regi, quando ait : Duo modii hordei statere uno erunt, et modius similæ statere uno, hoc eodem tempore cras in porta Samariæ :
12O||7||19||97220	quando responderat dux ille viro Dei, et dixerat : Etiamsi Dominus fecerit cataractas in cælo, numquid poterit fieri quod loqueris ? Et dixit ei : Videbis oculis tuis, et inde non comedes.
12O||7||20||97230	Evenit ergo ei sicut prædictum fuerat, et conculcavit eum populus in porta, et mortuus est.
12O||8||1||97240	Eliseus autem locutus est ad mulierem, cujus vivere fecerat filium, dicens : Surge, vade tu et domus tua, et peregrinare ubicumque repereris : vocavit enim Dominus famem, et veniet super terram septem annis.
12O||8||2||97250	Quæ surrexit, et fecit juxta verbum hominis Dei : et vadens cum domo sua, peregrinata est in terra Philisthiim diebus multis.
12O||8||3||97260	Cumque finiti essent anni septem, reversa est mulier de terra Philisthiim : et egressa est ut interpellaret regem pro domo sua, et pro agris suis.
12O||8||4||97270	Rex autem loquebatur cum Giezi puero viri Dei, dicens : Narra mihi omnia magnalia quæ fecit Eliseus.
12O||8||5||97280	Cumque ille narraret regi quomodo mortuum suscitasset, apparuit mulier, cujus vivificaverat filium, clamans ad regem pro domo sua, et pro agris suis. Dixitque Giezi : Domine mi rex, hæc est mulier, et hic est filius ejus quem suscitavit Eliseus.
12O||8||6||97290	Et interrogavit rex mulierem : quæ narravit ei. Deditque ei rex eunuchum unum, dicens : Restitue ei omnia quæ sua sunt, et universos reditus agrorum, a die qua reliquit terram usque ad præsens.
12O||8||7||97300	Venit quoque Eliseus Damascum, et Benadad rex Syriæ ægrotabat : nuntiaveruntque ei, dicentes : Venit vir Dei huc.
12O||8||8||97310	Et ait rex ad Hazaël : Tolle tecum munera, et vade in occursum viri Dei, et consule Dominum per eum, dicens : Si evadere potero de infirmitate mea hac ?
12O||8||9||97320	Ivit igitur Hazaël in occursum ejus, habens secum munera, et omnia bona Damasci, onera quadraginta camelorum. Cumque stetisset coram eo, ait : Filius tuus Benadad rex Syriæ misit me ad te, dicens : Si sanari potero de infirmitate mea hac ?
12O||8||10||97330	Dixitque ei Eliseus : Vade, dic ei : Sanaberis : porro ostendit mihi Dominus quia morte morietur.
12O||8||11||97340	Stetique cum eo, et conturbatus est usque ad suffusionem vultus : flevitque vir Dei.
12O||8||12||97350	Cui Hazaël ait : Quare dominus meus flet ? At ille dixit : Quia scio quæ facturus sis filiis Israël mala. Civitates eorum munitas igne succendes, et juvenes eorum interficies gladio, et parvulos eorum elides, et prægnantes divides.
12O||8||13||97360	Dixitque Hazaël : Quid enim sum servus tuus canis, ut faciam rem istam magnam ? Et ait Eliseus : Ostendit mihi Dominus te regem Syriæ fore.
12O||8||14||97370	Qui cum recessisset ab Eliseo, venit ad dominum suum. Qui ait ei : Quid dixit tibi Eliseus ? At ille respondit : Dixit mihi : Recipies sanitatem.
12O||8||15||97380	Cumque venisset dies altera, tulit stragulum, et infudit aquam, et expandit super faciem ejus : quo mortuo, regnavit Hazaël pro eo.
12O||8||16||97390	Anno quinto Joram filii Achab regis Israël, et Josaphat regis Juda, regnavit Joram filius Josaphat rex Juda.
12O||8||17||97400	Triginta duorum annorum erat cum regnare cœpisset, et octo annis regnavit in Jerusalem.
12O||8||18||97410	Ambulavitque in viis regum Israël, sicut ambulaverat domus Achab : filia enim Achab erat uxor ejus : et fecit quod malum est in conspectu Domini.
12O||8||19||97420	Noluit autem Dominus disperdere Judam, propter David servum suum, sicut promiserat ei, ut daret illi lucernam, et filiis ejus cunctis diebus.
12O||8||20||97430	In diebus ejus recessit Edom, ne esset sub Juda, et constituit sibi regem.
12O||8||21||97440	Venitque Joram Seira, et omnes currus cum eo : et surrexit nocte, percussitque Idumæos, qui eum circumdederant, et principes curruum, populus autem fugit in tabernacula sua.
12O||8||22||97450	Recessit ergo Edom ne esset sub Juda, usque ad diem hanc. Tunc recessit et Lobna in tempore illo.
12O||8||23||97460	Reliqua autem sermonum Joram, et universa quæ fecit, nonne hæc scripta sunt in libro verborum dierum regum Juda ?
12O||8||24||97470	Et dormivit Joram cum patribus suis, sepultusque est cum eis in civitate David, et regnavit Ochozias filius ejus pro eo.
12O||8||25||97480	Anno duodecimo Joram filii Achab regis Israël regnavit Ochozias filius Joram regis Judæ.
12O||8||26||97490	Viginti duorum annorum erat Ochozias cum regnare cœpisset, et uno anno regnavit in Jerusalem : nomen matris ejus Athalia filia Amri regis Israël.
12O||8||27||97500	Et ambulavit in viis domus Achab : et fecit quod malum est coram Domino, sicut domus Achab : gener enim domus Achab fuit.
12O||8||28||97510	Abiit quoque cum Joram filio Achab, ad præliandum contra Hazaël regem Syriæ in Ramoth Galaad, et vulneraverunt Syri Joram :
12O||8||29||97520	qui reversus est ut curaretur, in Jezrahel : quia vulneraverant eum Syri in Ramoth præliantem contra Hazaël regem Syriæ. Porro Ochozias filius Joram rex Juda descendit invisere Joram filium Achab in Jezrahel, quia ægrotabat ibi.
12O||9||1||97530	Eliseus autem prophetes vocavit unum de filiis prophetarum, et ait illi : Accinge lumbos tuos, et tolle lenticulam olei hanc in manu tua, et vade in Ramoth Galaad.
12O||9||2||97540	Cumque veneris illuc, videbis Jehu filium Josaphat filii Namsi : et ingressus suscitabis eum de medio fratrum suorum, et introduces in interius cubiculum.
12O||9||3||97550	Tenensque lenticulam olei, fundes super caput ejus, et dices : Hæc dicit Dominus : Unxi te regem super Israël. Aperiesque ostium, et fugies, et non ibi subsistes.
12O||9||4||97560	Abiit ergo adolescens puer prophetæ in Ramoth Galaad,
12O||9||5||97570	et ingressus est illuc : ecce autem principes exercitus sedebant, et ait : Verbum mihi ad te, o princeps. Dixitque Jehu : Ad quem ex omnibus nobis ? At ille dixit : Ad te, o princeps.
12O||9||6||97580	Et surrexit et ingressus est cubiculum : at ille fudit oleum super caput ejus, et ait : Hæc dicit Dominus Deus Israël : Unxi te regem super populum Domini Israël,
12O||9||7||97590	et percuties domum Achab domini tui, et ulciscar sanguinem servorum meorum prophetarum, et sanguinem omnium servorum Domini de manu Jezabel.
12O||9||8||97600	Perdamque omnem domum Achab : et interficiam de Achab mingentem ad parietem, et clausum et novissimum in Israël.
12O||9||9||97610	Et dabo domum Achab, sicut domum Jeroboam filii Nabat, et sicut domum Baasa filii Ahia.
12O||9||10||97620	Jezabel quoque comedent canes in agro Jezrahel, nec erit qui sepeliat eam. Aperuitque ostium, et fugit.
12O||9||11||97630	Jehu autem egressus est ad servos domini sui : qui dixerunt ei : Rectene sunt omnia ? quid venit insanus iste ad te ? Qui ait eis : Nostis hominem, et quid locutus sit.
12O||9||12||97640	At ille responderunt : Falsum est, sed magis narra nobis. Qui ait eis : Hæc et hæc locutus est mihi, et ait : Hæc dicit Dominus : Unxi te regem super Israël.
12O||9||13||97650	Festinaverunt itaque, et unusquisque tollens pallium suum posuerunt sub pedibus ejus, in similitudinem tribunalis, et cecinerunt tuba, atque dixerunt : Regnavit Jehu.
12O||9||14||97660	Conjuravit ergo Jehu filius Josaphat filii Namsi contra Joram : porro Joram obsederat Ramoth Galaad, ipse et omnis Israël contra Hazaël regem Syriæ :
12O||9||15||97670	et reversus fuerat ut curaretur in Jezrahel propter vulnera, quia percusserant eum Syri, præliantem contra Hazaël regem Syriæ. Dixitque Jehu : Si placet vobis, nemo egrediatur profugus de civitate, ne vadat, et nuntiet in Jezrahel.
12O||9||16||97680	Et ascendit, et profectus est in Jezrahel : Joram enim ægrotabat ibi, et Ochozias rex Juda descenderat ad visitandum Joram.
12O||9||17||97690	Igitur speculator qui stabat super turrim Jezrahel, vidit globum Jehu venientis, et ait : Video ego globum. Dixitque Joram : Tolle currum, et mitte in occursum eorum, et dicat vadens : Rectene sunt omnia ?
12O||9||18||97700	Abiit ergo, qui ascenderat currum, in occursum ejus, et ait : Hæc dicit rex : Pacatane sunt omnia ? Dixitque Jehu : Quid tibi et paci ? Transi, et sequere me. Nuntiavit quoque speculator, dicens : Venit nuntius ad eos, et non revertitur.
12O||9||19||97710	Misit etiam currum equorum secundum : venitque ad eos, et ait : Hæc dicit rex : Numquid pax est ? Et ait Jehu : Quid tibi et paci ? Transi, et sequere me.
12O||9||20||97720	Nuntiavit autem speculator, dicens : Venitusque ad eos, et non revertitur : est autem incessus quasi incessus Jehu filii Namsi, præceps enim graditur.
12O||9||21||97730	Et ait Joram : Junge currum. Junxeruntque currum ejus, et egressus est Joram rex Israël, et Ochozias rex Juda, singuli in curribus suis, egressique sunt in occursum Jehu, et invenerunt eum in agro Naboth Jezrahelitæ.
12O||9||22||97740	Cumque vidisset Joram Jehu, dixit : Pax est, Jehu ? At ille respondit : Quæ pax ? Adhuc fornicationes Jezabel matris tuæ, et veneficia ejus multa vigent.
12O||9||23||97750	Convertit autem Joram manum suam, et fugiens ait ad Ochoziam : Insidiæ, Ochozia.
12O||9||24||97760	Porro Jehu tetendit arcum manu, et percussit Joram inter scapulas : et egressa est sagitta per cor ejus, statimque corruit in curru suo.
12O||9||25||97770	Dixitque Jehu ad Badacer ducem : Tolle, projice eum in agro Naboth Jezrahelitæ : memini enim quando ego et tu sedentes in curru sequebamur Achab patrem hujus, quod Dominus onus hoc levaverit super eum, dicens :
12O||9||26||97780	Si non pro sanguine Naboth, et pro sanguine filiorum ejus, quem vidi heri, ait Dominus, reddam tibi in agro isto, dicit Dominus. Nunc ergo tolle, et projice eum in agrum juxta verbum Domini.
12O||9||27||97790	Ochozias autem rex Juda videns hoc, fugit per viam domus horti : persecutusque est eum Jehu, et ait : Etiam hunc percutite in curru suo. Et percusserunt eum in ascensu Gaver, qui est juxta Jeblaam : qui fugit in Mageddo, et mortuus est ibi.
12O||9||28||97800	Et imposuerunt eum servi ejus super currum suum, et tulerunt in Jerusalem : sepelieruntque eum in sepulchro cum patribus suis in civitate David.
12O||9||29||97810	Anno undecimo Joram filii Achab, regnavit Ochozias super Judam,
12O||9||30||97820	venitque Jehu in Jezrahel. Porro Jezabel, introitu ejus audito, depinxit oculos suos stibio, et ornavit caput suum, et respexit per fenestram
12O||9||31||97830	ingredientem Jehu per portam, et ait : Numquid pax potest esse Zambri, qui interfecit dominum suum ?
12O||9||32||97840	Levavitque Jehu faciem suam ad fenestram, et ait : Quæ est ista ? et inclinaverunt se ad eum duo vel tres eunuchi.
12O||9||33||97850	At ille dixit eis : Præcipitate eam deorsum : et præcipitaverunt eam, aspersusque est sanguine paries, et equorum ungulæ conculcaverunt eam.
12O||9||34||97860	Cumque introgressus esset, ut comederet biberetque, ait : Ite, et videte maledictam illam, et sepelite eam : quia filia regis est.
12O||9||35||97870	Cumque issent ut sepelirent eam, non invenerunt nisi calvariam, et pedes, et summas manus.
12O||9||36||97880	Reversique nuntiaverunt ei. Et ait Jehu : Sermo Domini est, quem locutus est per servum suum Eliam Thesbiten, dicens : In agro Jezrahel comedent canes carnes Jezabel,
12O||9||37||97890	et erunt carnes Jezabel sicut stercus super faciem terræ in agro Jezrahel, ita ut prætereuntes dicant : Hæccine est illa Jezabel ?
12O||10||1||97900	Erant autem Achab septuaginta filii in Samaria : scripsit ergo Jehu litteras, et misit in Samariam, ad optimates civitatis, et ad majores natu, et ad nutritios Achab, dicens :
12O||10||2||97910	Statim ut acceperitis litteras has, qui habetis filios domini vestri, et currus, et equos, et civitates firmas, et arma,
12O||10||3||97920	eligite meliorem, et eum qui vobis placuerit de filiis domini vestri, et eum ponite super solium patris sui, et pugnate pro domo domini vestri.
12O||10||4||97930	Timuerunt illi vehementer, et dixerunt : Ecce duo reges non potuerunt stare coram eo, et quomodo nos valebimus resistere ?
12O||10||5||97940	Miserunt ergo præpositi domus, et præfecti civitatis, et majores natu, et nutritii ad Jehu, dicentes : Servi tui sumus, quæcumque jusseris faciemus, nec constituemus nobis regem : quæcumque tibi placent, fac.
12O||10||6||97950	Rescripsit autem eis litteras secundo, dicens : Si mei estis, et obeditis mihi, tollite capita filiorum domini vestri, et venite ad me hac eadem hora cras in Jezrahel. Porro filii regis, septuaginta viri apud optimates civitates nutriebantur.
12O||10||7||97960	Cumque venissent litteras ad eos, tulerunt filios regis, et occiderunt septuaginta viros, et posuerunt capita eorum in cophinis, et miserunt ad eum in Jezrahel.
12O||10||8||97970	Venit autem nuntius, et indicavit ei, dicens : Attulerunt capita filiorum regis. Qui respondit : Ponite ea ad duos acervos juxta introitum portæ usque mane.
12O||10||9||97980	Cumque diluxisset, egressus est, et stans dixit ad omnem populum : Justi estis : si ego conjuravi contra dominum meum, et interfeci eum, quis percussit omnes hos ?
12O||10||10||97990	Videte ergo nunc quoniam non cecidit de sermonibus Domini in terram, quos locutus est Dominus super domum Achab, et Dominus fecit quod locutus est in manu servi sui Eliæ.
12O||10||11||98000	Percussit igitur Jehu omnes, qui reliqui erant de domo Achab in Jezrahel, et universos optimates ejus, et notos, et sacerdotes, donec non remanerent ex eo reliquiæ.
12O||10||12||98010	Et surrexit, et venit in Samariam : cumque venisset ad Cameram pastorum in via,
12O||10||13||98020	invenit fratres Ochoziæ regis Juda, dixitque ad eos : Quinam estis vos ? Qui responderunt : Fratres Ochoziæ sumus, et descendimus ad salutandos filios regis, et filios reginæ.
12O||10||14||98030	Qui ait : Comprehendite eos vivos. Quos cum comprehendissent vivos, jugulaverunt eos in cisterna juxta Cameram, quadraginta duos viros, et non reliquit ex eis quemquam.
12O||10||15||98040	Cumque abiisset inde, invenit Jonadab filium Rechab in occursum sibi, et benedixit ei. Et ait ad eum : Numquid est cor tuum rectum, sicut cor meum cum corde tuo ? Et ait Jonadab : Est. Si est, inquit, da manum tuam. Qui dedit ei manum suam. At ille levavit eum ad se in currum :
12O||10||16||98050	dixitque ad eum : Veni mecum, et vide zelum meum pro Domino. Et impositum in curru suo
12O||10||17||98060	duxit in Samariam. Et percussit omnes qui reliqui fuerant de Achab in Samaria usque ad unum, juxta verbum Domini, quod locutus est per Eliam.
12O||10||18||98070	Congregavit ergo Jehu omnem populum, et dixit ad eos : Achab coluit Baal parum, ego autem colam eum amplius.
12O||10||19||98080	Nunc igitur omnes prophetas Baal, et universos servos ejus, et cunctos sacerdotes ipsius vocate ad me : nullus sit qui non veniat, sacrificium enim grande est mihi Baal : quicumque defuerit, non vivet. Porro Jehu faciebat hoc insidiose, ut disperderet cultores Baal.
12O||10||20||98090	Et dixit : Sanctificate diem solemnem Baal. Vocavitque
12O||10||21||98100	et misit in univeros terminos Israël, et venerunt cuncti servi Baal : non fuit residuus ne unus quidem qui non veniret. Et ingressi sunt templum Baal : et repleta est domus Baal, a summo usque ad summum.
12O||10||22||98110	Dixitque his qui erant super vestes : Proferte vestimenta universis servis Baal. Et protulerunt eis vestes.
12O||10||23||98120	Ingressusque Jehu, et Jonadab filius Rechab, templum Baal, ait cultoribus Baal : Perquirite, et videte, ne quis forte vobiscum sit de servis Domini, sed ut sint servi Baal soli.
12O||10||24||98130	Ingressi sunt igitur ut facerent victimas et holocausta : Jehu autem præparaverat sibi foris octoginta viros, et dixerat eis : Quicumque fugerit de hominibus his, quos ego adduxero in manus vestras, anima ejus erit pro anima illius.
12O||10||25||98140	Factum est autem, cum completum esset holocaustum, præcepit Jehu militibus et ducibus suis : Ingredimini, et percutite eos, nullus evadat. Percusseruntque eos in ore gladii, et projecerunt milites et duces, et ierunt in civitatem templi Baal,
12O||10||26||98150	et protulerunt statuam de fano Baal, et combusserunt,
12O||10||27||98160	et comminuerunt eam. Destruxerunt quoque ædem Baal, et fecerunt pro ea latrinas usque in diem hanc.
12O||10||28||98170	Delevit itaque Jehu Baal de Israël :
12O||10||29||98180	verumtamen a peccatis Jeroboam filii Nabat, qui peccare fecit Israël, non recessit, nec dereliquit vitulos aureos, qui erant in Bethel, et in Dan.
12O||10||30||98190	Dixit autem Dominus ad Jehu : Quia studiose egisti quod rectum erat, et placebat in oculis meis, et omnia quæ erant in corde meo fecisti contra domum Achab : filii tui usque ad quartam generationem sedebunt super thronum Israël.
12O||10||31||98200	Porro Jehu non custodivit ut ambularet in lege Domini Dei Israël in toto corde suo : non enim recessit a peccatis Jeroboam, qui peccare fecerat Israël.
12O||10||32||98210	In diebus illis cœpit Dominus tædere super Israël : percussitque eos Hazaël in universis finibus Israël,
12O||10||33||98220	a Jordane contra orientalem plagam, omnem terram Galaad, et Gad, et Ruben, et Manasse, ab Aroër, quæ est super torrentem Arnon, et Galaad, et Basan.
12O||10||34||98230	Reliqua autem verborum Jehu, et universa quæ fecit, et fortitudo ejus, nonne hæc scripta sunt in libro verborum dierum regum Israël ?
12O||10||35||98240	Et dormivit Jehu cum patribus suis, sepelieruntque eum in Samaria : et regnavit Joachaz filius ejus pro eo.
12O||10||36||98250	Dies autem, quos regnavit Jehu super Israël, viginti et octo anni sunt in Samaria.
12O||11||1||98260	Athalia vero mater Ochoziæ, videns mortuum filium suum, surrexit, et interfecit omne semen regium.
12O||11||2||98270	Tollens autem Josaba filia regis Joram, soror Ochoziæ, Joas filium Ochoziæ, furata est eum de medio filiorum regis, qui interficiebantur, et nutricem ejus de triclinio : et abscondit eum a facie Athaliæ ut non interficeretur.
12O||11||3||98280	Eratque cum ea sex annis clam in domo Domini : porro Athalia regnavit super terram.
12O||11||4||98290	Anno autem septimo misit Jojada, et assumens centuriones et milites, introduxit ad se in templum Domini, pepigitque cum eis fœdus : et adjurans eos in domo Domini, ostendit eis filium regis :
12O||11||5||98300	et præcepit illis, dicens : Iste est sermo, quem facere debetis :
12O||11||6||98310	tertia pars vestrum introëat sabbato, et observet excubias domus regis. Tertia autem pars sit ad portam Sur, et tertia pars sit ad portam, quæ est post habitaculum scutariorum : et custodietis excubias domus Messa.
12O||11||7||98320	Duæ vero partes e vobis, omnes egredientes sabbato, custodiant excubias domus Domini circa regem.
12O||11||8||98330	Et vallabitis eum, habentes arma in manibus vestris : si quis autem ingressus fuerit septum templi, interficiatur : eritisque cum rege introëunte et egrediente.
12O||11||9||98340	Et fecerunt centuriones juxta omnia quæ præceperat eis Jojada sacerdos : et assumentes singuli viros suos, qui ingrediebantur sabbato, cum his qui egrediebantur sabbato, venerunt ad Jojadam sacerdotem.
12O||11||10||98350	Qui dedit eis hastas, et arma regis David, quæ erant in domo Domini.
12O||11||11||98360	Et steterunt singuli habentes arma in manu sua a parte templi dextera, usque ad partem sinistram altaris, et ædis, circum regem.
12O||11||12||98370	Produxitque filium regis, et posuit super eum diadema, et testimonium : feceruntque eum regem, et unxerunt : et plaudentes manu, dixerunt : Vivat rex.
12O||11||13||98380	Audivit autem Athalia vocem populi currentis : et ingressa ad turbas in templum Domini,
12O||11||14||98390	vidit regem stantem super tribunal juxta morem, et cantores, et tubas prope eum, omnemque populum terræ lætantem, et canentem tubis : et scidit vestimenta sua, clamavitque : Conjuratio, conjuratio.
12O||11||15||98400	Præcepit autem Jojada centurionibus, qui erant super exercitum, et ait eis : Educite eam extra septa templi, et quicumque eam secutus fuerit, feriatur gladio. Dixerat enim sacerdos : Non occidatur in templo Domini.
12O||11||16||98410	Imposueruntque ei manus, et impegerunt eam per viam introitus equorum, juxta palatium, et interfecta est ibi.
12O||11||17||98420	Pepigit ergo Jojada fœdus inter Dominum, et inter regem, et inter populum, ut esset populus Domini, et inter regem et populum.
12O||11||18||98430	Ingressusque est omnis populus terræ templum Baal, et destruxerunt aras ejus, et imagines contriverunt valide : Mathan quoque sacerdotem Baal occiderunt coram altari. Et posuit sacerdos custodias in domo Domini.
12O||11||19||98440	Tulitque centuriones, et Cerethi et Phelethi legiones, et omnem populum terræ, deduxeruntque regem de domo Domini : et venerunt per viam portæ scutariorum in palatium, et sedit super thronum regum.
12O||11||20||98450	Lætatusque est omnis populus terræ, et civitas conquievit : Athalia autem occisa est gladio in domo regis.
12O||11||21||98460	Septemque annorum erat Joas, cum regnare cœpisset.
12O||12||1||98470	Anno septimo Jehu regnavit Joas : et quadraginta annis regnavit in Jerusalem. Nomen matris ejus Sebia de Bersabee.
12O||12||2||98480	Fecitque Joas rectum coram Domino cunctis diebus, quibus docuit eum Jojada sacerdos.
12O||12||3||98490	Verumtamen excelsa non abstulit : adhuc enim populus immolabat, et adolebat in excelsis incensum.
12O||12||4||98500	Dixitque Joas ad sacerdotes : Omnem pecuniam sanctorum, quæ illata fuerit in templum Domini a prætereuntibus, quæ offertur pro pretio animæ, et quam sponte et arbitrio cordis sui inferunt in templum Domini :
12O||12||5||98510	accipiant illam sacerdotes juxta ordinem suum, et instaurent sartatecta domus, si quid necessarium viderint instauratione.
12O||12||6||98520	Igitur usque ad vigesimum tertium annum regis Joas, non instauraverunt sacerdotes sartatecta templi.
12O||12||7||98530	Vocavitque rex Joas Jojadam pontificem et sacerdotes, dicens eis : Quare sartatecta non instauratis templi ? Nolite ergo amplius accipere pecuniam juxta ordinem vestrum, sed ad instaurationem templi reddite eam.
12O||12||8||98540	Prohibitique sunt sacerdotes ultra accipere pecuniam a populo, et instaurare sartatecta domus.
12O||12||9||98550	Et tulit Jojada pontifex gazophylacium unum, aperuitque foramen desuper, et posuit illud juxta altare ad dexteram ingredientium domum Domini, mittebantque in eo sacerdotes, qui custodiebant ostia, omnem pecuniam, quæ deferebatur ad templum Domini.
12O||12||10||98560	Cumque viderent nimiam pecuniam esse in gazophylacio, ascendebat scriba regis, et pontifex, effundebantque et numerabant pecuniam, quæ inveniebatur in domo Domini :
12O||12||11||98570	et dabant eam juxta numerum atque mensuram in manu eorum, qui præerant cæmentariis domus Domini : qui impendebant eam in fabris lignorum, et in cæmentariis iis, qui operabantur in domo Domini,
12O||12||12||98580	et sartatecta faciebant : et in iis, qui cædebant saxa, et ut emerent ligna, et lapides, qui excidebantur, ita ut impleretur instauratio domus Domini in universis, quæ indigebant expensa ad muniendam domum.
12O||12||13||98590	Verumtamen non fiebant ex eadem pecunia hydriæ templi Domini, et fuscinulæ, et thuribula, et tubæ, et omne vas aureum et argenteum de pecunia, quæ inferebatur in templum Domini.
12O||12||14||98600	Iis enim, qui faciebant opus, dabatur ut instauraretur templum Domini :
12O||12||15||98610	et non fiebat ratio iis hominibus, qui accipiebant pecuniam ut distribuerent eam artificibus, sed in fide tractabant eam.
12O||12||16||98620	Pecuniam vero pro delicto, et pecuniam pro peccatis non inferebant in templum Domini, quia sacerdotum erat.
12O||12||17||98630	Tunc ascendit Hazaël rex Syriæ, et pugnabat contra Geth, cepitque eam : et direxit faciem suam ut ascenderet in Jerusalem.
12O||12||18||98640	Quam ob rem tulit Joas rex Juda omnia sanctificata, quæ consecraverant Josaphat, et Joram, et Ochozias, patres ejus reges Juda, et quæ ipse obtulerat : et universum argentum, quod inveniri potuit in thesauris templi Domini, et in palatio regis : misitque Hazaëli regi Syriæ, et recessit ab Jerusalem.
12O||12||19||98650	Reliqua autem sermonum Joas, et universa quæ fecit, nonne hæc scripta sunt in libro verborum dierum regum Juda ?
12O||12||20||98660	Surrexerunt autem servi ejus, et conjuraverunt inter se, percusseruntque Joas in Domo Mello in descensu Sella.
12O||12||21||98670	Josachar namque filius Semaath, et Jozabad filius Somer servi ejus, percusserunt eum, et mortuus est : et sepelierunt eum cum patribus suis in civitate David : regnavitque Amasias filius ejus pro eo.
12O||13||1||98680	Anno vigesimo tertio Joas filii Ochoziæ regis Juda, regnavit Joachaz filius Jehu super Israël in Samaria decem et septem annis.
12O||13||2||98690	Et fecit malum coram Domino, secutusque est peccata Jeroboam filii Nabat, qui peccare fecit Israël, et non declinavit ab eis.
12O||13||3||98700	Iratusque est furor Domini contra Israël, et tradidit eos in manu Hazaël regis Syriæ, et in manu Benadad filii Hazaël, cunctis diebus.
12O||13||4||98710	Deprecatus est autem Joachaz faciem Domini, et audivit eum Dominus : vidit enim angustiam Israël, quia attriverat eos rex Syriæ :
12O||13||5||98720	et dedit Dominus salvatorem Israëli, et liberatus est de manu regis Syriæ : habitaveruntque filii Israël in tabernaculis suis sicut heri et nudiustertius.
12O||13||6||98730	Verumtamen non recesserunt a peccatis domus Jeroboam, qui peccare fecit Israël, sed in ipsis ambulaverunt : siquidem et lucus permansit in Samaria.
12O||13||7||98740	Et non sunt derelicti Joachaz de populo nisi quinquaginta equites, et decem currus, et decem millia peditum : interfecerat enim eos rex Syriæ, et redegerat quasi pulverem in tritura areæ.
12O||13||8||98750	Reliqua autem sermonum Joachaz, et universa quæ fecit, et fortitudo ejus, nonne hæc scripta sunt in libro sermonum dierum regum Israël ?
12O||13||9||98760	Dormivitque Joachaz cum patribus suis, et sepelierunt eum in Samaria : regnavitque Joas filius ejus pro eo.
12O||13||10||98770	Anno trigesimo septimo Joas regis Juda, regnavit Joas filius Joachaz super Israël in Samaria sedecim annis,
12O||13||11||98780	et fecit quod malum est in conspectu Domini : non declinavit ab omnibus peccatis Jeroboam filii Nabat, qui peccare fecit Israël, sed in ipsis ambulavit.
12O||13||12||98790	Reliqua autem sermonum Joas, et universa quæ fecit, et fortitudo ejus, quomodo pugnaverit contra Amasiam regem Juda, nonne hæc scripta sunt in libro sermonum dierum regum Israël ?
12O||13||13||98800	Et dormivit Joas cum patribus suis : Jeroboam autem sedit super solium ejus. Porro Joas sepultus est in Samaria cum regibus Israël.
12O||13||14||98810	Eliseus autem ægrotabat infirmitate, qua et mortuus est : descenditque ad eum Joas rex Israël, et flebat coram eo, dicebatque : Pater mi, pater mi, currus Israël et auriga ejus.
12O||13||15||98820	Et ait illi Eliseus : Affer arcum, et sagittas. Cumque attulisset ad eum arcum, et sagittas,
12O||13||16||98830	dixit ad regem Israël : Pone manum tuam super arcum. Et cum posuisset ille manum suam, superposuit Eliseus manus suas manibus regis,
12O||13||17||98840	et ait : Aperi fenestram orientalem. Cumque aperuisset, dixit Eliseus : Jace sagittam. Et jecit. Et ait Eliseus : Sagitta salutis Domini, et sagitta salutis contra Syriam : percutiesque Syriam in Aphec, donec consumas eam.
12O||13||18||98850	Et ait : Tolle sagittas. Qui cum tulisset, rursum dixit ei : Percute jaculo terram. Et cum percussisset tribus vicibus, et stetisset,
12O||13||19||98860	iratus est vir Dei contra eum, et ait : Si percussisses quinquies, aut sexies, sive septies, percussisses Syriam usque ad consumptionem : nunc autem tribus vicibus percuties eam.
12O||13||20||98870	Mortuus est ergo Eliseus, et sepelierunt eum. Latrunculi autem de Moab venerunt in terram in ipso anno.
12O||13||21||98880	Quidam autem sepelientes hominem, viderunt latrunculos, et projecerunt cadaver in sepulchro Elisei. Quod cum tetigisset ossa Elisei, revixit homo, et stetit super pedes suos.
12O||13||22||98890	Igitur Hazaël rex Syriæ afflixit Israël cunctis diebus Joachaz :
12O||13||23||98900	et misertus est Dominus eorum, et reversus est ad eos propter pactum suum, quod habebat cum Abraham, et Isaac, et Jacob : et noluit disperdere eos, neque projicere penitus usque in præsens tempus.
12O||13||24||98910	Mortuus est autem Hazaël rex Syriæ, et regnavit Benadad filius ejus pro eo.
12O||13||25||98920	Porro Joas filius Joachaz tulit urbes de manu Benadad filii Hazaël, quas tulerat de manu Joachaz patris sui jure prælii : tribus vicibus percussit eum Joas, et reddidit civitates Israël.
12O||14||1||98930	In anno secundo Joas filii Joachaz regis Israël, regnavit Amasias filius Joas regis Juda.
12O||14||2||98940	Viginti quinque annorum erat cum regnare cœpisset : viginti autem et novem annis regnavit in Jerusalem. Nomen matris ejus Joadan de Jerusalem.
12O||14||3||98950	Et fecit rectum coram Domino, verumtamen non ut David pater ejus. Juxta omnia, quæ fecit Joas pater suus, fecit :
12O||14||4||98960	nisi hoc tantum quod excelsa non abstulit : adhuc enim populus immolabat, et adolebat incensum in excelsis.
12O||14||5||98970	Cumque obtinuisset regnum, percussit servos suos, qui interfecerant regem patrem suum :
12O||14||6||98980	filios autem eorum, qui occiderant, non occidit, juxta quod scriptum est in libro legis Moysi, sicut præcepit Dominus, dicens : Non morientur patres pro filiis, neque filii morientur pro patribus : sed unusquisque in peccato suo morietur.
12O||14||7||98990	Ipse percussit Edom in valle Salinarum decem millia, et apprehendit petram in prælio, vocavitque nomen ejus Jectehel usque in præsentem diem.
12O||14||8||99000	Tunc misit Amasias nuntios ad Joas filium Joachaz, filii Jehu regis Israël, dicens : Veni, et videamus nos.
12O||14||9||99010	Remisitque Joas rex Israël ad Amasiam regem Juda, dicens : Carduus Libani misit ad cedrum, quæ est in Libano, dicens : Da filiam tuam filio meo uxorem. Transieruntque bestiæ saltus, quæ sunt in Libano, et conculcaverunt carduum.
12O||14||10||99020	Percutiens invaluisti super Edom, et sublevavit te cor tuum : contentus esto gloria, et sede in domo tua : quare provocas malum, ut cadas tu et Judas tecum ?
12O||14||11||99030	Et non acquievit Amasias. Ascenditque Joas rex Israël, et viderunt se, ipse et Amasias rex Juda, in Bethsames oppido Judæ.
12O||14||12||99040	Percussusque est Juda coram Israël, et fugerunt unusquisque in tabernacula sua.
12O||14||13||99050	Amasiam vero regem Juda, filium Joas filii Ochoziæ, cepit Joas rex Israël in Bethsames, et adduxit eum in Jerusalem : et interrupit murum Jerusalem, a porta Ephraim usque ad portam anguli, quadringentis cubitis.
12O||14||14||99060	Tulitque omne aurum, et argentum, et universa vasa, quæ inventa sunt in domo Domini, et in thesauris regis, et obsides, et reversus est in Samariam.
12O||14||15||99070	Reliqua autem verborum Joas quæ fecit, et fortitudo ejus qua pugnavit contra Amasiam regem Juda, nonne hæc scripta sunt in libro sermonum dierum regum Israël ?
12O||14||16||99080	Dormivitque Joas cum patribus suis, et sepultus est in Samaria cum regibus Israël, et regnavit Jeroboam filius ejus pro eo.
12O||14||17||99090	Vixit autem Amasias, filius Joas, rex Juda, postquam mortuus est Joas filius Joachaz regis Israël, quindecim annis.
12O||14||18||99100	Reliqua autem sermonum Amasiæ, nonne hæc scripta sunt in libro sermonum dierum regum Juda ?
12O||14||19||99110	Factaque est contra eum conjuratio in Jerusalem : at ille fugit in Lachis. Miseruntque post eum in Lachis, et interfecerunt eum ibi.
12O||14||20||99120	Et asportaverunt in equis, sepultusque est in Jerusalem cum patribus suis in civitate David.
12O||14||21||99130	Tulit autem universus populus Judæ Azariam annos natum sedecim, et constituerunt eum regem pro patre ejus Amasia.
12O||14||22||99140	Ipse ædificavit Ælath, et restituit eam Judæ, postquam dormivit rex cum patribus suis.
12O||14||23||99150	Anno quintodecimo Amasiæ filii Joas regis Juda, regnavit Jeroboam filius Joas regis Israël in Samaria, quadraginta et uno anno :
12O||14||24||99160	et fecit quod malum est coram Domino. Non recessit ab omnibus peccatis Jeroboam filii Nabat, qui peccare fecit Israël.
12O||14||25||99170	Ipse restituit terminos Israël ab introitu Emath, usque ad mare solitudinis, juxta sermonem Domini Dei Israël, quem locutus est per servum suum Jonam filium Amathi prophetam, qui erat de Geth, quæ est in Opher.
12O||14||26||99180	Vidit enim Dominus afflictionem Israël amaram nimis, et quod consumpti essent usque ad clausos carcere, et extremos, et non esset qui auxiliaretur Israëli.
12O||14||27||99190	Nec locutus est Dominus ut deleret nomen Israël de sub cælo, sed salvavit eos in manu Jeroboam filii Joas.
12O||14||28||99200	Reliqua autem sermonum Jeroboam, et universa quæ fecit, et fortitudo ejus, qua præliatus est, et quomodo restituit Damascum et Emath Judæ in Israël, nonne hæc scripta sunt in libro sermonum dierum regum Israël ?
12O||14||29||99210	Dormivitque Jeroboam cum patribus suis regibus Israël, et regnavit Zacharias filius ejus pro eo.
12O||15||1||99220	Anno vigesimo septimo Jeroboam regis Israël, regnavit Azarias filius Amasiæ regis Juda.
12O||15||2||99230	Sedecim annorum erat cum regnare cœpisset, et quinquaginta duobus annis regnavit in Jerusalem : nomen matris ejus Jechelia de Jerusalem.
12O||15||3||99240	Fecitque quod erat placitum coram Domino, juxta omnia quæ fecit Amasias pater ejus.
12O||15||4||99250	Verumtamen excelsa non est demolitus : adhuc populus sacrificabat, et adolebat incensum in excelsis.
12O||15||5||99260	Percussit autem Dominus regem, et fuit leprosus usque in diem mortis suæ, et habitabat in domo libera seorsum : Joatham vero filius regis gubernabat palatium, et judicabit populum terræ.
12O||15||6||99270	Reliqua autem sermonum Azariæ, et universa quæ fecit, nonne hæc scripta sunt in libro verborum dierum regum Juda ?
12O||15||7||99280	Et dormivit Azarias cum patribus suis : sepelieruntque eum cum majoribus suis in civitate David, et regnavit Joatham filius ejus pro eo.
12O||15||8||99290	Anno trigesimo octavo Azariæ regis Juda, regnavit Zacharias filius Jeroboam super Israël in Samaria sex mensibus :
12O||15||9||99300	et fecit quod malum est coram Domino, sicut fecerant patres ejus : non recessit a peccatis Jeroboam filii Nabat, qui peccare fecit Israël.
12O||15||10||99310	Conjuravit autem contra eum Sellum filius Jabes : percussitque eum palam, et interfecit, regnavitque pro eo.
12O||15||11||99320	Reliqua autem verborum Zachariæ, nonne hæc scripta sunt in libro sermonum dierum regum Israël ?
12O||15||12||99330	Iste est sermo Domini, quem locutus est ad Jehu, dicens : Filii tui usque ad quartam generationem sedebunt super thronum Israël. Factumque est ita.
12O||15||13||99340	Sellum filius Jabes regnavit trigesimo novo anno Azariæ regis Juda : regnavit autem uno mense in Samaria.
12O||15||14||99350	Et ascendit Manahem filius Gadi de Thersa, venitque in Samariam, et percussit Sellum filium Jabes in Samaria, et interfecit eum, regnavitque pro eo.
12O||15||15||99360	Reliqua autem verborum Sellum, et conjuratio ejus, per quam tetendit insidias, nonne hæc scripta sunt in libro sermonum dierum regum Israël ?
12O||15||16||99370	Tunc percussit Manahem Thapsam, et omnes qui erant in ea, et terminos ejus de Thersa : noluerant enim aperire ei : et interfecit omnes prægnantes ejus, et scidit eas.
12O||15||17||99380	Anno trigesimo nono Azariæ regis Juda, regnavit Manahem filius Gadi super Israël decem annis in Samaria.
12O||15||18||99390	Fecitque quod erat malum coram Domino : non recessit a peccatis Jeroboam filii Nabat, qui peccare fecit Israël cunctis diebus ejus.
12O||15||19||99400	Veniebat Phul rex Assyriorum in terram, et dabat Manahem Phul mille talenta argenti, ut esset ei in auxilium, et firmaret regnum ejus.
12O||15||20||99410	Indixitque Manahem argentum super Israël cunctis potentibus et divitibus, ut daret regi Assyriorum quinquaginta siclos argenti per singulos : reversusque est rex Assyriorum, et non est moratus in terra.
12O||15||21||99420	Reliqua autem sermonum Manahem, et universa quæ fecit, nonne hæc scripta sunt in libro sermonum dierum regum Israël ?
12O||15||22||99430	Et dormivit Manahem cum patribus suis : regnavitque Phaceia filius ejus pro eo.
12O||15||23||99440	Anno quinquagesimo Azariæ regis Juda, regnavit Phaceia filius Manahem super Israël in Samaria biennio :
12O||15||24||99450	et fecit quod erat malum coram Domino : non recessit a peccatis Jeroboam filii Nabat, qui peccare fecit Israël.
12O||15||25||99460	Conjuravit autem adversus eum Phacee filius Romeliæ, dux ejus, et percussit eum in Samaria in turre domus regiæ juxta Argob, et juxta Arie, et cum eo quinquaginta viros de filiis Galaaditarum, et interfecit eum, regnavitque pro eo.
12O||15||26||99470	Reliqua autem sermonum Phaceia, et universa quæ fecit, nonne hæc scripta sunt in libro sermonum dierum regum Israël ?
12O||15||27||99480	Anno quinquagesimo secundo Azariæ regis Juda, regnavit Phacee filius Romeliæ super Israël in Samaria viginti annis.
12O||15||28||99490	Et fecit quod erat malum coram Domino : non recessit a peccatis Jeroboam filii Nabat, qui peccare fecit Israël.
12O||15||29||99500	In diebus Phacee regis Israël venit Theglathphalasar rex Assur, et cepit Ajon, et Abel-Domum, Maacha et Janoë, et Cedes, et Asor, et Galaad, et Galilæam, et universam terram Nephthali : et transtulit eos in Assyrios.
12O||15||30||99510	Conjuravit autem, et tetendit insidias Osee filius Ela contra Phacee filium Romeliæ, et percussit eum, et interfecit : regnavitque pro eo vigesimo anno Joatham filii Oziæ.
12O||15||31||99520	Reliqua autem sermonum Phacee, et universa quæ fecit, nonne hæc scripta sunt in libro sermonum dierum regum Israël ?
12O||15||32||99530	Anno secundo Phacee, filii Romeliæ regis Israël, regnavit Joatham filius Oziæ regis Juda.
12O||15||33||99540	Viginti quinque annorum erat cum regnare cœpisset, et sedecim annis regnavit in Jerusalem : nomen matris ejus Jerusa, filia Sadoc.
12O||15||34||99550	Fecitque quod erat placitum coram Domino : juxta omnia quæ fecerat Ozias pater suus operatus est.
12O||15||35||99560	Verumtamen excelsa non abstulit : adhuc populus immolabat, et adolebat incensum in excelsis : ipse ædificavit portam domus Domini sublimissimam.
12O||15||36||99570	Reliqua autem sermonum Joatham, et universa quæ fecit, nonne hæc scripta sunt in libro verborum dierum regum Juda ?
12O||15||37||99580	In diebus illis cœpit Dominus mittere in Judam Rasin regem Syriæ, et Phacee filium Romeliæ.
12O||15||38||99590	Et dormivit Joatham cum patribus suis, sepultusque est cum eis in civitate David patris sui, et regnavit Achaz filius ejus pro eo.
12O||16||1||99600	Anno decimo septimo Phacee filii Romeliæ, regnavit Achaz filius Joatham regis Juda.
12O||16||2||99610	Viginti annorum erat Achaz cum regnare cœpisset, et sedecim annis regnavit in Jerusalem : non fecit quod erat placitum in conspectu Domini Dei sui, sicut David pater ejus :
12O||16||3||99620	sed ambulavit in via regum Israël : insuper et filium suum consecravit, transferens per ignem secundum idola gentium, quæ dissipavit Dominus coram filiis Israël.
12O||16||4||99630	Immolabat quoque victimas, et adolebat incensum in excelsis, et in collibus, et sub omni ligno frondoso.
12O||16||5||99640	Tunc ascendit Rasin rex Syriæ, et Phacee filius Romeliæ rex Israël, in Jerusalem ad præliandum : cumque obsiderent Achaz, non valuerunt superare eum.
12O||16||6||99650	In tempore illo restituit Rasin rex Syriæ, Ailam Syriæ, et ejecit Judæos de Aila : et Idumæi venerunt in Ailam, et habitaverunt ibi usque in diem hanc.
12O||16||7||99660	Misit autem Achaz nuntios ad Theglathphalasar regem Assyriorum, dicens : Servus tuus, et filius tuus ego sum : ascende, et salvum me fac de manu regis Syriæ, et de manu regis Israël, qui consurrexerunt adversum me.
12O||16||8||99670	Et cum collegisset argentum et aurum, quod inveniri potuit in domo Domini, et in thesauris regis, misit regi Assyriorum munera.
12O||16||9||99680	Qui et acquievit voluntati ejus : ascendit enim rex Assyriorum in Damascum, et vastavit eam : et transtulit habitatores ejus Cyrenen, Rasin autem interfecit.
12O||16||10||99690	Perrexitque rex Achaz in occursum Theglathphalasar regis Assyriorum in Damascum : cumque vidisset altare Damasci, misit rex Achaz ad Uriam sacerdotem exemplar ejus, et similitudinem juxta omne opus ejus.
12O||16||11||99700	Exstruxitque Urias sacerdos altare : juxta omnia quæ præceperat rex Achaz de Damasco, ita fecit sacerdos Urias donec veniret rex Achaz de Damasco.
12O||16||12||99710	Cumque venisset rex de Damasco, vidit altare, et veneratus est illud : ascenditque et immolavit holocausta, et sacrificium suum,
12O||16||13||99720	et libavit libamina, et fudit sanguinem pacificorum, quæ obtulerat super altare.
12O||16||14||99730	Porro altare æreum, quod erat coram Domino, transtulit de facie templi, et de loco altaris, et de loco templi Domini : posuitque illud ex latere altaris ad aquilonem.
12O||16||15||99740	Præcepit quoque rex Achaz Uriæ sacerdoti, dicens : Super altare majus offer holocaustum matutinum, et sacrificium vespertinum, et holocaustum regis, et sacrificium ejus, et holocaustum universi populi terræ, et sacrificia eorum, et libamina eorum : et omnem sanguinem holocausti, et universum sanguinem victimæ super illud effundes : altare vero æreum erit paratum ad voluntatem meam.
12O||16||16||99750	Fecit igitur Urias sacerdos juxta omnia quæ præceperat rex Achaz.
12O||16||17||99760	Tulit autem rex Achaz cælatas bases, et luterem, qui erat desuper : et mare deposuit de bobus æreis, qui sustentabant illud, et posuit super pavimentum stratum lapide.
12O||16||18||99770	Musach quoque sabbati, quod ædificaverat in templo : et ingressum regis exterius convertit in templum Domini propter regem Assyriorum.
12O||16||19||99780	Reliqua autem verborum Achaz, quæ fecit, nonne hæc scripta sunt in libro sermonum dierum regum Juda ?
12O||16||20||99790	Dormivitque Achaz cum patribus suis, et sepultus est cum eis in civitate David, et regnavit Ezechias filius ejus pro eo.
12O||17||1||99800	Anno duodecimo Achaz regis Juda, regnavit Osee filius Ela in Samaria super Israël novem annis.
12O||17||2||99810	Fecitque malum coram Domino : sed non sicut reges Israël, qui ante eum fuerant.
12O||17||3||99820	Contra hunc ascendit Salmanasar rex Assyriorum, et factus est ei Osee servus, reddebatque illi tributa.
12O||17||4||99830	Cumque deprehendisset rex Assyriorum Osee, quod rebellare nitens misisset nuntios ad Sua regem Ægypti, ne præstaret tributa regi Assyriorum sicut singulis annis solitus erat, obsedit eum, et vinctum misit in carcerem.
12O||17||5||99840	Pervagatusque est omnem terram : et ascendens Samariam, obsedit eam tribus annis.
12O||17||6||99850	Anno autem nono Osee, cepit rex Assyriorum Samariam, et transtulit Israël in Assyrios : posuique eos in Hala, et in Habor juxta fluvium Gozan, in civitatibus Medorum.
12O||17||7||99860	Factum est enim, cum peccassent filii Israël Domino Deo suo, qui eduxerat eos de terra Ægypti, de manu Pharaonis regis Ægypti, coluerunt deos alienos.
12O||17||8||99870	Et ambulaverunt juxta ritum gentium, quas consumpserat Dominus in conspectu filiorum Israël, et regum Israël, quia similiter fecerant.
12O||17||9||99880	Et offenderunt filii Israël verbis non rectis Dominum Deum suum : et ædificaverunt sibi excelsa in cunctis urbibus suis a turre custodum usque ad civitatem munitam.
12O||17||10||99890	Feceruntque sibi statuas, et lucos in omni colle sublimi, et subter omne lignum nemorosum :
12O||17||11||99900	et adolebant ibi incensum super aras in morem gentium, quas transtulerat Dominus a facie eorum : feceruntque verba pessima irritantes Dominum.
12O||17||12||99910	Et coluerunt immunditias, de quibus præcepit eis Dominus ne facerent verbum hoc.
12O||17||13||99920	Et testificatus est Dominus in Israël et in Juda per manum omnium prophetarum et videntium, dicens : Revertimini a viis vestris pessimis, et custodite præcepta mea, et cæremonias juxta omnem legem, quam præcepi patribus vestris : et sicut misi ad vos in manu servorum meorum prophetarum.
12O||17||14||99930	Qui non audierunt, sed induraverunt cervicem suam juxta cervicem patrum suorum, qui noluerunt obedire Domino Deo suo.
12O||17||15||99940	Et abjecerunt legitima ejus, et pactum, quod pepigit cum patribus eorum, et testificationes, quibus contestatus est eos : secutique sunt vanitates, et vane egerunt : et secuti sunt gentes, quæ erant per circuitum eorum, super quibus præceperat Dominus eis ut non facerent sicut et illæ faciebant.
12O||17||16||99950	Et dereliquerunt omnia præcepta Domini Dei sui : feceruntque sibi conflatiles duos vitulos, et lucos, et adoraverunt universam militiam cæli : servieruntque Baal,
12O||17||17||99960	et consecraverunt filios suos, et filias suas per ignem : et divinationibus inserviebant, et auguriis : et tradiderunt se ut facerent malum coram Domino, ut irritarent eum.
12O||17||18||99970	Iratusque est Dominus vehementer Israëli, et abstulit eos a conspectu suo, et non remansit nisi tribus Juda tantummodo.
12O||17||19||99980	Sed nec ipse Juda custodivit mandata Domini Dei sui : verum ambulavit in erroribus Israël, quos operatus fuerat.
12O||17||20||99990	Projecitque Dominus omne semen Israël, et afflixit eos, et tradidit eos in manu diripientium, donec projiceret eos a facie sua :
12O||17||21||100000	ex eo jam tempore, quo scissus est Israël a domo David, et consituerunt sibi regem Jeroboam filium Nabat, separavit enim Jeroboam Israël a Domino, et peccare eos fecit peccatum magnum.
12O||17||22||100010	Et ambulaverunt filii Israël in universis peccatis Jeroboam quæ fecerat : et non recesserunt ab eis,
12O||17||23||100020	usquequo Dominus auferret Israël a facie sua, sicut locutus fuerat in manu omnium servorum suorum prophetarum : translatusque est Israël de terra sua in Assyrios, usque in diem hanc.
12O||17||24||100030	Adduxit autem rex Assyriorum de Babylone, et de Cutha, et de Avah, et de Emath, et de Sepharvaim : et collocavit eos in civitatibus Samariæ pro filiis Israël : qui possederunt Samariam, et habitaverunt in urbibus ejus.
12O||17||25||100040	Cumque ibi habitare cœpissent, non timebant Dominum : et immisit in eos Dominus leones, qui interficiebant eos.
12O||17||26||100050	Nuntiatumque est regi Assyriorum, et dictum : Gentes, quas transtulisti, et habitare fecisti in civitatibus Samriæ, ignorant legitima Dei terræ : et immisit in eos Dominus leones, et ecce interficiunt eos, eo quod ignorent ritum Dei terræ.
12O||17||27||100060	Præcepit autem rex Assyriorum, dicens : Ducite illuc unum de sacerdotibus, quos inde captivos adduxistis, et vadat, et habitet cum eis : et doceat eos legitima Dei terræ.
12O||17||28||100070	Igitur cum venisset unus de sacerdotibus his, qui captivi ducti fuerant de Samaria, habitavit in Bethel, et docebat eos quomodo colerent Dominum.
12O||17||29||100080	Et unaquæque gens fabricata est deum suum : posueruntque eos in fanis excelsis, quæ fecerant Samaritæ, gens et gens in urbibus suis, in quibus habitabat.
12O||17||30||100090	Viri enim Babylonii fecerunt Sochothbenoth : viri autem Cuthæi fecerunt Nergel : et viri de Emath fecerunt Asima.
12O||17||31||100100	Porro Hevæi fecerunt Nebahaz et Tharthac. Hi autem qui erant de Sepharvaim, comburebant filios suos igni, Adramelech et Anamlech diis Sepharvaim,
12O||17||32||100110	et nihilominus colebant Dominum. Fecerunt autem sibi de novissimis sacerdotes excelsorum, et ponebant eos in fanis sublimibus.
12O||17||33||100120	Et cum Dominum colerent, diis quoque suis serviebant juxta consuetudinem gentium, de quibus translati fuerant Samariam.
12O||17||34||100130	Usque in præsentem diem morem sequuntur antiquum : non timent Dominum, neque custodiunt cæremonias ejus, judicia, et legem, et mandatum, quod præceperat Dominus filiis Jacob, quem cognominavit Israël :
12O||17||35||100140	et percusserat cum eis pactum, et mandaverat eis, dicens : Nolite timere deos alienos, et non adoretis eos, neque colatis eos, et non immoletis eis :
12O||17||36||100150	sed Dominum Deum vestrum, qui eduxit vos de terra Ægypti in fortitudine magna, et in brachio extento, ipsum timete, et illum adorate, et ipsi immolate.
12O||17||37||100160	Cæremonias quoque, et judicia, et legem, et mandatum, quod scripsit vobis, custodite ut faciatis cunctis diebus : et non timeatis deos alienos.
12O||17||38||100170	Et pactum quod percussit vobiscum, nolite oblivisci : nec colatis deos alienos,
12O||17||39||100180	sed Dominum Deum vestrum timete, et ipse eruet vos de manu omnium inimicorum vestrorum.
12O||17||40||100190	Illi vero non audierunt, sed juxta consuetudinem suam pristinam perpetrabant.
12O||17||41||100200	Fuerunt igitur gentes istæ timentes quidem Dominum, sed nihilominus et idolis suis servientes : nam et filii eorum, et nepotes, sicut fecerunt patres sui, ita faciunt usque in præsentem diem.
12O||18||1||100210	Anno tertio Osee filii Ela regis Israël, regnavit Ezechias filius Achaz regis Juda.
12O||18||2||100220	Viginti quinque annorum erat cum regnare cœpisset, et viginti novem annis regnavit in Jerusalem : nomen matris ejus Abi filia Zachariæ.
12O||18||3||100230	Fecitque quod erat bonum coram Domino, juxta omnia quæ fecerat David pater ejus.
12O||18||4||100240	Ipse dissipavit excelsa, et contrivit statuas, et succidit lucos, confregitque serpentem æneum, quem fecerat Moyses : siquidem usque ad illud tempus filii Israël adolebant ei incensum : vocavitque nomen ejus Nohestan.
12O||18||5||100250	In Domino Deo Israël speravit : itaque post eum non fuit similis ei de cunctis regibus Juda, sed neque in his qui ante eum fuerunt :
12O||18||6||100260	et adhæsit Domino, et non recessit a vestigiis ejus, fecitque mandata ejus, quæ præceperat Dominus Moysi.
12O||18||7||100270	Unde et erat Dominus cum eo, et in cunctis, ad quæ procedebat, sapienter se agebat. Rebellavit quoque contra regem Assyriorum, et non servivit ei.
12O||18||8||100280	Ipse percussit Philisthæos usque ad Gazam, et omnes terminos eorum, a turre custodum usque ad civitatem munitam.
12O||18||9||100290	Anno quarto regis Ezechiæ, qui erat annus septimus Osee filii Ela regis Israël, ascendit Salmanasar rex Assyriorum in Samariam, et oppugnavit eam,
12O||18||10||100300	et cepit. Nam post annos tres, anno sexto Ezechiæ, id est nono anno Osee regis Israël, capta est Samaria :
12O||18||11||100310	et transtulit rex Assyriorum Israël in Assyrios, collocavitque eos in Hala, et in Habor fluviis Gozan in civitatibus Medorum :
12O||18||12||100320	quia non audierunt vocem Domini Dei sui, sed prætergressi sunt pactum ejus : omnia, quæ præceperat Moyses servus Domini, non audierunt, neque fecerunt.
12O||18||13||100330	Anno quartodecimo regis Ezechiæ, ascendit Sennacherib rex Assyriorum ad universas civitates Juda munitas : et cepit eas.
12O||18||14||100340	Tunc misit Ezechias rex Juda nuntios ad regem Assyriorum in Lachis, dicens : Peccavi, recede a me : et omne, quod imposueris mihi, feram. Indixit itaque rex Assyriorum Ezechiæ regi Judæ trecenta talenta argenti, et triginta talenta auri.
12O||18||15||100350	Deditque Ezechias omne argentum quod repertum fuerat in domo Domini, et in thesauris regis.
12O||18||16||100360	In tempore illo confregit Ezechias valvas templi Domini, et laminas auri, quas ipse affixerat, et dedit eas regi Assyriorum.
12O||18||17||100370	Misit autem rex Assyriorum Tharthan, et Rabsaris, et Rabsacen de Lachis ad regem Ezechiam cum manu valida Jerusalem : qui cum ascendissent, venerunt Jerusalem, et steterunt juxta aquæductum piscinæ superioris, quæ est in via Agrifullonis.
12O||18||18||100380	Vocaveruntque regem : egressus est autem ad eos Eliacim filius Helciæ præpositus domus, et Sobna scriba, et Joahe filius Asaph a commentariis.
12O||18||19||100390	Dixitque ad eos Rabsaces : Loquimini Ezechiæ : Hæc dicit rex magnus, rex Assyriorum : Quæ est ista fiducia, qua niteris ?
12O||18||20||100400	Forsitan inisti consilium, ut præpares te ad prælium. In quo confidis, ut audeas rebellare ?
12O||18||21||100410	An speras in baculo arundineo atque confracto Ægypto, super quem, si incubuerit homo, comminutus ingredietur manum ejus, et perforabit eam ? sic est Pharao rex Ægypti omnibus qui confidunt in se.
12O||18||22||100420	Quod si dixeritis mihi : In Domino Deo nostro habemus fiduciam : nonne iste est, cujus abstulit Ezechias excelsa et altaria : et præcepit Judæ et Jerusalem : Ante altare hoc adorabitis in Jerusalem ?
12O||18||23||100430	Nunc igitur transite ad dominum meum regem Assyriorum, et dabo vobis duo millia equorum, et videte an habere valeatis ascensores eorum.
12O||18||24||100440	Et quomodo potestis resistere ante unum satrapam de servis domini mei minimis ? An fiduciam habes in Ægypto propter currus et equites ?
12O||18||25||100450	Numquid sine Domini voluntate ascendi ad locum istum, ut demolirer eum ? Dominus dixit mihi : Ascende ad terram hanc, et demolire eam.
12O||18||26||100460	Dixerunt autem Eliacim filius Helciæ, et Sobna, et Joahe Rabsaci : Precamur ut loquaris nobis servis tuis syriace : siquidem intelligimus hanc linguam : et non loquaris nobis judaice, audiente populo, qui est super murum.
12O||18||27||100470	Responditque eis Rabsaces, dicens : Numquid ad dominum tuum, et ad te misit me dominus meus, ut loquerer sermones hos, et non potius ad viros, qui sedent super murum, ut comedant stercora sua, et bibant urinam suam vobiscum ?
12O||18||28||100480	Stetit itaque Rabsaces, et exclamavit voce magna judaice, et ait : Audite verba regis magni, regis Assyriorum.
12O||18||29||100490	Hæc dicit rex : Non vos seducat Ezechias : non enim poterit eruere vos de manu mea.
12O||18||30||100500	Neque fiduciam vobis tribuat super Dominum, dicens : Eruens liberabit nos Dominus, et non tradetur civitas hæc in manu regis Assyriorum.
12O||18||31||100510	Nolite audire Ezechiam. Hæc enim dicit rex Assyriorum : Facite mecum quod vobis est utile, et egredimini ad me : et comedet unusquisque de vinea sua, et de ficu sua : et bibetis aquas de cisternis vestris,
12O||18||32||100520	donec veniam, et transferam vos in terram, quæ similis est terræ vestræ, in terram fructiferam, et fertilem vini, terram panis et vinearum, terram olivarum, et olei ac mellis, et vivetis, et non moriemini. Nolite audire Ezechiam, qui vos decipit, dicens : Dominus liberabit nos.
12O||18||33||100530	Numquid liberaverunt dii gentium terram suam de manu regis Assyriorum ?
12O||18||34||100540	Ubi est deus Emath, et Arphad ? ubi est deus Sepharvaim, Ana, et Ava ? numquid liberaverunt Samariam de manu mea ?
12O||18||35||100550	Quinam illi sunt in universis diis terrarum, qui eruerunt regionem suam de manu mea ut possit eruere Dominus Jerusalem de manu mea ?
12O||18||36||100560	Tacuit itaque populus, et non respondit ei quidquam : siquidem præceptum regis acceperant ut non responderent ei.
12O||18||37||100570	Venitque Eliacim filius Helciæ, præpositus domus, et Sobna scriba, et Joahe filius Asaph a commentariis ad Ezechiam scissis vestibus, et nuntiaverunt ei verba Rabsacis.
12O||19||1||100580	Quæ cum audisset Ezechias rex, scidit vestimenta sua, et opertus est sacco, ingressusque est domum Domini.
12O||19||2||100590	Et misit Eliacim præpositum domus, et Sobnam scribam, et senes de sacerdotibus opertos saccis, ad Isaiam prophetam filium Amos.
12O||19||3||100600	Qui dixerunt : Hæc dicit Ezechias : Dies tribulationis, et increpationis, et blasphemiæ dies iste : venerunt filii usque ad partum, et vires non habet parturiens.
12O||19||4||100610	Si forte audiat Dominus Deus tuus universa verba Rabsacis, quem misit rex Assyriorum dominus suus, ut exprobraret Deum viventem, et argueret verbis, quæ audivit Dominus Deus tuus : et fac orationem pro reliquiis, quæ repertæ sunt.
12O||19||5||100620	Venerunt ergo servi regis Ezechiæ ad Isaiam.
12O||19||6||100630	Dixitque eis Isaias : Hæc dicetis domino vestro : Hæc dicit Dominus : Noli timere a facie sermonum, quos audisti, quibus blasphemaverunt pueri regis Assyriorum me.
12O||19||7||100640	Ecce ego immittam ei spiritum, et audiet nuntium, et revertetur in terram suam, et dejiciam eum gladio in terra sua.
12O||19||8||100650	Reversus est ergo Rabsaces, et invenit regem Assyriorum expugnantem Lobnam : audierat enim quod recessisset de Lachis.
12O||19||9||100660	Cumque audisset de Tharaca rege Æthiopiæ, dicentes : Ecce, egressus est ut pugnet adversum te : et iret contra eum, misit nuntios ad Ezechiam, dicens :
12O||19||10||100670	Hæc dicite Ezechiæ regi Juda : Non te seducat Deus tuus, in quo habes fiduciam : neque dicas : Non tradetur Jerusalem in manus regis Assyriorum.
12O||19||11||100680	Tu enim ipse audisti quæ fecerunt reges Assyriorum universis terris, quomodo vastaverunt eas : num ergo solus poteris liberari ?
12O||19||12||100690	Numquid liberaverunt dii gentium singulos, quos vastaverunt patres mei, Gozan videlicet, et Haran, et Reseph, et filios Eden, qui erant in Thelassar ?
12O||19||13||100700	Ubi est rex Emath, et rex Arphad, et rex civitatis Sepharvaim, Ana, et Ava ?
12O||19||14||100710	Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino,
12O||19||15||100720	et oravit in conspectu ejus, dicens : Domine Deus Israël, qui sedes super cherubim, tu es Deus solus regum omnium terræ : tu fecisti cælum et terram.
12O||19||16||100730	Inclina aurem tuam, et audi : aperi, Domine, oculos tuos, et vide : audi omnia verba Sennacherib, qui misit ut exprobraret nobis Deum viventem.
12O||19||17||100740	Vere, Domine, dissipaverunt reges Assyriorum gentes, et terras omnium.
12O||19||18||100750	Et miserunt deos eorum in ignem : non enim erant dii, sed opera manuum hominum ex ligno et lapide, et perdiderunt eos.
12O||19||19||100760	Nunc igitur Domine Deus noster, salvos nos fac de manu ejus, ut sciant omnia regna terræ, quia tu es Dominus Deus solus.
12O||19||20||100770	Misit autem Isaias filius Amos ad Ezechiam, dicens : Hæc dicit Dominus Deus Israël : Quæ deprecatus es me super Sennacherib rege Assyriorum, audivi.
12O||19||21||100780	Iste est sermo, quem locutus est Dominus de eo : Sprevit te, et subsannavit te, virgo filia Sion : post tergum tuum caput movit, filia Jerusalem.
12O||19||22||100790	Cui exprobrasti, et quem blasphemasti ? contra quem exaltasti vocem tuam, et elevasti in excelsum oculos tuos ? contra Sanctum Israël.
12O||19||23||100800	Per manum servorum tuorum exprobrasti Domino, et dixisti : In multitudine curruum meorum ascendi excelsa montium in summitate Libani, et succidi sublimes cedros ejus, et electas abietes illius. Et ingressus sum usque ad terminos ejus, et saltum Carmeli ejus
12O||19||24||100810	ego succidi. Et bibi aquas alienas, et siccavi vestigiis pedum meorum omnes aquas clausas.
12O||19||25||100820	Numquid non audisti quid ab initio fecerim ? Ex diebus antiquis plasmavi illud, et nunc adduxi : eruntque in ruinam collium pugnantium civitates munitæ.
12O||19||26||100830	Et qui sedent in eis, humiles manu, contremuerunt et confusi sunt, facti sunt velut fœnum agri, et virens herba tectorum, quæ arefacta est antequam veniret ad maturitatem.
12O||19||27||100840	Habitaculum tuum, et egressum tuum, et introitum tuum, et viam tuam ego præscivi, et furorem tuum contra me.
12O||19||28||100850	Insanisti in me, et superbia tua ascendit in aures meas : ponam itaque circulum in naribus tuis, et camum in labiis tuis, et reducam te in viam, per quam venisti.
12O||19||29||100860	Tibi autem, Ezechia, hoc erit signum : comede hoc anno quæ repereris : in secundo autem anno, quæ sponte nascuntur : porro in tertio anno seminate et metite : plantate vineas, et comedite fructum earum.
12O||19||30||100870	Et quodcumque reliquum fuerit de domo Juda, mittet radicem deorsum, et faciet fructum sursum.
12O||19||31||100880	De Jerusalem quippe egredientur reliquiæ, et quod salvetur de monte Sion : zelus Domini exercituum faciet hoc.
12O||19||32||100890	Quam ob rem hæc dicit Dominus de rege Assyriorum : Non ingredietur urbem hanc, nec mittet in eam sagittam, nec occupabit eam clypeus, nec circumdabit eam munitio.
12O||19||33||100900	Per viam, qua venit, revertetur : et civitatem hanc non ingredietur, dicit Dominus.
12O||19||34||100910	Protegamque urbem hanc, et salvabo eam propter me, et propter David servum meum.
12O||19||35||100920	Factum est igitur in nocte illa, venit angelus Domini, et percussit in castris Assyriorum centum octoginta quinque millia. Cumque diluculo surrexisset, vidit omnia corpora mortuorum : et recedens abiit,
12O||19||36||100930	et reversus est Sennacherib rex Assyriorum, et mansit in Ninive.
12O||19||37||100940	Cumque adoraret in templo Nesroch deum suum, Adramelech et Sarasar filii ejus percusserunt eum gladio, fugeruntque in terram Armeniorum, et regnavit Asarhaddon filius ejus pro eo.
12O||20||1||100950	In diebus illis ægrotavit Ezechias usque ad mortem : et venit ad eum Isaias filius Amos, propheta, dixitque ei : Hæc dicit Dominus Deus : Præcipe domui tuæ : morieris enim tu, et non vives.
12O||20||2||100960	Qui convertit faciem suam ad parietem, et oravit Dominum, dicens :
12O||20||3||100970	Obsecro, Domine : memento, quæso, quomodo ambulaverim coram te in veritate, et in corde perfecto, et quod placitum est coram te fecerim. Flevit itaque Ezechias fletu magno.
12O||20||4||100980	Et antequam egrederetur Isaias mediam partem atrii, factus est sermo Domini ad eum, dicens :
12O||20||5||100990	Revertere, et dic Ezechiæ duci populi mei : Hæc dicit Dominus Deus David patris tui : Audivi orationem tuam, et vidi lacrimas tuas, et ecce sanavi te : die tertio ascendes templum Domini.
12O||20||6||101000	Et addam diebus tuis quindecim annos : sed et de manu regis Assyriorum liberabo te, et civitatem hanc, et protegam urbem istam propter me, et propter David servum meum.
12O||20||7||101010	Dixitque Isaias : Afferte massam ficorum. Quam cum attulissent, et posuissent super ulcus ejus, curatus est.
12O||20||8||101020	Dixerat autem Ezechias ad Isaiam : Quod erit signum, quia Dominus me sanabit, et quia ascensurus sum die tertia templum Domini ?
12O||20||9||101030	Cui ait Isaias : Hoc erit signum a Domino, quod facturus sit Dominus sermonem, quem locutus est : vis ut ascendat umbra decem lineis, an ut revertatur totidem gradibus ?
12O||20||10||101040	Et ait Ezechias : Facile est umbram crescere decem lineis : nec hoc volo ut fiat, sed ut revertatur retrorsum decem gradibus.
12O||20||11||101050	Invocavit itaque Isaias propheta Dominum, et reduxit umbram per lineas, quibus jam descenderat in horologio Achaz, retrorsum decem gradibus.
12O||20||12||101060	In tempore illo misit Berodach Baladan, filius Baladan, rex Babyloniorum, litteras et munera ad Ezechiam : audierat enim quod ægrotasset Ezechias.
12O||20||13||101070	Lætatus est autem in adventu eorum Ezechias, et ostendit eis domum aromatum, et aurum et argentum, et pigmenta varia, unguenta quoque, et domum vasorum suorum, et omnia quæ habere poterat in thesauris suis. Non fuit quod non monstraret eis Ezechias in domo sua, et in omni potestate sua.
12O||20||14||101080	Venit autem Isaias propheta ad regem Ezechiam : dixitque ei : Quid dixerunt viri isti ? aut unde venerunt ad te ? Cui ait Ezechias : De terra longinqua venerunt ad me, de Babylone.
12O||20||15||101090	At ille respondit : Quid viderunt in domo tua ? Ait Ezechias : Omnia quæcumque sunt in domo mea, viderunt : nihil est quod non monstraverim eis in thesauris meis.
12O||20||16||101100	Dixit itaque Isaias Ezechiæ : Audi sermonem Domini :
12O||20||17||101110	Ecce dies venient, et auferentur omnia, quæ sunt in domo tua, et quæ condiderunt patres tui usque in diem hanc, in Babylonem : non remanebit quidquam, ait Dominus.
12O||20||18||101120	Sed et de filiis tuis qui egredientur ex te, quos generabis, tollentur, et erunt eunuchi in palatio regis Babylonis.
12O||20||19||101130	Dixit Ezechias ad Isaiam : Bonus sermo Domini, quem locutus es : sit pax et veritas in diebus meis.
12O||20||20||101140	Reliqua autem sermonum Ezechiæ, et omnis fortitudo ejus, et quomodo fecerit piscinam, et aquæductum, et introduxerit aquas in civitatem, nonne hæc scripta sunt in libro sermonum dierum regum Juda ?
12O||20||21||101150	Dormivitque Ezechias cum patribus suis, et regnavit Manasses filius ejus pro eo.
12O||21||1||101160	Duodecim annorum erat Manasses cum regnare cœpisset, et quinquaginta quinque annis regnavit in Jerusalem : nomen matris ejus Haphsiba.
12O||21||2||101170	Fecitque malum in conspectu Domini, juxta idola gentium, quas delevit Dominus a facie filiorum Israël.
12O||21||3||101180	Conversusque est, et ædificavit excelsa, quæ dissipaverat Ezechias pater ejus : et erexit aras Baal, et fecit lucos sicut fecerat Achab rex Israël, et adoravit omnem militiam cæli, et coluit eam.
12O||21||4||101190	Exstruxitque aras in domo Domini, de qua dixit Dominus : In Jerusalem ponam nomen meum.
12O||21||5||101200	Et exstruxit altaria universæ militiæ cæli in duobus atriis templi Domini.
12O||21||6||101210	Et traduxit filium suum per ignem : et ariolatus est, et observavit auguria, et fecit pythones, et aruspices multiplicavit, ut faceret malum coram Domino, et irritaret eum.
12O||21||7||101220	Posuit quoque idolum luci, quem fecerat, in templo Domini, super quod locutus est Dominus ad David, et ad Salomonem filium ejus : In templo hoc, et in Jerusalem, quam elegi de cunctis tribubus Israël, ponam nomen meum in sempiternum.
12O||21||8||101230	Et ultra non faciam commoveri pedem Israël de terra, quam dedi patribus eorum : si tamen custodierint opere omnia quæ præcepi eis, et universam legem, quam mandavit eis servus meus Moyses.
12O||21||9||101240	Illi vero non audierunt : sed seducti sunt a Manasse, ut facerent malum super gentes, quas contrivit Dominus a facie filiorum Israël.
12O||21||10||101250	Locutusque est Dominus in manu servorum suorum prophetarum, dicens :
12O||21||11||101260	Quia fecit Manasses rex Juda abominationes istas pessimas, super omnia quæ fecerunt Amorrhæi ante eum, et peccare fecit etiam Judam in immunditiis suis :
12O||21||12||101270	propterea hæc dicit Dominus Deus Israël : Ecce ego inducam mala super Jerusalem et Judam : ut quicumque audierit, tinniant ambæ aures ejus.
12O||21||13||101280	Et extendam super Jerusalem funiculum Samariæ, et pondus domus Achab : et delebo Jerusalem, sicut deleri solent tabulæ : et delens vertam, et ducam crebrius stylum super faciem ejus.
12O||21||14||101290	Dimittam vero reliquias hæreditatis meæ, et tradam eas in manus inimicorum ejus : eruntque in vastitatem, et in rapinam cunctis adversariis suis :
12O||21||15||101300	eo quod fecerint malum coram me, et perseveraverint irritantes me, ex die qua egressi sunt patres eorum ex Ægypto, usque ad hanc diem.
12O||21||16||101310	Insuper et sanguinem innoxium fudit Manasses multum nimis, donec impleret Jerusalem usque ad os : absque peccatis suis, quibus peccare fecit Judam, ut faceret malum coram Domino.
12O||21||17||101320	Reliqua autem sermonum Manasse, ut universa quæ fecit, et peccatum ejus, quod peccavit, nonne hæc scripta sunt in libro sermonum dierum regum Juda ?
12O||21||18||101330	Dormivitque Manasses cum patribus suis, et sepultus est in horto domus suæ, in horto Oza : et regnavit Amon filius ejus pro eo.
12O||21||19||101340	Viginti duorum annorum erat Amon cum regnare cœpisset : duobus quoque annis regnavit in Jerusalem : nomen matris ejus Messalemeth filia Harus de Jeteba.
12O||21||20||101350	Fecitque malum in conspectu Domini, sicut fecerat Manasses pater ejus.
12O||21||21||101360	Et ambulavit in omni via, per quam ambulaverat pater ejus : servivitque immunditiis, quibus servierat pater ejus, et adoravit eas,
12O||21||22||101370	et dereliquit Dominum Deum patrum suorum, et non ambulavit in via Domini.
12O||21||23||101380	Tetenderuntque ei insidias servi sui, et interfecerunt regem in domo sua.
12O||21||24||101390	Percussit autem populus terræ omnes, qui conjuraverant contra regem Amon, et constituerunt sibi regem Josiam filium ejus pro eo.
12O||21||25||101400	Reliqua autem sermonum Amon, quæ fecit, nonne hæc scripta sunt in libro sermonum dierum regum Juda ?
12O||21||26||101410	Sepelieruntque eum in sepulchro suo, in horto Oza : et regnavit Josias filius ejus pro eo.
12O||22||1||101420	Octo annorum erat Josias cum regnare cœpisset, triginta et uno anno regnavit in Jerusalem : nomen matris ejus Idida, filia Hadaia de Besecath.
12O||22||2||101430	Fecitque quod placitum erat coram Domino, et ambulavit per omnes vias David patris sui : non declinavit ad dexteram, sive ad sinistram.
12O||22||3||101440	Anno autem octavodecimo regis Josiæ, misit rex Saphan filium Aslia, filii Messulam scribam templi Domini, dicens ei :
12O||22||4||101450	Vade ad Helciam sacerdotem magnum, ut confletur pecunia, quæ illata est in templum Domini, quam collegerunt janitores templi a populo,
12O||22||5||101460	deturque fabris per præpositos domus Domini : qui et distribuant eam his qui operantur in templo Domini, ad instauranda sartatecta templi :
12O||22||6||101470	tignariis videlicet et cæmentariis, et iis qui interrupta componunt : et ut emantur ligna, et lapides de lapicidinis, ad instaurandum templum Domini.
12O||22||7||101480	Verumtamen non supputetur eis argentum quod accipiunt, sed in potestate habeant, et in fide.
12O||22||8||101490	Dixit autem Helcias pontifex ad Saphan scribam : Librum legis reperi in domo Domini : deditque Helcias volumen Saphan, qui et legit illud.
12O||22||9||101500	Venit quoque Saphan scriba ad regem, et renuntiavit ei quod præceperat, et ait : Conflaverunt servi tui pecuniam, quæ reperta est in domo Domini : et dederunt ut distribueretur fabris a præfectis operum templi Domini.
12O||22||10||101510	Narravit quoque Saphan scriba regi, dicens : Librum dedit mihi Helcias sacerdos. Quem cum legisset Saphan coram rege,
12O||22||11||101520	et audisset rex verba libri legis Domini, scidit vestimenta sua.
12O||22||12||101530	Et præcepit Helciæ sacerdoti, et Ahicam filio Saphan, et Achobor filio Micha, et Saphan scribæ, et Asaiæ servo regis, dicens :
12O||22||13||101540	Ite et consulite Dominum super me, et super populo, et super omni Juda, de verbis voluminis istius, quod inventum est : magna enim ira Domini succensa est contra nos : quia non audierunt patres nostri verba libri hujus, ut facerent omne quod scriptum est nobis.
12O||22||14||101550	Ierunt itaque Helcias sacerdos, et Ahicam, et Achobor, et Sapham, et Asaia, ad Holdam prophetidem, uxorem Sellum, filii Thecuæ, filii Araas custodis vestium, quæ habitabat in Jerusalem in Secunda : locutique sunt ad eam.
12O||22||15||101560	Et illa respondit eis : Hæc dicit Dominus Deus Israël : Dicite viro, qui misit vos ad me :
12O||22||16||101570	Hæc dicit Dominus : Ecce, ego adducam mala super locum istum, et super habitatores ejus, omnia verba legis quæ legit rex Juda :
12O||22||17||101580	quia dereliquerunt me, et sacrificaverunt diis alienis, irritantes me in cunctis operibus manuum suarum : et succendetur indignatio mea in loco hoc, et non extinguetur.
12O||22||18||101590	Regi autem Juda, qui misit vos ut consuleretis Dominum, sic dicetis : Hæc dicit Dominus Deus Israël : Pro eo quod audisti verba voluminis,
12O||22||19||101600	et perterritum est cor tuum, et humiliatus es coram Domino, auditis sermonibus contra locum istum, et habitatores ejus, quod videlicet fierent in stuporem et in maledictum : et scidisti vestimenta tua, et flevisti coram me, et ego audivi, ait Dominus :
12O||22||20||101610	idcirco colligam te ad patres tuos, et colligeris ad sepulchrum tuum in pace, ut non videant oculi tui omnia mala quæ inducturus sum super locum istum.
12O||23||1||101620	Et renuntiaverunt regi quod dixerat. Qui misit : et congregati sunt ad eum omnes senes Juda et Jerusalem.
12O||23||2||101630	Ascenditque rex templum Domini, et omnes viri Juda, universique qui habitabant in Jerusalem cum eo sacerdotes et prophetæ, et omnis populus a parvo usque ad magnum : legitque, cunctis audientibus, omnia verba libri fœderis, qui inventus est in domo Domini.
12O||23||3||101640	Stetitque rex super gradum : et fœdus percussit coram Domino, ut ambularent post Dominum, et custodirent præcepta ejus, et testimonia, et cæremonias in omni corde, et in tota anima, et suscitarent verba fœderis hujus, quæ scripta erant in libro illo : acquievitque populus pacto.
12O||23||4||101650	Et præcepit rex Helciæ pontifici, et sacerdotibus secundi ordinis, et janitoribus, ut projicerent de templo Domini omnia vasa, quæ facta fuerant Baal, et in luco, et universæ militiæ cæli : et combussit ea foris Jerusalem in convalle Cedron, et tulit pulverem eorum in Bethel.
12O||23||5||101660	Et delevit aruspices, quos posuerant reges Juda ad sacrificandum in excelsis per civitates Juda, et in circuitu Jerusalem : et eos, qui adolebant incensum Baal, et soli, et lunæ, et duodecim signis, et omni militiæ cæli.
12O||23||6||101670	Et efferri fecit lucum de domo Domini foras Jerusalem in convalle Cedron, et combussit eum ibi, et redegit in pulverem, et projecit super sepulchra vulgi.
12O||23||7||101680	Destruxit quoque ædiculas effeminatorum, quæ erant in domo Domini, pro quibus mulieres texebant quasi domunculas luci.
12O||23||8||101690	Congregavitque omnes sacerdotes de civitatibus Juda : et contaminavit excelsa, ubi sacrificabant sacerdotes de Gabaa usque Bersabee : et destruxit aras portarum in introitu ostii Josue principis civitatis, quod erat ad sinistram portæ civitatis.
12O||23||9||101700	Verumtamen non ascendebant sacerdotes excelsorum ad altare Domini in Jerusalem : sed tantum comedebant azyma in medio fratrum suorum.
12O||23||10||101710	Contaminavit quoque Topheth, quod est in convalle filii Ennom : ut nemo consecraret filium suum aut filiam per ignem, Moloch.
12O||23||11||101720	Abstulit quoque equos, quos dederant reges Juda soli, in introitu templi Domini juxta exedram Nathanmelech eunuchi, qui erat in Pharurim : currus autem solis combussit igni.
12O||23||12||101730	Altaria quoque, quæ erant super tecta cœnaculi Achaz, quæ fecerant reges Juda, et altaria quæ fecerat Manasses in duobus atriis templi Domini, destruxit rex, et cucurrit inde, et dispersit cinerem eorum in torrentem Cedron.
12O||23||13||101740	Excelsa quoque, quæ erant in Jerusalem ad dexteram partem montis offensionis, quæ ædificaverat Salomon rex Israël Astaroth idolo Sidoniorum, et Chamos offensioni Moab, et Melchom abominationi filiorum Ammon, polluit rex.
12O||23||14||101750	Et contrivit statuas, et succidit lucos : replevitque loca eorum ossibus mortuorum.
12O||23||15||101760	Insuper et altare, quod erat in Bethel, et excelsum, quod fecerat Jeroboam filius Nabat, qui peccare fecit Israël : et altare illud, et excelsum destruxit, atque combussit, et comminuit in pulverem, succenditque etiam lucum.
12O||23||16||101770	Et conversus Josias, vidit ibi sepulchra, quæ erant in monte : misitque et tulit ossa de sepulchris, et combussit ea super altare, et polluit illud juxta verbum Domini, quod locutus est vir Dei, qui prædixerat verba hæc.
12O||23||17||101780	Et ait : Quis est titulus ille, quem video ? Responderuntque ei cives urbis illius : Sepulchrum est hominis Dei, qui venit de Juda, et prædixit verba hæc, quæ fecisti super altare Bethel.
12O||23||18||101790	Et ait : Dimitte eum, nemo commoveat ossa ejus. Et intacta manserunt ossa illius cum ossibus prophetæ, qui venerat de Samaria.
12O||23||19||101800	Insuper et omnia fana excelsorum, quæ erant in civitatibus Samariæ, quæ fecerant reges Israël ad irritandum Dominum, abstulit Josias : et fecit eis secundum omnia opera quæ fecerat in Bethel.
12O||23||20||101810	Et occidit universos sacerdotes excelsorum, qui erant ibi super altaria : et combussit ossa humana super ea : reversusque est Jerusalem.
12O||23||21||101820	Et præcepit omni populo, dicens : Facite Phase Domino Deo vestro, secundum quod scriptum est in libro fœderis hujus.
12O||23||22||101830	Nec enim factum est Phase tale a diebus judicum, qui judicaverunt Israël, et omnium dierum regum Israël, et regum Juda,
12O||23||23||101840	sicut in octavodecimo anno regis Josiæ factum est Phase istud Domino in Jerusalem.
12O||23||24||101850	Sed et pythones, et ariolos, et figuras idolorum, et immunditias, et abominationes, quæ fuerant in terra Juda et Jerusalem, abstulit Josias : ut statueret verba legis, quæ scipta sunt in libro, quem invenit Helcias sacerdos in templo Domini.
12O||23||25||101860	Similis illi non fuit ante eum rex, qui reverteretur ad Dominum in omni corde suo, et in tota anima sua, et in universa virtute sua juxta omnem legem Moysi : neque post eum surrexit similis illi.
12O||23||26||101870	Verumtamen non est aversus Dominus ab ira furoris sui magni, quo iratus est furor ejus contra Judam : propter irritationes, quibus provocaverat eum Manasses.
12O||23||27||101880	Dixit itaque Dominus : Etiam Judam auferam a facie mea, sicut abstuli Israël : et projiciam civitatem hanc, quam elegi Jerusalem, et domum, de qua dixi : Erit nomen meum ibi.
12O||23||28||101890	Reliqua autem sermonum Josiæ, et universa quæ fecit, nonne hæc scripta sunt in libro verborum dierum regum Juda ?
12O||23||29||101900	In diebus ejus ascendit Pharao Nechao rex Ægypti, contra regem Assyriorum ad flumen Euphraten : et abiit Josias rex in occursum ejus : et occisus est in Mageddo, cum vidisset eum.
12O||23||30||101910	Et portaverunt eum servi sui mortuum de Mageddo : et pertulerunt in Jerusalem, et sepelierunt eum in sepulchro suo. Tulitque populus terræ Joachaz filium Josiæ : et unxerunt eum, et constituerunt eum regem pro patre suo.
12O||23||31||101920	Viginti trium annorum erat Joachaz cum regnare cœpisset, et tribus mensibus regnavit in Jerusalem : nomen matris ejus Amital, filia Jeremiæ, de Lobna.
12O||23||32||101930	Et fecit malum coram Domino, juxta omnia quæ fecerant patres ejus.
12O||23||33||101940	Vinxitque eum Pharao Nechao in Rebla, quæ est in terra Emath, ne regnaret in Jerusalem : et imposuit mulctam terræ centum talentis argenti, et talento auri.
12O||23||34||101950	Regemque constituit Pharao Nechao Eliacim filium Josiæ pro Josia patre ejus : vertitque nomen ejus Joakim. Porro Joachaz tulit, et duxit in Ægyptum, et mortuus est ibi.
12O||23||35||101960	Argentum autem et aurum dedit Joakim Pharaoni, cum indixisset terræ per singulos, ut conferretur juxta præceptum Pharaonis : et unumquemque juxta vires suas exegit, tam argentum quam aurum de populo terræ : ut daret Pharaoni Nechao.
12O||23||36||101970	Viginti quinque annorum erat Joakim cum regnare cœpisset : et undecim annis regnavit in Jerusalem : nomen matris ejus Zebida filia Phadaia de Ruma.
12O||23||37||101980	Et fecit malum coram Domino juxta omnia quæ fecerant patres ejus.
12O||24||1||101990	In diebus ejus ascendit Nabuchodonosor rex Babylonis, et factus est ei Joakim servus tribus annis : et rursum rebellavit contra eum.
12O||24||2||102000	Immisitque ei Dominus latrunculos Chaldæorum, et latrunculos Syriæ, et latrunculos Moab, et latrunculos filiorum Ammon : et immisit eos in Judam, ut disperderent eum, juxta verbum Domini, quod locutus fuerat per servos suos prophetas.
12O||24||3||102010	Factum est autem hoc per verbum Domini contra Judam, ut auferret eum coram se propter peccata Manasse universa quæ fecit,
12O||24||4||102020	et propter sanguinem innoxium, quem effudit, et implevit Jerusalem cruore innocentium : et ob hanc rem noluit Dominus propitiari.
12O||24||5||102030	Reliqua autem sermonum Joakim, et universa quæ fecit, nonne hæc scripta sunt in libro sermonum dierum regum Juda ? Et dormivit Joakim cum patribus suis :
12O||24||6||102040	et regnavit Joachin filius ejus pro eo.
12O||24||7||102050	Et ultra non addidit rex Ægypti, ut egrederetur de terra sua : tulerat enim rex Babylonis a rivo Ægypti usque ad fluvium Euphraten, omnia quæ fuerant regis Ægypti.
12O||24||8||102060	Decem et octo annorum erat Joachin cum regnare cœpisset, et tribus mensibus regnavit in Jerusalem : nomen matris ejus Nohesta filia Elnathan de Jerusalem.
12O||24||9||102070	Et fecit malum coram Domino, juxta omnia quæ fecerat pater ejus.
12O||24||10||102080	In tempore illo ascenderunt servi Nabuchodonosor regis Babylonis in Jerusalem, et circumdata est urbs munitionibus.
12O||24||11||102090	Venitque Nabuchodonosor rex Babylonis ad civitatem cum servis suis ut oppugnarent eam.
12O||24||12||102100	Egressusque est Joachin rex Juda ad regem Babylonis, ipse et mater ejus, et servi ejus, et principes ejus, et eunuchi ejus : et suscepit eum rex Babylonis anno octavo regni sui.
12O||24||13||102110	Et protulit inde omnes thesauros domus Domini, et thesauros domus regiæ : et concidit universa vasa aurea, quæ fecerat Salomon rex Israël in templo Domini juxta verbum Domini.
12O||24||14||102120	Et transtulit omnem Jerusalem, et universos principes, et omnes fortes exercitus, decem millia, in captivitatem : et omnem artificem et clusorem : nihilque relictum est, exceptis pauperibus populi terræ.
12O||24||15||102130	Transtulit quoque Joachin in Babylonem, et matrem regis, et uxores regis, et eunuchos ejus : et judices terræ duxit in captivitatem de Jerusalem in Babylonem.
12O||24||16||102140	Et omnes viros robustos, septem millia, et artifices, et clusores mille, omnes viros fortes et bellatores : duxitque eos rex Babylonis captivos in Babylonem.
12O||24||17||102150	Et constituit Matthaniam patruum ejus pro eo : imposuitque nomen ei Sedeciam.
12O||24||18||102160	Vigesimum et primum annum ætatis habebat Sedecias cum regnare cœpisset, et undecim annis regnavit in Jerusalem : nomen matris ejus erat Amital, filia Jeremiæ, de Lobna.
12O||24||19||102170	Et fecit malum coram Domino, juxta omnia quæ fecerat Joakim.
12O||24||20||102180	Irascebatur enim Dominus contra Jerusalem et contra Judam, donec projiceret eos a facie sua : recessitque Sedecias a rege Babylonis.
12O||25||1||102190	Factum est autem anno nono regni ejus, mense decimo, decima die mensis, venit Nabuchodonosor rex Babylonis, ipse et omnis exercitus ejus in Jerusalem, et circumdederunt eam : et exstruxerunt in circuitu ejus munitiones.
12O||25||2||102200	Et clausa est civitas atque vallata usque ad undecimum annum regis Sedeciæ,
12O||25||3||102210	nona die mensis : prævaluitque fames in civitate, nec erat panis populo terræ.
12O||25||4||102220	Et interrupta est civitas : et omnes viri bellatores nocte fugerunt per viam portæ, quæ est inter duplicem murum ad hortum regis. Porro Chaldæi obsidebant in circuitu civitatem. Fugit itaque Sedecias per viam, quæ ducit ad campestria solitudinis.
12O||25||5||102230	Et persecutus est exercitus Chaldæorum regem, comprehenditque eum in planitie Jericho : et omnes bellatores, qui erant cum eo, dispersi sunt, et reliquerunt eum.
12O||25||6||102240	Apprehensum ergo regem duxerunt ad regem Babylonis in Reblatha : qui locutus est cum eo judicium.
12O||25||7||102250	Filios autem Sedeciæ occidit coram eo, et oculos ejus effodit, vinxitque eum catenis, et adduxit in Babylonem.
12O||25||8||102260	Mense quinto, septima die mensis, ipse est annus nonusdecimus regis Babylonis : venit Nabuzardan princeps exercitus, servus regis Babylonis, in Jerusalem.
12O||25||9||102270	Et succendit domum Domini, et domum regis : et domos Jerusalem, omnemque domum combussit igni.
12O||25||10||102280	Et muros Jerusalem in circuitu destruxit omnis exercitus Chaldæorum, qui erat cum principe militum.
12O||25||11||102290	Reliquam autem populi partem, quæ remanserat in civitate, et perfugas, qui transfugerant ad regem Babylonis, et reliquum vulgus transtulit Nabuzardan princeps militiæ.
12O||25||12||102300	Et de pauperibus terræ reliquit vinitores et agricolas.
12O||25||13||102310	Columnas autem æreas, quæ erant in templo Domini, et bases, et mare æreum, quod erat in domo Domini, confregerunt Chaldæi, et transtulerunt æs omne in Babylonem.
12O||25||14||102320	Ollas quoque æreas, et trullas, et tridentes, et scyphos, et mortariola, et omnia vasa ærea, in quibus ministrabant, tulerunt.
12O||25||15||102330	Necnon et thuribula, et phialas : quæ aurea, aurea : et quæ argentea, argentea tulit princeps militiæ,
12O||25||16||102340	id est, columnas duas, mare unum, et bases quas fecerat Salomon in templo Domini : non erat pondus æris omnium vasorum.
12O||25||17||102350	Decem et octo cubitos altitudinis habebat columna una : et capitellum æreum super se altitudinis trium cubitorum : et retiaculum, et malogranata super capitellum columnæ, omnia ærea : similem et columna secunda habebat ornatum.
12O||25||18||102360	Tulit quoque princeps militiæ Saraiam sacerdotem primum, et Sophoniam sacerdotem secundum, et tres janitores.
12O||25||19||102370	Et de civitate eunuchum unum, qui erat præfectus super bellatores viros : et quinque viros de his, qui steterant coram rege, quos reperit in civitate : et Sopher principem exercitus, qui probabat tyrones de populo terræ : et sexaginta viros e vulgo, qui inventi fuerant in civitate.
12O||25||20||102380	Quos tollens Nabuzardan princeps militum, duxit ad regem Babylonis in Reblatha.
12O||25||21||102390	Percussitque eos rex Babylonis, et interfecit eos in Reblatha in terra Emath : et translatus est Juda de terra sua.
12O||25||22||102400	Populo autem, qui relictus erat in terra Juda, quem dimiserat Nabuchodonosor rex Babylonis, præfecit Godoliam filium Ahicam filii Saphan.
12O||25||23||102410	Quod cum audissent omnes duces militum, ipsi et viri qui erant cum eis, videlicet quod constituisset rex Babylonis Godoliam, venerunt ad Godoliam in Maspha, Ismahel filius Nathaniæ, et Johanan filius Caree, et Saraia filius Thanehumeth Netophathites, et Jezonias filius Maachathi, ipsi et socii eorum.
12O||25||24||102420	Juravitque Godolias ipsis et sociis eorum, dicens : Nolite timere servire Chaldæis : manete in terra, et servite regi Babylonis, et bene erit vobis.
12O||25||25||102430	Factum est autem in mense septimo, venit Ismahel filius Nathaniæ filii Elisama de semine regio, et decem viri cum eo : percusseruntque Godoliam, qui et mortuus est : sed et Judæos et Chaldæos, qui erant cum eo in Maspha.
12O||25||26||102440	Consurgensque omnis populus a parvo usque ad magnum, et principes militum, venerunt in Ægyptum timentes Chaldæos.
12O||25||27||102450	Factum est vero in anno trigesimo septimo transmigrationis Joachin regis Juda, mense duodecimo, vigesima septima die mensis : sublevavit Evilmerodach rex Babylonis, anno quo regnare cœperat, caput Joachin regis Juda de carcere.
12O||25||28||102460	Et locutus est ei benigne : et posuit thronum ejus super thronum regum, qui erant cum eo in Babylone.
12O||25||29||102470	Et mutavit vestes ejus, quas habuerat in carcere, et comedebat panem semper in conspectu ejus cunctis diebus vitæ suæ.
12O||25||30||102480	Annonam quoque constituit ei sine intermissione, quæ et dabatur ei a rege per singulos dies omnibus diebus vitæ suæ.
13O||1||1||102490	Adam, Seth, Enos,
13O||1||2||102500	Cainan, Malaleel, Jared,
13O||1||3||102510	Henoch, Mathusale, Lamech,
13O||1||4||102520	Noë, Sem, Cham, et Japtheth.
13O||1||5||102530	Filii Japheth : Gomer, et Magog, et Madai, et Javan, Thubal, Mosoch, Thiras.
13O||1||6||102540	Porro filii Gomer : Ascenez, et Riphath, et Thogorma.
13O||1||7||102550	Filii autem Javan : Elisa et Tharsis, Cethim et Dodanim.
13O||1||8||102560	Filii Cham : Chus, et Mesraim, et Phut, et Chanaan.
13O||1||9||102570	Filii autem Chus : Saba, et Hevila, Sabatha, et Regma, et Sabathacha. Porro filii Regma : Saba, et Dadan.
13O||1||10||102580	Chus autem genuit Nemrod : iste cœpit esse potens in terra.
13O||1||11||102590	Mesraim vero genuit Ludim, et Anamim, et Laabim, et Nephtuim,
13O||1||12||102600	Phetrusim quoque, et Casluim : de quibus egressi sunt Philisthiim, et Caphtorim.
13O||1||13||102610	Chanaan vero genuit Sidonem primogenitum suum, Hethæum quoque,
13O||1||14||102620	et Jebusæum, et Amorrhæum, et Gergesæum,
13O||1||15||102630	Hevæumque et Aracæum, et Sinæum.
13O||1||16||102640	Aradium quoque, et Samaræum, et Hamathæum.
13O||1||17||102650	Filii Sem : Ælam, et Assur, et Arphaxad, et Lud, et Aram, et Hus, et Hul, et Gether, et Mosoch.
13O||1||18||102660	Arphaxad autem genuit Sale, qui et ipse genuit Heber.
13O||1||19||102670	Porro Heber nati sunt duo filii : nomen uni Phaleg, quia in diebus ejus divisa est terra ; et nomen fratris ejus Jectan.
13O||1||20||102680	Jectan autem genuit Elmodad, et Saleph, et Asarmoth, et Jare,
13O||1||21||102690	Adoram quoque, et Huzal, et Decla,
13O||1||22||102700	Hebal etiam, et Abimaël, et Saba, necnon
13O||1||23||102710	et Ophir, et Hevila, et Jobab : omnes isti filii Jectan.
13O||1||24||102720	Sem, Arphaxad, Sale,
13O||1||25||102730	Heber, Phaleg, Ragau,
13O||1||26||102740	Serug, Nachor, Thare,
13O||1||27||102750	Abram, iste est Abraham.
13O||1||28||102760	Filii autem Abraham, Isaac et Ismahel.
13O||1||29||102770	Et hæ generationes eorum. Primogenitus Ismahelis, Nabaioth, et Cedar, et Adbeel, et Mabsam,
13O||1||30||102780	et Masma, et Duma, Massa, Hadad, et Thema,
13O||1||31||102790	Jetur, Naphis, Cedma : hi sunt filii Ismahelis.
13O||1||32||102800	Filii autem Ceturæ concubinæ Abraham, quos genuit : Zamran, Jecsan, Madan, Madian, Jesboc, et Sue. Porro filii Jecsan : Saba, et Dadan. Filii autem Dadan : Assurim, et Latussim, et Laomim.
13O||1||33||102810	Filii autem Madian : Epha, et Epher, et Henoch, et Abida, et Eldaa : omnes hi, filii Ceturæ.
13O||1||34||102820	Genuit autem Abraham Isaac : cujus fuerunt filii Esau, et Israël.
13O||1||35||102830	Filii Esau : Eliphaz, Rahuel, Jehus, Ihelom, et Core.
13O||1||36||102840	Filii Eliphaz : Theman, Omar, Sephi, Gathan, Cenez, Thamna, Amalec.
13O||1||37||102850	Filii Rahuel : Nahath, Zara, Samma, Meza.
13O||1||38||102860	Filii Seir : Lotan, Sobal, Sebeon, Ana, Dison, Eser, Disan.
13O||1||39||102870	Filii Lotan : Hori, Homam. Soror autem Lotan fuit Thamna.
13O||1||40||102880	Filii Sobal : Alian, et Manahath, et Ebal, Sephi et Onam. Filii Sebeon : Aja et Ana. Filii Ana : Dison.
13O||1||41||102890	Filii Dison : Hamram, et Heseban, et Jethran, et Charan.
13O||1||42||102900	Filii Eser : Balaan, et Zavan, et Jacan. Filii Disan : Hus et Aran.
13O||1||43||102910	Isti sunt reges, qui imperaverunt in terra Edom, antequam esset rex super filios Israël : Bale filius Beor : et nomen civitatis ejus, Denaba.
13O||1||44||102920	Mortuus est autem Bale, et regnavit pro eo Jobab filius Zare de Bosra.
13O||1||45||102930	Cumque et Jobab fuisset mortuus, regnavit pro eo Husam de terra Themanorum.
13O||1||46||102940	Obiit quoque et Husam, et regnavit pro eo Adad filius Badad, qui percussit Madian in terra Moab : et nomen civitatis ejus Avith.
13O||1||47||102950	Cumque et Adad fuisset mortuus, regnavit pro eo Semla de Masreca.
13O||1||48||102960	Sed et Semla mortuus est, et regnavit pro eo Saul de Rohoboth, quæ juxta amnem sita est.
13O||1||49||102970	Mortuo quoque Saul, regnavit pro eo Balanan filius Achobor.
13O||1||50||102980	Sed et hic mortuus est, et regnavit pro eo Adad : cujus urbis nomen fuit Phau, et appellata est uxor ejus Meetabel filia Matred filiæ Mezaab.
13O||1||51||102990	Adad autem mortuo, duces pro regibus in Edom esse cœperunt : dux Thamna, dux Alva, dux Jetheth,
13O||1||52||103000	dux Oolibama, dux Ela, dux Phinon,
13O||1||53||103010	dux Cenez, dux Theman, dux Mabsar,
13O||1||54||103020	dux Magdiel, dux Hiram : hi duces Edom.
13O||2||1||103030	Filii autem Israël : Ruben, Simeon, Levi, Juda, Issachar, et Zabulon,
13O||2||2||103040	Dan, Joseph, Benjamin, Nephthali, Gad, et Aser.
13O||2||3||103050	Filii Juda : Her, Onan, et Sela : hi tres nati sunt ei de filia Sue Chananitide. Fuit autem Her primogenitus Juda malus coram Domino, et occidit eum.
13O||2||4||103060	Thamar autem nurus ejus peperit ei Phares et Zara : omnes ergo filii Juda, quinque.
13O||2||5||103070	Filii autem Phares : Hesron et Hamul.
13O||2||6||103080	Filii quoque Zaræ : Zamri, et Ethan, et Eman, Chalchal quoque, et Dara, simul quinque.
13O||2||7||103090	Filii Charmi : Achar, qui turbavit Israël, et peccavit in furto anathematis.
13O||2||8||103100	Filii Ethan : Azarias.
13O||2||9||103110	Filii autem Hesron qui nati sunt ei : Jerameel, et Ram, et Calubi.
13O||2||10||103120	Porro Ram genuit Aminadab. Aminadab autem genuit Nahasson, principem filiorum Juda.
13O||2||11||103130	Nahasson quoque genuit Salma, de quo ortus est Booz.
13O||2||12||103140	Booz vero genuit Obed, qui et ipse genuit Isai.
13O||2||13||103150	Isai autem genuit primogenitum Eliab, secundum Abinadab, tertium Simmaa,
13O||2||14||103160	quartum Nathanaël, quintum Raddai,
13O||2||15||103170	sextum Asom, septimum David.
13O||2||16||103180	Quorum sorores fuerunt Sarvia, et Abigail. Filii Sarviæ : Abisai, Joab, et Asaël, tres.
13O||2||17||103190	Abigail autem genuit Amasa, cujus pater fuit Jether Ismahelites.
13O||2||18||103200	Caleb vero filius Hesron accepit uxorem nomine Azuba, de qua genuit Jerioth : fueruntque filii ejus Jaser, et Sobab, et Ardon.
13O||2||19||103210	Cumque mortua fuisset Azuba, accepit uxorem Caleb Ephratha, quæ peperit ei Hur.
13O||2||20||103220	Porro Hur genuit Uri, et Uri genuit Bezeleel.
13O||2||21||103230	Post hæc ingressus est Hesron ad filiam Machir patris Galaad, et accepit eam cum esset annorum sexaginta : quæ peperit ei Segub.
13O||2||22||103240	Sed et Segub genuit Jair, et possedit viginti tres civitates in terra Galaad.
13O||2||23||103250	Cepitque Gessur, et Aram oppida Jair, et Canath, et viculos ejus sexaginta civitatum : omnes isti, filii Machir patris Galaad.
13O||2||24||103260	Cum autem mortuus esset Hesron, ingressus est Caleb ad Ephratha. Habuit quoque Hesron uxorem Abia, quæ peperit ei Assur patrem Thecuæ.
13O||2||25||103270	Nati sunt autem filii Jerameel primogeniti Hesron, Ram primogenitus ejus, et Buna, et Aram, et Asom, et Achia.
13O||2||26||103280	Duxit quoque uxorem alteram Jerameel, nomine Atara, quæ fuit mater Onam.
13O||2||27||103290	Sed et filii Ram primogeniti Jerameel fuerunt Moos, Jamin, et Achar.
13O||2||28||103300	Onam autem habuit filios Semei, et Jada. Filii autem Semei : Nadab, et Abisur.
13O||2||29||103310	Nomen vero uxoris Abisur, Abihail, quæ peperit ei Ahobban, et Molid.
13O||2||30||103320	Filii autem Nadab fuerunt Saled, et Apphaim. Mortuus est autem Saled absque liberis.
13O||2||31||103330	Filius vero Apphaim, Jesi : qui Jesi genuit Sesan. Porro Sesan genuit Oholai.
13O||2||32||103340	Filii autem Jada fratris Semei : Jether, et Jonathan. Sed et Jether mortuus est absque liberis.
13O||2||33||103350	Porro Jonathan genuit Phaleth, et Ziza. Isti fuerunt filii Jerameel.
13O||2||34||103360	Sesan autem non habuit filios, sed filias : et servum ægyptium nomine Jeraa.
13O||2||35||103370	Deditque ei filiam suam uxorem : quæ peperit ei Ethei.
13O||2||36||103380	Ethei autem genuit Nathan, et Nathan genuit Zabad.
13O||2||37||103390	Zabad quoque genuit Ophlal, et Ophlal genuit Obed.
13O||2||38||103400	Obed genuit Jehu, Jehu genuit Azariam,
13O||2||39||103410	Azarias genuit Helles, et Helles genuit Elasa.
13O||2||40||103420	Elasa genuit Sisamoi, Sisamoi genuit Sellum,
13O||2||41||103430	Sellum genuit Icamiam, Icamia autem genuit Elisama.
13O||2||42||103440	Filii autem Caleb fratris Jerameel : Mesa primogenitus ejus, ipse est pater Ziph, et filii Maresa patris Hebron.
13O||2||43||103450	Porro filii Hebron, Core, et Taphua, et Recem, et Samma.
13O||2||44||103460	Samma autem genuit Raham, patrem Jercaam, et Recem genuit Sammai.
13O||2||45||103470	Filius Sammai, Maon : et Maon pater Bethsur.
13O||2||46||103480	Epha autem concubina Caleb peperit Haran, et Mosa, et Gezez. Porro Haran genuit Gezez.
13O||2||47||103490	Filii autem Jahaddai, Regom, et Joathan, et Gesan, et Phalet, et Epha, et Saaph.
13O||2||48||103500	Concubina Caleb Maacha, peperit Saber, et Tharana.
13O||2||49||103510	Genuit autem Saaph pater Madmena, Sue patrem Machbena, et patrem Gabaa. Filia vero Caleb fuit Achsa.
13O||2||50||103520	Hi erant filii Caleb, filii Hur primogeniti Ephratha, Sobal pater Cariathiarim.
13O||2||51||103530	Salma pater Bethlehem, Hariph pater Bethgader.
13O||2||52||103540	Fuerunt autem filii Sobal patris Cariathiarim, qui videbat dimidium requietionum.
13O||2||53||103550	Et de cognatione Cariathiarim, Jethrei, et Aphuthei, et Semathei, et Maserei. Ex his egressi sunt Saraitæ, et Esthaolitæ.
13O||2||54||103560	Filii Salma, Bethlehem, et Netophathi, coronæ domus Joab, et dimidium requietionis Sarai.
13O||2||55||103570	Cognationes quoque scribarum habitantium in Jabes, canentes atque resonantes, et in tabernaculis commorantes. Hi sunt Cinæi, qui venerunt de Calore patris domus Rechab.
13O||3||1||103580	David vero hos habuit filios, qui ei nati sunt in Hebron : primogenitum Amnon ex Achinoam Jezrahelitide, secundum Daniel de Abigail Carmelitide,
13O||3||2||103590	tertium Absalom filium Maacha filiæ Tholmai regis Gessur, quartum Adoniam filium Aggith,
13O||3||3||103600	quintum Saphathiam ex Abital, sextum Jethraham de Egla uxore sua.
13O||3||4||103610	Sex ergo nati sunt ei in Hebron, ubi regnavit septem annis et sex mensibus. Triginta autem et tribus annis regnavit in Jerusalem.
13O||3||5||103620	Porro in Jerusalem nati sunt ei filii, Simmaa, et Sobab, et Nathan, et Salomon, quatuor de Bethsabee filia Ammiel,
13O||3||6||103630	Jebaar quoque et Elisama,
13O||3||7||103640	et Eliphaleth, et Noge, et Nepheg, et Japhia,
13O||3||8||103650	necnon Elisama, et Eliada, et Elipheleth, novem :
13O||3||9||103660	omnes hi, filii David absque filiis concubinarum : habueruntque sororem Thamar.
13O||3||10||103670	Filius autem Salomonis, Roboam : cujus Abia filius genuit Asa. De hoc quoque natus est Josaphat,
13O||3||11||103680	pater Joram : qui Joram genuit Ochoziam, ex quo ortus est Joas :
13O||3||12||103690	et hujus Amasias filius genuit Azariam. Porro Azariæ filius Joatham
13O||3||13||103700	procreavit Achaz patrem Ezechiæ, de quo natus est Manasses.
13O||3||14||103710	Sed et Manasses genuit Amon patrem Josiæ.
13O||3||15||103720	Filii autem Josiæ fuerunt : primogenitus Johanan, secundus Joakim, tertius Sedecias quartus Sellum.
13O||3||16||103730	De Joakim natus est Jechonias, et Sedecias.
13O||3||17||103740	Filii Jechoniæ fuerunt : Asir, Salathiel,
13O||3||18||103750	Melchiram, Phadaia, Senneser, et Jecemia, Sama, et Nadabia.
13O||3||19||103760	De Phadaia orti sunt Zorobabel et Semei. Zorobabel genuit Mosollam, Hananiam, et Salomith sororem eorum :
13O||3||20||103770	Hasaban quoque, et Ohol, et Barachian, et Hasadian, Josabhesed, quinque.
13O||3||21||103780	Filius autem Hananiæ, Phaltias pater Jeseiæ, cujus filius Raphaia : hujus quoque filius, Arnan, de quo natus est Obdia, cujus filius fuit Sechenias.
13O||3||22||103790	Filius Secheniæ, Semeia : cujus filii Hattus, et Jegaal, et Baria, et Naaria, et Saphat, sex numero.
13O||3||23||103800	Filius Naariæ, Elioënai, et Ezechias, et Ezricam, tres.
13O||3||24||103810	Filii Elioënai, Oduia, et Eliasub, et Pheleia, et Accub, et Johanan, et Dalaia, et Anani, septem.
13O||4||1||103820	Filii Juda : Phares, Hesron, et Charmi, et Hur, et Sobal.
13O||4||2||103830	Raia vero filius Sobal genuit Jahath, de quo nati sunt Ahumai, et Laad : hæ cognationes Sarathi.
13O||4||3||103840	Ista quoque stirpes Etam : Jezrahel, et Jesema, et Jedebos. Nomen quoque sororis eorum, Asalelphuni.
13O||4||4||103850	Phanuel autem pater Gedor, et Ezer pater Hosa : isti sunt filii Hur primogeniti Ephratha patris Bethlehem.
13O||4||5||103860	Assur vero patri Thecuæ erant duæ uxores, Halaa et Naara.
13O||4||6||103870	Peperit autem ei Naara, Oozam, et Hepher, et Themani, et Ahasthari : isti sunt filii Naara.
13O||4||7||103880	Porro filii Halaa, Sereth, Isaar et Ethnan.
13O||4||8||103890	Cos autem genuit Anob, et Soboba, et cognationem Aharehel filii Arum.
13O||4||9||103900	Fuit autem Jabes inclytus præ fratribus suis, et mater ejus vocavit nomen illius Jabes, dicens : Quia peperi eum in dolore.
13O||4||10||103910	Invocavit vero Jabes Deum Israël, dicens : Si benedicens benedixeris mihi, et dilataveris terminos meos, et fuerit manus tua mecum, et feceris me a malitia non opprimi. Et præstitit Deus quæ precatus est.
13O||4||11||103920	Caleb autem frater Sua genuit Mahir, qui fuit pater Esthon.
13O||4||12||103930	Porro Esthon genuit Bethrapha, et Phesse, et Tehinna patrem urbis Naas : hi sunt viri Recha.
13O||4||13||103940	Filii autem Cenez, Othoniel, et Saraia. Porro filii Othoniel, Hathath, et Maonathi.
13O||4||14||103950	Maonathi genuit Ophra, Saraia autem genuit Joab patrem Vallis artificum : ibi quippe artifices erant.
13O||4||15||103960	Filii vero Caleb filii Jephone, Hir, et Ela, et Naham. Filii quoque Ela : Cenez.
13O||4||16||103970	Filii quoque Jaleleel : Ziph, et Zipha, Thiria, et Asraël.
13O||4||17||103980	Et filii Ezra, Jether, et Mered, et Epher, et Jalon, genuitque Mariam, et Sammai, et Jesba patrem Esthamo.
13O||4||18||103990	Uxor quoque ejus Judaia, peperit Jared patrem Gedor, et Heber patrem Socho, et Icuthiel patrem Zanoë : hi autem filii Bethiæ filiæ Pharaonis, quam accepit Mered.
13O||4||19||104000	Et filii uxoris Odaiæ sororis Naham patris Ceila, Garmi, et Esthamo, qui fuit de Machathi.
13O||4||20||104010	Filii quoque Simon, Amnon, et Rinna filius Hanan, et Thilon. Et filii Jesi, Zoheth, et Benzoheth.
13O||4||21||104020	Filii Sela, filii Juda : Her pater Lecha, et Laada pater Maresa, et cognationes domus operantium byssum in Domo juramenti.
13O||4||22||104030	Et qui stare fecit solem, virique Mendacii, et Securus, et Incendens, qui principes fuerunt in Moab, et qui reversi sunt in Lahem : hæc autem verba vetera.
13O||4||23||104040	Hi sunt figuli habitantes in plantationibus, et in sepibus, apud regem in operibus ejus, commoratique sunt ibi.
13O||4||24||104050	Filii Simeon : Namuel et Jamin, Jarib, Zara, Saul.
13O||4||25||104060	Sellum filius ejus, Mapsam filius ejus, Masma filius ejus.
13O||4||26||104070	Filii Masma : Hamuel filius ejus, Zachur filius ejus, Semei filius ejus.
13O||4||27||104080	Filii Semei sedecim, et filiæ sex : fratres autem ejus non habuerunt filios multos, et universa cognatio non potuit adæquare summam filiorum Juda.
13O||4||28||104090	Habitaverunt autem in Bersabee, et Molada, et Hasarsuhal,
13O||4||29||104100	et in Bala, et in Asom, et in Tholad,
13O||4||30||104110	et in Bathuel, et in Horma, et in Siceleg,
13O||4||31||104120	et in Bethmarchaboth, et in Hasarsusim, et in Bethberai, et in Saarim : hæ civitates eorum usque ad regem David.
13O||4||32||104130	Villæ quoque eorum : Etam, et Aën, Remmon, et Thochen, et Asan, civitates quinque.
13O||4||33||104140	Et universi vinculi eorum per circuitum civitatum istarum usque ad Baal : hæc est habitatio eorum, et sedium distributio.
13O||4||34||104150	Mosobab quoque et Jemlech, et Josa filius Amasiæ,
13O||4||35||104160	et Joël, et Jehu filius Josabiæ filii Saraiæ filii Asiel,
13O||4||36||104170	et Elioënai, et Jacoba, et Isuhaia, et Asaia, et Adiel, et Ismiel, et Banaia,
13O||4||37||104180	Ziza quoque filius Sephei filii Allon filii Idaia filii Semri filii Samaia.
13O||4||38||104190	Isti sunt nominati principes in cognationibus suis, et in domo affinitatum suarum multiplicati sunt vehementer.
13O||4||39||104200	Et profecti sunt ut ingrederentur in Gador usque ad orientem vallis, et ut quærerent pascua gregibus suis.
13O||4||40||104210	Inveneruntque pascuas uberes, et valde bonas, et terram latissimam et quietam et fertilem, in qua ante habitaverant de stirpe Cham.
13O||4||41||104220	Hi ergo venerunt, quos supra descripsimus nominatim, in diebus Ezechiæ regis Juda : et percusserunt tabernacula eorum, et habitatores qui inventi fuerant ibi, et deleverunt eos usque in præsentem diem : habitaveruntque pro eis, quoniam uberrimas pascuas ibidem repererunt.
13O||4||42||104230	De filiis quoque Simeon abierunt in montem Seir viri quingenti, habentes principes Phalthiam et Naariam et Raphaiam et Oziel filios Jesi :
13O||4||43||104240	et percusserunt reliquias, quæ evadere potuerant, Amalecitarum, et habitaverunt ibi pro eis usque ad diem hanc.
13O||5||1||104250	Filii quoque Ruben primogeniti Israël. (Ipse quippe fuit primogenitus ejus : sed cum violasset thorum patris sui, data sunt primogenita ejus filiis Joseph filii Israël, et non est ille reputatus in primogenitum.
13O||5||2||104260	Porro Judas, qui erat fortissimus inter fratres suos, de stirpe ejus principes germinati sunt : primogenita autem reputata sunt Joseph.)
13O||5||3||104270	Filii ergo Ruben primogeniti Israël : Enoch, et Phallu, Esron, et Carmi.
13O||5||4||104280	Filii Joël : Samia filius ejus, Gog filius ejus, Semei filius ejus,
13O||5||5||104290	Micha filius ejus, Reia filius ejus, Baal filius ejus,
13O||5||6||104300	Beera filius ejus, quem captivum duxit Thelgathphalnasar rex Assyriorum, et fuit princips in tribu Ruben.
13O||5||7||104310	Fratres autem ejus, et universa cognatio ejus, quando numerabantur per familias suas, habuerunt principes Jehiel, et Zachariam.
13O||5||8||104320	Porro Bala filius Azaz filii Samma filii Joël, ipse habitavit in Aroër usque ad Nebo, et Beelmeon.
13O||5||9||104330	Contra orientalem quoque plagam habitavit usque ad introitum eremi, et flumen Euphraten. Multum quippe jumentorum numerum possidebant in terra Galaad.
13O||5||10||104340	In diebus autem Saul præliati sunt contra Agareos, et interfecerunt illos, habitaveruntque pro eis in tabernaculis eorum, in omni plaga, quæ respicit ad orientem Galaad.
13O||5||11||104350	Filii vero Gad e regione eorum habitaverunt in terra Basan usque Selcha :
13O||5||12||104360	Joël in capite, et Saphan secundus : Janai autem, et Saphat in Basan.
13O||5||13||104370	Fratres vero eorum secundum domos cognationum suarum, Michaël, et Mosollam, et Sebe, et Jorai, et Jachan, et Zie, et Heber, septem.
13O||5||14||104380	Hi filii Abihail, filii Huri, filii Jara, filii Galaad, filii Michaël, filii Jesesi, filii Jeddo, filii Buz.
13O||5||15||104390	Fratres quoque filii Abdiel, filii Guni, princeps domus in familiis suis.
13O||5||16||104400	Et habitaverunt in Galaad, et in Basan, et in viculis ejus, et in cunctis suburbanis Saron, usque ad terminos.
13O||5||17||104410	Omnes hi numerati sunt in diebus Joathan regis Juda, et in diebus Jeroboam regis Israël.
13O||5||18||104420	Filii Ruben, et Gad, et dimidiæ tribus Manasse, viri bellatores, scuta portantes, et gladios, et tendentes arcum, eruditique ad prælia, quadraginta quatuor millia et septingenti sexaginta, procedentes ad pugnam.
13O||5||19||104430	Dimicaverunt contra Agareos : Ituræi vero, et Naphis, et Nodab
13O||5||20||104440	præbuerunt eis auxilium. Traditique sunt in manus eorum Agarei, et universi, qui fuerant cum eis, quia Deum invocaverunt cum præliarentur : et exaudivit eos, eo quod credidissent in eum.
13O||5||21||104450	Ceperuntque omnia quæ possederant, camelorum quinquaginta millia, et ovium ducenta quinquaginta millia, et asinos duo millia, et animas hominum centum millia.
13O||5||22||104460	Vulnerati autem multi corruerunt : fuit enim bellum Domini. Habitaveruntque pro eis usque ad transmigrationem.
13O||5||23||104470	Filii quoque dimidiæ tribus Manasse possederunt terram a finibus Basan usque Baal, Hermon, et Sanir, et montem Hermon : ingens quippe numerus erat.
13O||5||24||104480	Et hi fuerunt principes domus cognationis eorum : Epher, et Jesi, et Eliel, et Ezriel, et Jeremia, et Odoia, et Jediel, viri fortissimi et potentes, et nominati duces in familiis suis.
13O||5||25||104490	Reliquerunt autem Deum patrum suorum, et fornicati sunt post deos populorum terræ, quos abstulit Deus coram eis.
13O||5||26||104500	Et suscitavit Deus Israël spiritum Phul regis Assyriorum, et spiritum Thelgathphalnasar regis Assur : et transtulit Ruben, et Gad, et dimidiam tribum Manasse, et adduxit eos in Lahela, et in Habor, et Ara, et fluvium Gozan, usque ad diem hanc.
13O||6||1||104510	Filii Levi : Gerson, Caath, et Merari.
13O||6||2||104520	Filii Caath : Amram, Isaar, Hebron, et Oziel.
13O||6||3||104530	Filii Amram : Aaron, Moyses, et Maria. Filii Aaron : Nadab et Abiu, Eleazar, et Ithamar.
13O||6||4||104540	Eleazar genuit Phinees, et Phinees genuit Abisue.
13O||6||5||104550	Abisue vero genuit Bocci, et Bocci genuit Ozi.
13O||6||6||104560	Ozi genuit Zaraiam, et Zaraias genuit Meraioth.
13O||6||7||104570	Porro Meraioth genuit Amariam, et Amarias genuit Achitob.
13O||6||8||104580	Achitob genuit Sadoc, et Sadoc genuit Achimaas,
13O||6||9||104590	Achimaas genuit Azariam, Azarias genuit Johanan,
13O||6||10||104600	Johanan genuit Azariam : ipse est qui sacerdotio functus est in domo, quam ædificavit Salomon in Jerusalem.
13O||6||11||104610	Genuit autem Azarias Amariam, et Amarias genuit Achitob,
13O||6||12||104620	Achitob genuit Sadoc, et Sadoc genuit Sellum,
13O||6||13||104630	Sellum genuit Helciam, et Helcias genuit Azariam,
13O||6||14||104640	Azarias genuit Saraiam, et Saraias genuit Josedec.
13O||6||15||104650	Porro Josedec egressus est, quando transtulit Dominus Judam, et Jerusalem per manus Nabuchodonosor.
13O||6||16||104660	Filii ergo Levi : Gersom, Caath, et Merari.
13O||6||17||104670	Et hæc nomina filiorum Gersom : Lobni, et Semei.
13O||6||18||104680	Filii Caath : Amram, et Isaar, et Hebron, et Oziel.
13O||6||19||104690	Filii Merari : Moholi et Musi. Hæ autem cognationes Levi secundum familias eorum.
13O||6||20||104700	Gersom : Lobni filius ejus, Jahath filius ejus, Zamma filius ejus,
13O||6||21||104710	Joah filius ejus, Addo filius ejus, Zara filius ejus, Jethrai filius ejus.
13O||6||22||104720	Filii Caath : Aminadab filius ejus, Core filius ejus, Asir filius ejus,
13O||6||23||104730	Elcana filius ejus, Abiasaph filius ejus, Asir filius ejus,
13O||6||24||104740	Thahath filius ejus, Uriel filius ejus, Ozias filius ejus, Saul filius ejus.
13O||6||25||104750	Filii Elcana, Amasai et Achimoth
13O||6||26||104760	et Elcana : filii Elcana : Sophai filius ejus, Nahath filius ejus,
13O||6||27||104770	Eliab filius ejus, Jeroham filius ejus, Elcana filius ejus.
13O||6||28||104780	Filii Samuel : primogenitus Vasseni, et Abia.
13O||6||29||104790	Filii autem Merari, Moholi : Lobni filius ejus, Semei filius ejus, Oza filius ejus,
13O||6||30||104800	Sammaa filius ejus, Haggia filius ejus, Asaia filius ejus.
13O||6||31||104810	Isti sunt, quos constituit David super cantores domus Domini, ex quo collocata est arca :
13O||6||32||104820	et ministrabant coram tabernaculo testimonii, canentes donec ædificaret Salomon domum Domini in Jerusalem : stabant autem juxta ordinem suum in ministerio.
13O||6||33||104830	Hi vero sunt, qui assistebant cum filiis suis, de filiis Caath, Hemam cantor filius Johel, filii Samuel,
13O||6||34||104840	filii Elcana, filii Jeroham, filii Eliel, filii Thohu,
13O||6||35||104850	filii Suph, filii Elcana, filii Mahath, filii Amasai,
13O||6||36||104860	filii Elcana, filii Johel, filii Azariæ, filii Sophoniæ,
13O||6||37||104870	filii Thahath, filii Asir, filii Abiasaph, filii Core,
13O||6||38||104880	filii Isaar, filii Caath, filii Levi, filii Israël.
13O||6||39||104890	Et frater ejus Asaph, qui stabat a dextris ejus, Asaph filius Barachiæ, filii Samaa,
13O||6||40||104900	filii Michaël, filii Basaiæ, filii Melchiæ,
13O||6||41||104910	filii Athanai, filii Zara, filii Adaia,
13O||6||42||104920	filii Ethan, filii Zamma, filii Semei,
13O||6||43||104930	filii Jeth, filii Gersom, filii Levi.
13O||6||44||104940	Filii autem Merari fratres eorum, ad sinistram, Ethan filius Cusi, filii Abdi, filii Maloch,
13O||6||45||104950	filii Hasabiæ, filii Amasiæ, filii Helciæ,
13O||6||46||104960	filii Amasai, filii Boni, filii Somer,
13O||6||47||104970	filii Moholi, filii Musi, filii Merari, filii Levi.
13O||6||48||104980	Fratres quoque eorum Levitæ, qui ordinati sunt in cunctum ministerium tabernaculi domus Domini.
13O||6||49||104990	Aaron vero, et filii ejus adolebant incensum super altare holocausti, et super altare thymiamatis, in omne opus Sancti sanctorum : et ut precarentur pro Israël juxta omnia, quæ præceperat Moyses servus Dei.
13O||6||50||105000	Hi sunt autem filii Aaron : Eleazar filius ejus, Phinees filius ejus, Abisue filius ejus,
13O||6||51||105010	Bocci filius ejus, Ozi filius ejus, Zarahia filius ejus,
13O||6||52||105020	Meraioth filius ejus, Amarias filius ejus, Achitob filius ejus,
13O||6||53||105030	Sadoc filius ejus, Achimaas filius ejus.
13O||6||54||105040	Et hæc habitacula eorum per vicos atque confinia, filiorum scilicet Aaron, juxta cognationes Caathitarum : ipsis enim sorte contigerant.
13O||6||55||105050	Dederunt igitur eis Hebron in terra Juda, et suburbana ejus per circuitum :
13O||6||56||105060	agros autem civitatis, et villas, Caleb filio Jephone.
13O||6||57||105070	Porro filiis Aaron dederunt civitates ad confugiendum Hebron, et Lobna, et suburbana ejus,
13O||6||58||105080	Jether quoque, et Esthemo cum suburbanis suis, sed et Helon, et Dabir cum suburbanis suis,
13O||6||59||105090	Asan quoque, et Bethsemes, et suburbana earum.
13O||6||60||105100	De tribu autem Benjamin, Gabee et suburbana ejus, et Almath cum suburbanis suis, Anathoth quoque cum suburbanis suis : omnes civitates, tredecim, per cognationes suas.
13O||6||61||105110	Filiis autem Caath residuis de cognatione sua dederunt ex dimidia tribu Manasse in possessionem urbes decem.
13O||6||62||105120	Porro filiis Gersom per cognationes suas de tribu Issachar, et de tribu Aser, et de tribu Nephthali, et de tribu Manasse in Basan, urbes tredecim.
13O||6||63||105130	Filiis autem Merari per cognationes suas de tribu Ruben, et de tribu Gad, et de tribu Zabulon, dederunt sorte civitates duodecim.
13O||6||64||105140	Dederunt quoque filii Israël Levitis civitates, et suburbana earum :
13O||6||65||105150	dederuntque per sortem, ex tribu filiorum Juda, et ex tribu filiorum Simeon, et ex tribu filiorum Benjamin urbes has, quas vocaverunt nominibus suis,
13O||6||66||105160	et his, qui erant de cognatione filiorum Caath, fueruntque civitates in terminis eorum de tribu Ephraim.
13O||6||67||105170	Dederunt ergo eis urbes ad confugiendum, Sichem cum suburbanis suis in monte Ephraim, et Gazer cum suburbanis suis,
13O||6||68||105180	Jecmaam quoque cum suburbanis suis, et Bethoron similiter,
13O||6||69||105190	necnon et Helon cum suburbanis suis, et Gethremmon in eumdem modum.
13O||6||70||105200	Porro ex dimidia tribu Manasse, Aner et suburbana ejus, Balaam et suburbana ejus : his videlicet, qui de cognatione filiorum Caath reliqui erant.
13O||6||71||105210	Filiis autem Gersom de cognatione dimidiæ tribus Manasse, Gaulon in Basan, et suburbana ejus, et Astaroth cum suburbanis suis.
13O||6||72||105220	De tribu Issachar, Cedes et suburbanis suis, et Dabereth cum suburbanis suis,
13O||6||73||105230	Ramoth quoque et suburbana ejus, et Anem cum suburbanis suis.
13O||6||74||105240	De tribu vero Aser : Masal cum suburbanis suis, et Abdon similiter,
13O||6||75||105250	Hucac quoque et suburbana ejus, et Rohob cum suburbanis suis.
13O||6||76||105260	Porro de tribu Nephthali, Cedes in Galilæa et suburbana ejus, Hamon cum suburbanis suis, et Cariathaim et suburbana ejus.
13O||6||77||105270	Filiis autem Merari residuis : de tribu Zabulon, Remmono et suburbana ejus, et Thabor cum suburbanis sus :
13O||6||78||105280	trans Jordanem quoque ex adverso Jericho contra orientem Jordanis, de tribu Ruben, Bosor in solitudine cum suburbanis suis, et Jassa cum suburbanis suis,
13O||6||79||105290	Cademoth quoque et suburbana ejus, et Mephaat cum suburbanis suis.
13O||6||80||105300	Necnon et de tribu Gad, Ramoth in Galaad et suburbana ejus, et Manaim cum suburbanis suis,
13O||6||81||105310	sed et Hesebon cum suburbanis suis, et Jezer cum suburbanis suis.
13O||7||1||105320	Porro filii Issachar : Thola, et Phua, Jasub, et Simeron, quatuor.
13O||7||2||105330	Filii Thola : Ozi, et Raphaia, et Jeriel, et Jemai, et Jebsem, et Samuel, principes per domos cognationum suarum. De stirpe Thola viri fortissimi numerati sunt in diebus David, viginti duo millia sexcenti.
13O||7||3||105340	Filii Ozi : Izrahia, de quo nati sunt Michaël, et Obadia, et Joël, et Jesia, quinque omnes principes.
13O||7||4||105350	Cumque eis per familias, et populos suos, accincti ad prælium, viri fortissimi, triginta sex millia : multas enim habuerunt uxores, et filios.
13O||7||5||105360	Fratres quoque eorum per omnem cognationem Issachar robustissimi ad pugnandum, octoginta septem millia numerati sunt.
13O||7||6||105370	Filii Benjamin : Bela, et Bechor, et Jadihel, tres.
13O||7||7||105380	Filii Bela : Esbon, et Ozi, et Oziel, et Jerimoth, et Urai, quinque principes familiarum, et ad pugnandum robustissimi : numerus autem eorum, viginti duo millia et triginta quatuor.
13O||7||8||105390	Porro filii Bechor : Zamira, et Joas, et Eliezer, et Elioënai, et Amri, et Jerimoth, et Abia, et Anathoth, et Almath : omnes hi, filii Bechor.
13O||7||9||105400	Numerati sunt autem per familias suas principes cognationum suarum ad bella fortissimi, viginti millia et ducenti.
13O||7||10||105410	Porro filii Jadihel : Balan. Filii autem Balan : Jehus, et Benjamin, et Aod, et Chanana, et Zethan, et Tharsis, et Ahisahar :
13O||7||11||105420	omnes hi filii Jadihel, principes cognationum suarum viri fortissimi, decem et septem millia et ducenti ad prælium procedentes.
13O||7||12||105430	Sepham quoque, et Hapham filii Hir : et Hasim filii Aher.
13O||7||13||105440	Filii autem Nephthali : Jaziel, et Guni, et Jeser, et Sellum, filii Bala.
13O||7||14||105450	Porro filius Manasse, Esriel : concubinaque ejus Syra peperit Machir patrem Galaad.
13O||7||15||105460	Machir autem accepit uxores filiis suis Happhim, et Saphan : et habuit sororem nomine Maacha : nomen autem secundi, Salphaad, natæque sunt Salphaad filiæ.
13O||7||16||105470	Et peperit Maacha uxor Machir filium, vocavitque nomen ejus Phares : porro nomen fratris ejus, Sares : et filii ejus, Ulam, et Recen.
13O||7||17||105480	Filius autem Ulam, Badan : hi sunt filii Galaad, filii Machir, filii Manasse.
13O||7||18||105490	Soror autem ejus Regina peperit Virum decorum, et Abiezer, et Mohola.
13O||7||19||105500	Erant autem filii Semida, Ahin, et Sechem, et Leci, et Aniam.
13O||7||20||105510	Filii autem Ephraim : Suthala, Bared filius ejus, Thahath filius ejus, Elada filius ejus, Thahath filius ejus, hujus filius Zabad,
13O||7||21||105520	et hujus filius Suthula, et hujus filius Ezer et Elad : occiderunt autem eos viri Geth indigenæ, quia descenderant ut invaderent possessiones eorum.
13O||7||22||105530	Luxit igitur Ephraim pater eorum multis diebus, et venerunt fratres ejus ut consolarentur eum.
13O||7||23||105540	Ingressusque est ad uxorem suam : quæ concepit, et peperit filium, et vocavit nomen ejus Beria, eo quod in malis domus ejus ortus esset :
13O||7||24||105550	filia autem ejus fuit Sara, quæ ædificavit Bethoron inferiorem et superiorem, et Ozensara.
13O||7||25||105560	Porro filius ejus Rapha, et Reseph, et Thale, de quo natus est Thaan,
13O||7||26||105570	qui genuit Laadan : hujus quoque filius Ammiud, qui genuit Elisama,
13O||7||27||105580	de quo ortus est Nun, qui habuit filium Josue.
13O||7||28||105590	Possessio autem eorum et habitatio, Bethel cum filiabus suis, et contra orientem Noran, ad occidentalem plagam Gazer et filiæ ejus, Sichem quoque cum filiabus suis, usque ad Aza cum filiabus ejus.
13O||7||29||105600	Juxta filios quoque Manasse Bethsan, et filias ejus, Thanach et filias ejus, Mageddo et filias ejus, Dor et filias ejus : in his habitaverunt filii Joseph, filii Israël.
13O||7||30||105610	Filii Aser : Jemna, et Jesua, et Jessui, et Baria, et Sara soror eorum.
13O||7||31||105620	Filii autem Baria : Heber, et Melchiel : ipse est pater Barsaith.
13O||7||32||105630	Heber autem genuit Jephlat, et Somer, et Hotham, et Suaa sororem eorum.
13O||7||33||105640	Filii Jephlat : Phosech, et Chamaal, et Asoth : hi filii Jephlat.
13O||7||34||105650	Porro filii Somer : Ahi, et Roaga, et Haba, et Aram.
13O||7||35||105660	Filii autem Helem fratris ejus : Supha, et Jemna, et Selles et Amal.
13O||7||36||105670	Filii Supha : Sue, Harnapher, et Sual, et Beri, et Jamra,
13O||7||37||105680	Bosor, et Hod, et Samma, et Salusa, et Jethran, et Bera.
13O||7||38||105690	Filii Jether : Jephone, et Phaspha, et Ara.
13O||7||39||105700	Filii autem Olla : Aree, et Haniel, et Resia.
13O||7||40||105710	Omnes hi filii Aser, principes cognationum, electi atque fortissimi duces ducum : numerus autem eorum ætatis, quæ apta esset ad bellum, viginti sex millia.
13O||8||1||105720	Benjamin autem genuit Bale primogenitum suum, Asbel secundum, Ahara tertium,
13O||8||2||105730	Nohaa quartum, et Rapha quintum.
13O||8||3||105740	Fueruntque filii Bale : Addar, et Gera, et Abiud,
13O||8||4||105750	Abisue quoque et Naaman, et Ahoë,
13O||8||5||105760	sed et Gera, et Sephuphan, et Huram.
13O||8||6||105770	Hi sunt filii Ahod, principes cognationum habitantium in Gabaa, qui translati sunt in Manahath.
13O||8||7||105780	Naaman autem, et Achia, et Gera ipse transtulit eos, et genuit Osa, et Ahiud.
13O||8||8||105790	Porro Saharaim genuit in regione Moab, postquam dimisit Husim et Bara uxores suas.
13O||8||9||105800	Genuit autem de Hodes uxore sua Jobab, et Sebia, et Mosa, et Molchom,
13O||8||10||105810	Jehus quoque, et Sechia, et Marma : hi sunt filii ejus principes in familiis suis.
13O||8||11||105820	Mehusim vero genuit Abitob, et Elphaal.
13O||8||12||105830	Porro filii Elphaal : Heber, et Misaam, et Samad : hic ædificavit Ono, et Lod, et filias ejus.
13O||8||13||105840	Baria autem, et Sama principes cognationum habitantium in Ajalon : hi fugaverunt habitatores Geth.
13O||8||14||105850	Et Ahio, et Sesac, et Jerimoth,
13O||8||15||105860	et Zabadia, et Arod, et Heder,
13O||8||16||105870	Michaël quoque, et Jespha, et Joha filii Baria.
13O||8||17||105880	Et Zabadia, et Mosollam, et Hezeci, et Heber,
13O||8||18||105890	et Jesamari, et Jezlia, et Jobab filii Elphaal,
13O||8||19||105900	et Jacim, et Zechri, et Zabdi,
13O||8||20||105910	et Elioënai, et Selethai, et Eliel,
13O||8||21||105920	et Adaia, et Baraia, et Samarath filii Semei.
13O||8||22||105930	Et Jespham, et Heber, et Eliel,
13O||8||23||105940	Et Abdon, et Zechri, et Hanan,
13O||8||24||105950	et Hanania, et Ælam, et Anathothia,
13O||8||25||105960	et Jephdaia, et Phanuel filii Sesac.
13O||8||26||105970	Et Samsari, et Sohoria, et Otholia,
13O||8||27||105980	et Jersia, et Elia, et Zechri, filii Jeroham.
13O||8||28||105990	Hi patriarchæ, et cognationum principes, qui habitaverunt in Jerusalem.
13O||8||29||106000	In Gabaon autem habitaverunt Abigabaon, et nomen uxoris ejus Maacha :
13O||8||30||106010	filiusque ejus primogenitus Abdon, et Sur, et Cis, et Baal, et Nadab,
13O||8||31||106020	Gedor quoque, et Ahio, et Zacher, et Macelloth :
13O||8||32||106030	et Macelloth genuit Samaa : habitaveruntque ex adverso fratrum suorum in Jerusalem cum fratribus suis.
13O||8||33||106040	Ner autem genuit Cis, et Cis genuit Saul. Porro Saul genuit Jonathan, et Melchisua, et Abinadab, et Esbaal.
13O||8||34||106050	Filius autem Jonathan, Meribbaal : et Meribbaal genuit Micha.
13O||8||35||106060	Filii Micha, Phithon, et Melech, et Tharaa, et Ahaz.
13O||8||36||106070	Et Ahaz genuit Joada : et Joada genuit Alamath, et Azmoth, et Zamri : porro Zamri genuit Mosa,
13O||8||37||106080	et Mosa genuit Banaa, cujus filius fuit Rapha, de quo ortus est Elasa, qui genuit Asel.
13O||8||38||106090	Porro Asel sex filii fuerunt his nominibus : Ezricam, Bocru, Ismahel, Saria, Obdia, et Hanan : omnes hi filii Asel.
13O||8||39||106100	Filii autem Esec fratris ejus, Ulam primogenitus, et Jehus secundus, et Eliphalet tertius.
13O||8||40||106110	Fueruntque filii Ulam viri robustissimi, et magno robore tendentes arcum : et multos habentes filios ac nepotes, usque ad centum quinquaginta. Omnes hi, filii Benjamin.
13O||9||1||106120	Universus ergo Israël dinumeratus est et summa eorum scripta est in libro regum Israël, et Juda : translatique sunt in Babylonem propter delictum suum.
13O||9||2||106130	Qui autem habitaverunt primi in possessionibus, et in urbibus suis : Israël, et sacerdotes, et Levitæ, et Nathinæi.
13O||9||3||106140	Commorati sunt in Jerusalem de filiis Juda, et de filiis Benjamin, de filiis quoque Ephraim, et Manasse.
13O||9||4||106150	Othei filius Ammiud, filii Amri, filii Omrai, filii Bonni, de filiis Phares filii Juda.
13O||9||5||106160	Et de Siloni : Asaia primogenitus, et filii ejus.
13O||9||6||106170	De filiis autem Zara, Jehuel, et fratres eorum, sexcenti nonaginta.
13O||9||7||106180	Porro de filiis Benjamin : Salo filius Mosollam, filii Oduia, filii Asana :
13O||9||8||106190	et Jobania filius Jeroham : et Ela filius Ozi, filii Mochori : et Mosollam filius Saphatiæ, filii Rahuel, filii Jebaniæ,
13O||9||9||106200	et fratres eorum per familias suas, nongenti quinquaginta sex. Omnes hi, principes cognationum per domos patrum suorum.
13O||9||10||106210	De sacerdotibus autem : Jedaia, Joiarib, et Jachin :
13O||9||11||106220	Azarias quoque filius Helciæ, filii Mosollam, filii Sadoc, filii Maraioth, filii Achitob, pontifex domus Dei.
13O||9||12||106230	Porro Adaias filius Jeroham, filii Phassur, filii Melchiæ : et Maasai filius Adiel filii Jezra, filii Mosollam, filii Mosollamith, filii Emmer.
13O||9||13||106240	Fratres quoque eorum principes per familias suas, mille septingenti sexaginta, fortissimi robore ad faciendum opus ministerii in domo Dei.
13O||9||14||106250	De Levitis autem : Semeia filius Hassub filii Ezricam, filii Hasebia de filiis Merari.
13O||9||15||106260	Bacbacar quoque carpentarius, et Galal, et Mathania filius Micha, filii Zechri, filii Asaph :
13O||9||16||106270	et Obdia filius Semeiæ, filii Galal, filii Idithun : et Barachia filius Asa, filii Elcana, qui habitavit in atriis Netophati.
13O||9||17||106280	Janitores autem : Sellum, et Accub, et Telmon, et Ahimam : et frater eorum Sellum princeps,
13O||9||18||106290	usque ad illud tempus, in porta regis ad orientem, observabant per vices suas de filiis Levi.
13O||9||19||106300	Sellum vero filius Core filii Abiasaph, filii Core, cum fratribus suis, et domo patris sui, hi sunt Coritæ super opera ministerii, custodes vestibulorum tabernaculi : et familiæ eorum per vices castrorum Domini custodientes introitum.
13O||9||20||106310	Phinees autem filius Eleazari, erat dux eorum coram Domino.
13O||9||21||106320	Porro Zacharias filius Mosollamia, janitor portæ tabernaculi testimonii.
13O||9||22||106330	Omnes hi electi in ostiarios per portas, ducenti duodecim : et descripti in villis propriis, quos constituerunt David, et Samuel videns, in fide sua
13O||9||23||106340	tam ipsos, quam filios eorum in ostiis domus Domini, et in tabernaculo vicibus suis.
13O||9||24||106350	Per quatuor ventos erant ostiarii : id est, ad orientem, et ad occidentem, et ad aquilonem, et ad austrum.
13O||9||25||106360	Fratres autem eorum in viculis morabantur, et veniebant in sabbatis suis de tempore usque ad tempus.
13O||9||26||106370	His quatuor Levitis creditus erat omnis numerus janitorum, et erant super exedras, et thesauros domus Domini.
13O||9||27||106380	Per gyrum quoque templi Domini morabantur in custodiis suis : ut cum tempus fuisset, ipsi mane aperirent fores.
13O||9||28||106390	De horum genere erant et super vasa ministerii : ad numerum enim et inferebantur vasa, et efferebantur.
13O||9||29||106400	De ipsis et qui credita habebant utensilia sanctuarii, præerant similæ, et vino, et oleo, et thuri, et aromatibus.
13O||9||30||106410	Filii autem sacerdotum unguenta ex aromatibus conficiebant.
13O||9||31||106420	Et Mathathias Levites primogenitus Sellum Coritæ, præfectus erat eorum, quæ in sartagine frigebantur.
13O||9||32||106430	Porro de filiis Caath fratribus eorum, super panes erant propositionis, ut semper novos per singula sabbata præpararent.
13O||9||33||106440	Hi sunt principes cantorum per familias Levitarum, qui in exedris morabantur, ut die ac nocte jugiter suo ministerio deservirent.
13O||9||34||106450	Capita Levitarum, per familias suas principes, manserunt in Jerusalem.
13O||9||35||106460	In Gabaon autem commorati sunt pater Gabaon Jehiel, et nomen uxoris ejus Maacha.
13O||9||36||106470	Filius primogenitus ejus Abdon, et Sur, et Cis, et Baal, et Ner, et Nadab,
13O||9||37||106480	Gedor quoque, et Ahio, et Zacharias, et Macelloth.
13O||9||38||106490	Porro Macelloth genuit Samaan : isti habitaverunt e regione fratrum suorum in Jerusalem cum fratribus suis.
13O||9||39||106500	Ner autem genuit Cis : et Cis genuit Saul : et Saul genuit Jonathan, et Melchisua, et Abinadab, et Esbaal.
13O||9||40||106510	Filius autem Jonathan, Meribbaal : et Meribbaal genuit Micha.
13O||9||41||106520	Porro filii Micha, Phithon, et Melech, et Tharaa, et Ahaz.
13O||9||42||106530	Ahaz autem genuit Jara, et Jara genuit Alamath, et Azmoth, et Zamri. Zamri autem genuit Mosa.
13O||9||43||106540	Mosa vero genuit Banaa : cujus filius Raphaia, genuit Elasa : de quo ortus est Asel.
13O||9||44||106550	Porro Asel sex filios habuit his nominibus : Ezricam, Bocru, Ismahel, Saria, Obdia, Hanan : hi sunt filii Asel.
13O||10||1||106560	Philisthiim autem pugnabant contra Israël, fugeruntque viri Israël Palæsthinos, et ceciderunt vulnerati in monte Gelboë.
13O||10||2||106570	Cumque appropinquassent Philisthæi, persequentes Saul, et filios ejus, percusserunt Jonathan, et Abinadab, et Melchisua filios Saul.
13O||10||3||106580	Et aggravatum est prælium contra Saul, inveneruntque eum sagittarii, et vulneraverunt jaculis.
13O||10||4||106590	Et dixit Saul ad armigerum suum : Evagina gladium tuum, et interfice me, ne forte veniant incircumcisi isti, et illudant mihi. Noluit autem armiger ejus hoc facere, timore perterritus : arripuit ergo Saul ensem, et irruit in eum.
13O||10||5||106600	Quod cum vidisset armiger ejus, videlicet mortuum esse Saul, irruit etiam ipse in gladium suum, et mortuus est.
13O||10||6||106610	Interiit ergo Saul, et tres filii ejus, et omnis domus illius pariter concidit.
13O||10||7||106620	Quod cum vidissent viri Israël, qui habitabant in campestribus, fugerunt : et Saul ac filiis ejus mortuis, dereliquerunt urbes suas, et huc illucque dispersi sunt : veneruntque Philisthiim, et habitaverunt in eis.
13O||10||8||106630	Die igitur altero detrahentes Philisthiim spolia cæsorum, invenerunt Saul, et filios ejus jacentes in monte Gelboë.
13O||10||9||106640	Cumque spoliassent eum, et amputassent caput, armisque nudassent, miserunt in terram suam, ut circumferretur, et ostenderetur idolorum templis, et populis :
13O||10||10||106650	arma autem ejus consecraverunt in fano dei sui, et caput affixerunt in templo Dagon.
13O||10||11||106660	Hoc cum audissent viri Jabes Galaad, omnia scilicet quæ Philisthiim fecerant super Saul,
13O||10||12||106670	consurrexerunt singuli virorum fortium, et tulerunt cadavera Saul et filiorum ejus : attuleruntque ea in Jabes, et sepelierunt ossa eorum subter quercum, quæ erat in Jabes, et jejunaverunt septem diebus.
13O||10||13||106680	Mortuus est ergo Saul propter iniquitates suas, eo quod prævaricatus sit mandatum Domini quod præceperat, et non custodierit illud : sed insuper etiam pythonissam consuluerit,
13O||10||14||106690	nec speraverit in Domino : propter quod interfecit eum, et transtulit regnum ejus ad David filium Isai.
13O||11||1||106700	Congregatus est igitur omnis Israël ad David in Hebron, dicens : Os tuum sumus, et caro tua.
13O||11||2||106710	Heri quoque et nudiustertius cum adhuc regnaret Saul, tu eras qui educebas, et introducebas Israël : tibi enim dixit Dominus Deus tuus : Tu pasces populum meum Israël, et tu eris princeps super eum.
13O||11||3||106720	Venerunt ergo omnes majores natu Israël ad regem in Hebron, et iniit David cum eis fœdus coram Domino : unxeruntque eum regem super Israël, juxta sermonem Domini, quem locutus est in manu Samuel.
13O||11||4||106730	Abiit quoque David, et omnis Israël in Jerusalem : hæc est Jebus, ubi erant Jebusæi habitatores terræ.
13O||11||5||106740	Dixeruntque qui habitabant in Jebus ad David : Non ingredieris huc. Porro David cepit arcem Sion, quæ est civitas David,
13O||11||6||106750	dixitque : Omnis qui percusserit Jebusæum in primis, erit princeps, et dux. Ascendit igitur primus Joab filius Sarviæ, et factus est princeps.
13O||11||7||106760	Habitavit autem David in arce, et idcirco appellata est civitas David.
13O||11||8||106770	Ædificavitque urbem in circuitu a Mello usque ad gyrum, Joab autem reliqua urbis exstruxit.
13O||11||9||106780	Proficiebatque David vadens et crescens, et Dominus exercituum erat cum eo.
13O||11||10||106790	Hi principes virorum fortium David, qui adjuverunt eum ut rex fieret super omnem Israël juxta verbum Domini, quod locutus est ad Israël.
13O||11||11||106800	Et iste numerus robustorum David : Jesbaam filius Hachamoni princeps inter triginta : iste levavit hastam suam super trecentos vulneratos una vice.
13O||11||12||106810	Et post eum Eleazar filius patrui ejus Ahohites, qui erat inter tres potentes.
13O||11||13||106820	Iste fuit cum David in Phesdomim, quando Philisthiim congregati sunt ad locum illum in prælium : et erat ager regionis illius plenus hordeo, fugeratque populus a facie Philisthinorum.
13O||11||14||106830	Hi steterunt in medio agri, et defenderunt eum : cumque percussissent Philisthæos, dedit Dominus salutem magnam populo suo.
13O||11||15||106840	Descenderunt autem tres de triginta principibus ad petram, in qua erat David, ad speluncam Odollam, quando Philisthiim fuerant castrametati in valle Raphaim.
13O||11||16||106850	Porro David erat in præsidio, et statio Philisthinorum in Bethlehem.
13O||11||17||106860	Desideravit igitur David, et dixit : O si quis daret mihi aquam de cisterna Bethlehem, quæ est in porta !
13O||11||18||106870	Tres ergo isti per media castra Philisthinorum perrexerunt, et hauserunt aquam de cisterna Bethlehem, quæ erat in porta, et attulerunt ad David ut biberet. Qui noluit, sed magis libavit illam Domino,
13O||11||19||106880	dicens : Absit ut in conspectu Dei mei hoc faciam, et sanguinem istorum virorum bibam : quia in periculo animarum suarum attulerunt mihi aquam. Et ob hanc causam noluit bibere : hæc fecerunt tres robustissimi.
13O||11||20||106890	Abisai quoque frater Joab ipse erat princeps trium, et ipse levavit hastam suam contra trecentos vulneratos, et ipse erat inter tres nominatissimus,
13O||11||21||106900	et inter tres secundos inclytus, et princeps eorum : verumtamen usque ad tres primos non pervenerat.
13O||11||22||106910	Banaias filius Jojadæ viri robustissimi, qui multa opera perpetrarat, de Cabseel : ipse percussit duos Ariel Moab : et ipse descendit, et interfecit leonem in media cisterna tempore nivis.
13O||11||23||106920	Et ipse percussit virum ægyptium, cujus statura erat quinque cubitorum, et habebat lanceam ut liciatorium texentium : descendit igitur ad eum cum virga, et rapuit hastam, quam tenebat manu, et interfecit eum hasta sua.
13O||11||24||106930	Hæc fecit Banaias filius Jojadæ, qui erat inter tres robustos nominatissimus,
13O||11||25||106940	inter triginta primus, verumtamen ad tres usque non pervenerat : posuit autem eum David ad auriculam suam.
13O||11||26||106950	Porro fortissimi viri in exercitu, Asahel frater Joab, et Elchanan filius patrui ejus de Bethlehem,
13O||11||27||106960	Sammoth Arorites, Helles Pharonites,
13O||11||28||106970	Ira filius Acces Thecuites, Abiezer Anathothites,
13O||11||29||106980	Sobbochai Husathites, Ilai Ahohites,
13O||11||30||106990	Maharai Netophathites, Heled filius Baana Netophathites,
13O||11||31||107000	Ethai filius Ribai de Gabaath filiorum Benjamin, Banaia Pharatonites,
13O||11||32||107010	Hurai de torrente Gaas, Abiel Arbathites, Azmoth Bauramites, Eliaba Salabonites.
13O||11||33||107020	Filii Assem Gezonites, Jonathan filius Sage Ararites,
13O||11||34||107030	Ahiam filius Sachar Ararites,
13O||11||35||107040	Eliphal filius Ur,
13O||11||36||107050	Hepher Mecherathites, Ahia Phelonites,
13O||11||37||107060	Hesro Carmelites, Naarai filius Asbai,
13O||11||38||107070	Joël frater Nathan, Mibahar filius Agarai,
13O||11||39||107080	Selec Ammonites, Naharai Berothites armiger Joab filii Sarviæ,
13O||11||40||107090	Ira Jethræus, Gareb Jethræus,
13O||11||41||107100	Urias Hethæus, Zabad filius Oholi,
13O||11||42||107110	Adina filius Siza Rubenites princeps Rubenitarum, et cum eo triginta :
13O||11||43||107120	Hanan filius Maacha, et Josaphat Mathanites,
13O||11||44||107130	Ozia Astarothites, Samma, et Jehiel filii Hotham Arorites,
13O||11||45||107140	Jedihel filius Samri, et Joha frater ejus Thosaites,
13O||11||46||107150	Eliel Mahumites, et Jeribai, et Josaia filii Elnaëm, et Jethma Moabites, Eliel, et Obed, et Jasiel de Masobia.
13O||12||1||107160	Hi quoque venerunt ad David in Siceleg, cum adhuc fugeret Saul filium Cis, qui erant fortissimi et egregii pugnatores,
13O||12||2||107170	tendentes arcum, et utraque manu fundis saxa jacientes, et dirigentes sagittas : de fratribus Saul ex Benjamin.
13O||12||3||107180	Princeps Ahiecer, et Joas filii Samaa Gabaathites, et Jaziel, et Phallet filii Azmoth, et Baracha, et Jehu Anathotites.
13O||12||4||107190	Samaias quoque Gabaonites fortissimus inter triginta et super triginta. Jeremias, et Jeheziel, et Johanan, et Jezabad Gaderothites.
13O||12||5||107200	Et Eluzai et Jerimuth, et Baalia, et Samaria, et Saphatia Haruphites.
13O||12||6||107210	Elcana, et Jesia, et Azareel, et Joëzer, et Jesbaam de Carehim :
13O||12||7||107220	Joëla quoque, et Zabadia filii Jeroham de Gedor.
13O||12||8||107230	Sed et de Gaddi transfugerunt ad David cum lateret in deserto, viri robustissimi, et pugnatores optimi, tenentes clypeum et hastam : facies eorum quasi facies leonis, et veloces quasi capreæ in montibus :
13O||12||9||107240	Ezer princeps, Obdias secundus, Eliab tertius,
13O||12||10||107250	Masmana quartus, Jeremias quintus,
13O||12||11||107260	Ethi sextus, Eliel septimus,
13O||12||12||107270	Johanan octavus, Elzebad nonus,
13O||12||13||107280	Jeremias decimus, Machbanai undecimus.
13O||12||14||107290	Hi de filiis Gad principes exercitus : novissimus centum militibus præerat, et maximus, mille.
13O||12||15||107300	Isti sunt qui transierunt Jordanem mense primo, quando inundare consuevit super ripas suas : et omnes fugaverunt qui morabantur in vallibus ad orientalem plagam et occidentalem.
13O||12||16||107310	Venerunt autem et de Benjamin, et de Juda ad præsidium, in quo morabatur David.
13O||12||17||107320	Egressusque est David obviam eis, et ait : Si pacifice venistis ad me ut auxiliemini mihi, cor meum jungatur vobis : si autem insidiamini mihi pro adversariis meis, cum ego iniquitatem in manibus non habeam, videat Deus patrum nostrorum, et judicet.
13O||12||18||107330	Spiritus vero induit Amasai principem inter triginta, et ait : Tui sumus, o David ; et tecum, fili Isai. Pax, pax tibi, et pax adjutoribus tuis : te enim adjuvat Deus tuus. Suscepit ergo eos David, et constituit principes turmæ.
13O||12||19||107340	Porro de Manasse transfugerunt ad David, quando veniebat cum Philisthiim adversus Saul, ut pugnaret : et non dimicavit cum eis, quia inito consilio remiserunt eum principes Philisthinorum, dicentes : Periculo capitis nostri revertetur ad dominum suum Saul.
13O||12||20||107350	Quando igitur reversus est in Siceleg, transfugerunt ad eum de Manasse, Ednas, et Jozabad, et Jedihel, et Michaël, et Ednas, et Jozabad, et Eliu, et Salathi, principes millium in Manasse.
13O||12||21||107360	Hi præbuerunt auxilium David adversus latrunculos : omnes enim erant viri fortissimi, et facti sunt principes in exercitu.
13O||12||22||107370	Sed et per singulos dies veniebant ad David ad auxiliandum ei, usque dum fieret grandis numerus, quasi exercitus Dei.
13O||12||23||107380	Iste quoque est numerus principum exercitus, qui venerunt ad David, cum esset in Hebron, ut transferrent regnum Saul ad eum, juxta verbum Domini.
13O||12||24||107390	Filii Juda portantes clypeum et hastam, sex millia octingenti expediti ad prælium.
13O||12||25||107400	De filiis Simeon virorum fortissimorum ad pugnandum, septem millia centum.
13O||12||26||107410	De filiis Levi, quatuor millia sexcenti.
13O||12||27||107420	Jojoda quoque princeps de stirpe Aaron, et cum eo tria millia septingenti.
13O||12||28||107430	Sadoc etiam puer egregiæ indolis, et domus patris ejus, principes viginti duo.
13O||12||29||107440	De filiis autem Benjamin fratribus Saul, tria millia : magna enim pars eorum adhuc sequebatur domum Saul.
13O||12||30||107450	Porro de filiis Ephraim viginti millia octingenti, fortissimi robore, viri nominati in cognationibus suis.
13O||12||31||107460	Et ex dimidia tribu Manasse, decem et octo millia, singuli per nomina sua venerunt ut constituerent regem David.
13O||12||32||107470	De filiis quoque Issachar viri eruditi, qui noverant singula tempora ad præcipiendum quid facere deberet Israël, principes ducenti : omnis autem reliqua tribus eorum consilium sequebatur.
13O||12||33||107480	Porro de Zabulon qui egrediebantur ad prælium, et stabant in acie instructi armis bellicis, quinquaginta millia venerunt in auxilium, non in corde duplici.
13O||12||34||107490	Et de Nephthali, principes mille, et cum eis instructi clypeo et hasta, triginta et septem millia.
13O||12||35||107500	De Dan etiam præparati ad prælium, viginti octo millia sexcenti.
13O||12||36||107510	Et de Aser egredientes ad pugnam, et in acie provocantes, quadraginta millia.
13O||12||37||107520	Trans Jordanem autem de filiis Ruben, et de Gad, et dimidia parte tribus Manasse instructi armis bellicis, centum viginti millia.
13O||12||38||107530	Omnes isti viri bellatores expediti ad pugnandum, corde perfecto venerunt in Hebron, ut constituerent regem David super universum Israël : sed et omnes reliqui ex Israël, uno corde erant, ut rex fieret David.
13O||12||39||107540	Fueruntque ibi apud David tribus diebus comedentes et bibentes : præparaverant enim eis fratres sui.
13O||12||40||107550	Sed et qui juxta eos erant, usque ad Issachar, et Zabulon, et Nephthali, afferebant panes in asinis, et camelis, et mulis, et bobus ad vescendum : farinam, palathas, uvam passam, vinum, oleum, boves, arietes ad omnem copiam : gaudium quippe erat in Israël.
13O||13||1||107560	Init autem consilium David cum tribunis, et centurionibus, et universis principibus,
13O||13||2||107570	et ait ad omnem cœtum Israël : Si placet vobis, et a Domino Deo nostro egreditur sermo, quem loquor, mittamus ad fratres nostros reliquos in universas regiones Israël, et ad sacerdotes, et Levitas, qui habitant in suburbanis urbium, ut congregentur ad nos,
13O||13||3||107580	et reducamus arcam Dei nostri ad nos : non enim requisivimus eam in diebus Saul.
13O||13||4||107590	Et respondit universa multitudo ut ita fieret : placuerat enim sermo omni populo.
13O||13||5||107600	Congregavit ergo David cunctum Israël a Sihor Ægypti, usque dum ingrediaris Emath, ut adduceret arcam Dei de Cariathiarim.
13O||13||6||107610	Et ascendit David, et omnis vir Israël, ad collem Cariathiarim, qui est in Juda, ut afferret inde arcam Domini Dei sedentis super cherubim, ubi invocatum est nomen ejus.
13O||13||7||107620	Imposueruntque arcam Dei super plaustrum novum, de domo Abinadab : Oza autem, et frater ejus minabant plaustrum.
13O||13||8||107630	Porro David, et universus Israël, ludebant coram Deo omni virtute in canticis, et in citharis et psalteriis, et tympanis, et cymbalis, et tubis.
13O||13||9||107640	Cum autem pervenisset ad aream Chidon, tetendit Oza manum suam, ut sustentaret arcam : bos quippe lasciviens paululum inclinaverat eam.
13O||13||10||107650	Iratus est itaque Dominus contra Ozam, et percussit eum, eo quod tetigisset arcam : et mortuus est ibi coram Domino.
13O||13||11||107660	Contristatusque est David, eo quod divisisset Dominus Ozam : vocavitque locum illum Divisio Ozæ, usque in præsentem diem.
13O||13||12||107670	Et timuit Deum tunc temporis, dicens : Quomodo possum ad me introducere arcam Dei ?
13O||13||13||107680	et ob hanc causam non adduxit eam ad se, hoc est, in civitatem David, sed avertit in domum Obededom Gethæi.
13O||13||14||107690	Mansit ergo arca Dei in domo Obededom tribus mensibus : et benedixit Dominus domui ejus, et omnibus quæ habebat.
13O||14||1||107700	Misit quoque Hiram rex Tyri nuntios ad David, et ligna cedrina, et artifices parietum, lignorumque, ut ædificarent ei domum.
13O||14||2||107710	Cognovitque David quod confirmasset eum Dominus in regem super Israël, et sublevatum esset regnum suum super populum ejus Israël.
13O||14||3||107720	Accepit quoque David alias uxores in Jerusalem : genuitque filios et filias.
13O||14||4||107730	Et hæc nomina eorum, qui nati sunt ei in Jerusalem : Samua, et Sobab, Nathan, et Salomon,
13O||14||5||107740	Jebahar, et Elisua, et Eliphalet,
13O||14||6||107750	Noga quoque, et Napheg, et Japhia,
13O||14||7||107760	Elisama, et Baaliada, et Eliphalet.
13O||14||8||107770	Audientes autem Philisthiim eo quod unctus esset David regem super universum Israël, ascenderunt omnes ut quærerent eum : quod cum audisset David, egressus est obviam eis.
13O||14||9||107780	Porro Philisthiim venientes, diffusi sunt in valle Raphaim.
13O||14||10||107790	Consuluitque David Dominum, dicens : Si ascendam ad Philisthæos, et si trades eos in manu mea ? Et dixit ei Dominus : Ascende, et tradam eos in manu tua.
13O||14||11||107800	Cumque illi ascendissent in Baalpharasim, percussit eos ibi David, et dixit : Divisit Deus inimicos meos per manum meam, sicut dividuntur aquæ : et idcirco vocatum est nomen illius loci Baalpharasim.
13O||14||12||107810	Dereliqueruntque ibi deos suos, quos David jussit exuri.
13O||14||13||107820	Alia etiam vice Philisthiim irruerunt, et diffusi sunt in valle.
13O||14||14||107830	Consuluitque rursum David Deum, et dixit ei Deus : Non ascendas post eos : recede ab eis, et venies contra illos ex adverso pyrorum.
13O||14||15||107840	Cumque audieris sonitum gradientis in cacumine pyrorum, tunc egredieris ad bellum : egressus est enim Deus ante te, ut percutiat castra Philisthiim.
13O||14||16||107850	Fecit ergo David sicut præceperat ei Deus, et percussit castra Philisthinorum, de Gabaon usque Gazera.
13O||14||17||107860	Divulgatumque est nomen David in universis regionibus, et Dominus dedit pavorem ejus super omnes gentes.
13O||15||1||107870	Fecit quoque sibi domos in civitate David : et ædificavit locum arcæ Dei, tetenditque ei tabernaculum.
13O||15||2||107880	Tunc dixit David : Illicitum est ut a quocumque portetur arca Dei nisi a Levitis, quos elegit Dominus ad portandum eam, et ad ministrandum sibi usque in æternum.
13O||15||3||107890	Congregavitque universum Israël in Jerusalem, ut afferretur arca Dei in locum suum, quem præparaverat ei :
13O||15||4||107900	necnon et filios Aaron, et Levitas.
13O||15||5||107910	De filiis Caath, Uriel princeps fuit, et fratres ejus centum viginti.
13O||15||6||107920	De filiis Merari, Asaia princeps : et fratres ejus ducenti viginti.
13O||15||7||107930	De filiis Gersom, Joël princeps : et fratres ejus centum triginta.
13O||15||8||107940	De filiis Elisaphan, Semeias princeps : et fratres ejus ducenti.
13O||15||9||107950	De filiis Hebron, Eliel princeps : et fratres ejus octoginta.
13O||15||10||107960	De filiis Oziel, Aminadab princeps : et fratres ejus centum duodecim.
13O||15||11||107970	Vocavitque David Sadoc, et Abiathar sacerdotes, et Levitas, Uriel, Asaiam, Joël, Semeiam, Eliel, et Aminadab :
13O||15||12||107980	et dixit ad eos : Vos, qui estis principes familiarum Leviticarum, sanctificamini cum fratribus vestris, et afferte arcam Domini Dei Israël ad locum qui ei præparatus est :
13O||15||13||107990	ne ut a principio, quia non eratis præsentes, percussit nos Dominus ; sic et nunc fiat, illicitum quid nobis agentibus.
13O||15||14||108000	Sanctificati sunt ergo sacerdotes, et Levitæ, ut portarent arcam Domini Dei Israël.
13O||15||15||108010	Et tulerunt filii Levi arcam Dei, sicut præceperat Moyses juxta verbum Domini, humeris suis in vectibus.
13O||15||16||108020	Dixitque David principibus Levitarum, ut constituerent de fratribus suis cantores in organis musicorum, nablis videlicet, et lyris, et cymbalis, ut resonaret in excelsis sonitus lætitiæ.
13O||15||17||108030	Constitueruntque Levitas : Heman filium Joël, et de fratribus ejus Asaph filium Barachiæ : de filiis vero Merari, fratribus eorum : Ethan filium Casaiæ.
13O||15||18||108040	Et cum eis fratres eorum : in secundo ordine, Zachariam, et Ben, et Jaziel, et Semiramoth, et Jahiel, et Ani, Eliab, et Banaiam, et Maasiam, et Mathathiam, et Eliphalu, et Maceniam, et Obededom, et Jehiel, janitores.
13O||15||19||108050	Porro cantores, Heman, Asaph, et Ethan, in cymbalis æneis concrepantes.
13O||15||20||108060	Zacharias autem, et Oziel, et Semiramoth, et Jahiel, et Ani, et Eliab, et Maasias, et Banaias in nablis arcana cantabant.
13O||15||21||108070	Porro Mathathias, et Eliphalu, et Macenias, et Obededom, et Jehiel, et Ozaziu, in citharis pro octava canebant epinicion.
13O||15||22||108080	Chonenias autem princeps Levitarum, prophetiæ præerat, ad præcindendam melodiam : erat quippe valde sapiens.
13O||15||23||108090	Et Barachias, et Elcana, janitores arcæ.
13O||15||24||108100	Porro Sebenias, et Josaphat, et Nathanaël, et Amasai, et Zacharias, et Banaias, et Eliezer sacerdotes, clangebant tubis coram arca Dei : et Obededom, et Jehias, erant janitores arcæ.
13O||15||25||108110	Igitur David, et omnes majores natu Israël, et tribuni, ierunt ad deportandam arcam fœderis Domini de domo Obededom cum lætitia.
13O||15||26||108120	Cumque adjuvisset Deus Levitas, qui portabant arcam fœderis Domini, immolabantur septem tauri, et septem arietes.
13O||15||27||108130	Porro David erat indutus stola byssina, et universi Levitæ qui portabant arcam, cantoresque et Chonenias princeps prophetiæ inter cantores : David autem etiam indutus erat ephod lineo.
13O||15||28||108140	Universusque Israël deducebant arcam fœderis Domini in jubilo, et sonitu buccinæ, et tubis, et cymbalis, et nablis, et citharis concrepantes.
13O||15||29||108150	Cumque pervenisset arca fœderis Domini usque ad civitatem David, Michol filia Saul prospiciens per fenestram, vidit regem David saltantem atque ludentem, et despexit eum in corde suo.
13O||16||1||108160	Attulerunt igitur arcam Dei, et constituerunt eam in medio tabernaculi, quod tetenderat ei David : et obtulerunt holocausta, et pacifica coram Deo.
13O||16||2||108170	Cumque complesset David offerens holocausta, et pacifica, benedixit populo in nomine Domini.
13O||16||3||108180	Et divisit universis per singulos, a viro usque ad mulierem, tortam panis, et partem assæ carnis bubalæ, et frixam oleo similam.
13O||16||4||108190	Constituitque coram arca Domini de Levitis, qui ministrarent, et recordarentur operum ejus, et glorificarent, atque laudarent Dominum Deum Israël :
13O||16||5||108200	Asaph principem, et secundum ejus Zachariam : porro Jahiel, et Semiramoth, et Jehiel, et Mathathiam, et Eliab, et Banaiam, et Obededom : Jehiel super organa psalterii, et lyras : Asaph autem ut cymbalis personaret :
13O||16||6||108210	Banaiam vero, et Jaziel sacerdotes, canere tuba jugiter coram arca fœderis Domini.
13O||16||7||108220	In illo die fecit David principem ad confitendum Domino Asaph, et fratres ejus :
13O||16||8||108230	Confitemini Domino, et invocate nomen ejus : notas facite in populis adinventiones ejus.
13O||16||9||108240	Cantate ei, et psallite ei : et narrate omnia mirabilia ejus.
13O||16||10||108250	Laudate nomen sanctum ejus : lætetur cor quærentium Dominum.
13O||16||11||108260	Quærite Dominum, et virtutem ejus : quærite faciem ejus semper.
13O||16||12||108270	Recordamini mirabilium ejus quæ fecit : signorum illius, et judiciorum oris ejus,
13O||16||13||108280	semen Israël servi ejus ; filii Jacob electi ejus.
13O||16||14||108290	Ipse Dominus Deus noster : in universa terra judicia ejus.
13O||16||15||108300	Recordamini in sempiternum pacti ejus : sermonis, quem præcepit in mille generationes,
13O||16||16||108310	quem pepigit cum Abraham : et juramenti illius cum Isaac.
13O||16||17||108320	Et constituit illud Jacob in præceptum : et Israël in pactum sempiternum,
13O||16||18||108330	dicens : Tibi dabo terram Chanaan, funiculum hæreditatis vestræ,
13O||16||19||108340	cum essent pauci numero, parvi et coloni ejus.
13O||16||20||108350	Et transierunt de gente in gentem, et de regno ad populum alterum.
13O||16||21||108360	Non dimisit quemquam calumniari eos, sed increpavit pro eis reges.
13O||16||22||108370	Nolite tangere christos meos : et in prophetis meis nolite malignari.
13O||16||23||108380	Cantate Domino omnis terra, annuntiate ex die in diem salutare ejus,
13O||16||24||108390	narrate in gentibus gloriam ejus : in cunctis populis mirabilia ejus.
13O||16||25||108400	Quia magnus Dominus, et laudabilis nimis : et horribilis super omnes deos.
13O||16||26||108410	Omnes enim dii populorum, idola : Dominus autem cælos fecit.
13O||16||27||108420	Confessio et magnificentia coram eo : fortitudo et gaudium in loco ejus.
13O||16||28||108430	Afferte Domino, familiæ populorum : afferte Domino gloriam et imperium.
13O||16||29||108440	Date Domino gloriam ; nomini ejus levate sacrificium, et venite in conspectu ejus : et adorate Dominum in decore sancto.
13O||16||30||108450	Commoveatur a facie ejus omnis terra : ipse enim fundavit orbem immobilem.
13O||16||31||108460	Lætentur cæli, et exultet terra ; et dicant in nationibus : Dominus regnavit.
13O||16||32||108470	Tonet mare, et plenitudo ejus : exultent agri, et omnia quæ in eis sunt.
13O||16||33||108480	Tunc laudabunt ligna saltus coram Domino : quia venit judicare terram.
13O||16||34||108490	Confitemini Domino, quoniam bonus : quoniam in æternum misericordia ejus.
13O||16||35||108500	Et dicite : Salva nos, Deus salvator noster : et congrega nos, et erue de gentibus, ut confiteamur nomini sancto tuo, et exultemus in carminibus tuis.
13O||16||36||108510	Benedictus Dominus Deus Israël, ab æterno usque in æternum. Et dicat omnis populo : Amen, et hymnum Domino.
13O||16||37||108520	Reliquit itaque ibi coram arca fœderis Domini Asaph, et fratres ejus, ut ministrarent in conspectu arcæ jugiter per singulos dies, et vices suas.
13O||16||38||108530	Porro Obededom, et fratres ejus sexaginta octo : et Obededom filium Idithun, et Hosa constituit janitores.
13O||16||39||108540	Sadoc autem sacerdotem, et fratres ejus sacerdotes, coram tabernaculo Domini in excelso, quod erat in Gabaon,
13O||16||40||108550	ut offerrent holocausta Domino super altare holocautomatis jugiter, mane et vespere, juxta omnia quæ scripta sunt in lege Domini, quam præcepit Israëli.
13O||16||41||108560	Et post eum Heman, et Idithun, et reliquos electos, unumquemque vocabulo suo ad confitendum Domino, quoniam in æternum misericordia ejus.
13O||16||42||108570	Heman quoque, et Idithun canentes tuba, et quatientes cymbala, et omnia musicorum organa et canendum Deo : filios autem Idithun fecit esse portarios.
13O||16||43||108580	Reversusque est omnis populus in domum suam : et David, ut benediceret etiam domui suæ.
13O||17||1||108590	Cum autem habitaret David in domo sua, dixit ad Nathan prophetam : Ecce ego habito in domo cedrina : arca autem fœderis Domini sub pellibus est.
13O||17||2||108600	Et ait Nathan ad David : Omnia, quæ in corde tuo sunt, fac : Deus enim tecum est.
13O||17||3||108610	Igitur nocte illa factus est sermo Dei ad Nathan, dicens :
13O||17||4||108620	Vade, et loquere David servo meo : Hæc dicit Dominus : Non ædificabis tu mihi domum ad habitandum.
13O||17||5||108630	Neque enim mansi in domo ex eo tempore, quo eduxi Israël, usque ad diem hanc : sed fui semper mutans loca tabernaculi, et in tentorio
13O||17||6||108640	manens cum omni Israël. Numquid locutus sum saltem uni judicum Israël, quibus præceperam ut pascerent populum meum, et dixi : Quare non ædificastis mihi domum cedrinam ?
13O||17||7||108650	Nunc itaque sic loqueris ad servum meum David : Hæc dicit Dominus exercituum : Ego tuli te, cum in pascuis sequereris gregem, ut esses dux populi mei Israël.
13O||17||8||108660	Et fui tecum quocumque perrexisti : et interfeci omnes inimicos tuos coram te, fecique tibi nomen quasi unius magnorum, qui celebrantur in terra.
13O||17||9||108670	Et dedi locum populo meo Israël : plantabitur, et habitabit in eo, et ultra non commovebitur : nec filii iniquitatis atterent eos, sicut a principio,
13O||17||10||108680	ex diebus quibus dedi judices populo meo Israël, et humiliavi universos inimicos tuos. Annuntio ergo tibi, quod ædificaturus sit tibi Dominus domum.
13O||17||11||108690	Cumque impleveris dies tuos ut vadas ad patres tuos, suscitabo semen tuum post te, quod erit de filiis tuis : et stabiliam regnum ejus.
13O||17||12||108700	Ipse ædificabit mihi domum, et firmabo solium ejus usque in æternum.
13O||17||13||108710	Ego ero ei in patrem, et ipse erit mihi in filium : et misericordiam meam non auferam ab eo, sicut abstuli ab eo qui ante te fuit.
13O||17||14||108720	Et statuam eum in domo mea, et in regno meo usque in sempiternum : et thronus ejus erit firmissimus in perpetuum.
13O||17||15||108730	Juxta omnia verba hæc, et juxta universam visionem istam, sic locutus est Nathan ad David.
13O||17||16||108740	Cumque venisset rex David, et sedisset coram Domino, dixit : Quis ego sum, Domine Deus, et quæ domus mea, ut præstares mihi talia ?
13O||17||17||108750	sed et hoc parum visum est in conspectu tuo, ideoque locutus es super domum servi tui etiam in futurum : et fecisti me spectabilem super omnes homines, Domine Deus.
13O||17||18||108760	Quid ultra addere potest David, cum ita glorificaveris servum tuum, et cognoveris eum ?
13O||17||19||108770	Domine, propter famulum tuum juxta cor tuum fecisti omnem magnificentiam hanc, et nota esse voluisti universa magnalia.
13O||17||20||108780	Domine, non est similis tui : et non est alius Deus absque te, ex omnibus, quos audivimus auribus nostris.
13O||17||21||108790	Quis enim est alius, ut populus tuus Israël, gens una in terra, ad quam perrexit Deus ut liberaret, et faceret populum sibi, et magnitudine sua atque terroribus, ejiceret nationes a facie ejus, quem de Ægypto liberarat ?
13O||17||22||108800	Et posuisti populum tuum Israël tibi in populum usque in æternum, et tu, Domine, factus es Deus ejus.
13O||17||23||108810	Nunc igitur Domine, sermo quem locutus es famulo tuo, et super domum ejus, confirmetur in perpetuum, et fac sicut locutus es.
13O||17||24||108820	Permaneatque et magnificetur nomen tuum usque in sempiternum, et dicatur : Dominus exercituum Deus Israël, et domus David servi ejus permanens coram eo.
13O||17||25||108830	Tu enim, Domine Deus meus, revelasti auriculam servi tui, ut ædificares ei domum : et idcirco invenit servus tuus fiduciam, ut oret coram te.
13O||17||26||108840	Nunc ergo Domine, tu es Deus : et locutus es ad servum tuum tanta beneficia.
13O||17||27||108850	Et cœpisti benedicere domui servi tui, ut sit semper coram te : te enim, Domine, benedicente, benedicta erit in perpetuum.
13O||18||1||108860	Factum est autem post hæc, ut percuteret David Philisthiim, et humiliaret eos, et tolleret Geth, et filias ejus de manu Philisthiim,
13O||18||2||108870	percuteretque Moab, et fierent Moabitæ servi David, offerentes ei munera.
13O||18||3||108880	Eo tempore percussit David etiam Adarezer regem Soba regionis Hemath, quando perrexit ut dilataret imperium suum usque ad flumen Euphraten.
13O||18||4||108890	Cepit ergo David mille quadrigas ejus, et septem millia equitum, ac viginti millia virorum peditum, subnervavitque omnes equos curruum, exceptis centum quadrigis, quas reservavit sibi.
13O||18||5||108900	Supervenit autem et Syrus Damascenus, ut auxilium præberet Adarezer regi Soba : sed et hujus percussit David viginti duo millia virorum.
13O||18||6||108910	Et posuit milites in Damasco, ut Syria quoque serviret sibi, et offerret munera. Adjuvitque eum Dominus in cunctis, ad quæ perrexerat.
13O||18||7||108920	Tulit quoque David pharetras aureas, quas habuerant servi Adarezer, et attulit eas in Jerusalem.
13O||18||8||108930	Necnon de Thebath et Chun, urbibus Adarezer æris plurimum, de quo fecit Salomon mare æneum, et columnas, et vasa ænea.
13O||18||9||108940	Quod cum audisset Thou rex Hemath, percussisse videlicet David omnem exercitum Adarezer regis Soba,
13O||18||10||108950	misit Adoram filium suum ad regem David, ut postularet ab eo pacem, et congratularetur ei quod percussisset, et expugnasset Adarezer : adversarius quippe erat Thou Adarezer.
13O||18||11||108960	Sed et omnia vasa aurea, et argentea, et ænea consecravit David rex Domino, cum argento et auro, quod tulerat ex universis gentibus, tam de Idumæa, et Moab, et filiis Ammon, quam de Philisthiim et Amalec.
13O||18||12||108970	Abisai vero filius Sarviæ percussit Edom in valle Salinarum, decem et octo millia :
13O||18||13||108980	et constituit in Edom præsidium, ut serviret Idumæa David : salvavitque Dominus David in cunctis, ad quæ perrexerat.
13O||18||14||108990	Regnavit ergo David super universum Israël, et faciebat judicium atque justitiam cuncto populo suo.
13O||18||15||109000	Porro Joab filius Sarviæ erat super exercitum, et Josaphat filius Ahilud a commentariis.
13O||18||16||109010	Sadoc autem filius Achitob, et Ahimelech filius Abiathar, sacerdotes : et Susa, scriba.
13O||18||17||109020	Banaias quoque filius Jojadæ super legiones Cerethi, et Phelethi : porro filii David, primi ad manum regis.
13O||19||1||109030	Accidit autem ut moreretur Naas rex filiorum Ammon, et regnaret filius ejus pro eo.
13O||19||2||109040	Dixitque David : Faciam misericordiam cum Hanon filio Naas : præstitit enim mihi pater ejus gratiam. Misitque David nuntios ad consolandum eum super morte patris sui. Qui cum pervenissent in terram filiorum Ammon, ut consolarentur Hanon,
13O||19||3||109050	dixerunt principes filiorum Ammon ad Hanon : Tu forsitan putas, quod David honoris causa in patrem tuum miserit qui consolentur te : nec animadvertis quod ut explorent, et investigent, et scrutentur terram tuam, venerint ad te servi ejus.
13O||19||4||109060	Igitur Hanon pueros David decalvavit, et rasit, et præcidit tunicas eorum a natibus usque ad pedes, et dimisit eos.
13O||19||5||109070	Qui cum abiissent, et hoc mandassent David, misit in occursum eorum (grandem enim contumeliam sustinuerant) et præcepit ut manerent in Jericho, donec cresceret barba eorum, et tunc reverterentur.
13O||19||6||109080	Videntes autem filii Ammon, quod injuriam fecissent David, tam Hanon, quam reliquus populus, miserunt mille talenta argenti, ut conducerent sibi de Mesopotamia, et de Syria Maacha, et de Soba currus et equites.
13O||19||7||109090	Conduxeruntque triginta duo millia curruum, et regem Maacha cum populo ejus. Qui cum venissent, castrametati sunt e regione Medaba. Filii quoque Ammon congregati de urbibus suis, venerunt ad bellum.
13O||19||8||109100	Quod cum audisset David, misit Joab, et omnem exercitum virorum fortium :
13O||19||9||109110	egressique filii Ammon, direxerunt aciem juxta portam civitatis : reges autem, qui ad auxilium ejus venerant, separatim in agro steterunt.
13O||19||10||109120	Igitur Joab intelligens bellum ex adverso, et post tergum contra se fieri, elegit viros fortissimos de universo Israël, et perrexit contra Syrum.
13O||19||11||109130	Reliquam autem partem populi dedit sub manu Abisai fratris sui : et perrexerunt contra filios Ammon.
13O||19||12||109140	Dixitque : Si vicerit me Syrus, auxilio eris mihi : si autem superaverint te filii Ammon, ero tibi in præsidium.
13O||19||13||109150	Confortare, et agamus viriliter pro populo nostro, et pro urbibus Dei nostri : Dominus autem, quod in conspectu suo bonum est, faciet.
13O||19||14||109160	Perrexit ergo Joab, et populus qui cum eo erat, contra Syrum ad prælium : et fugavit eos.
13O||19||15||109170	Porro filii Ammon videntes quod fugisset Syrus, ipsi quoque fugerunt Abisai fratrem ejus, et ingressi sunt civitatem : reversusque est etiam Joab in Jerusalem.
13O||19||16||109180	Videns autem Syrus quod cecidisset coram Israël, misit nuntios, et adduxit Syrum, qui erat trans fluvium : Sophach autem princeps militiæ Adarezer erat dux eorum.
13O||19||17||109190	Quod cum nuntiatum esset David, congregavit universum Israël, et transivit Jordanem, irruitque in eos et direxit ex adverso aciem, illis contra pugnantibus.
13O||19||18||109200	Fugit autem Syrus Israël, et interfecit David de Syris septem millia curruum, et quadraginta millia peditum, et Sophach exercitus principem.
13O||19||19||109210	Videntes autem servi Adarezer se ab Israël esse superatos, transfugerunt ad David, et servierunt ei : noluitque ultra Syria auxilium præbere filiis Ammon.
13O||20||1||109220	Factum est autem post anni circulum, eo tempore quo solent reges ad bella procedere, congregavit Joab exercitum, et robur militiæ, et vastavit terram filiorum Ammon : perrexitque et obsedit Rabba. Porro David manebat in Jerusalem, quando Joab percussit Rabba, et destruxit eam.
13O||20||2||109230	Tulit autem David coronam Melchom de capite ejus, et invenit in ea auri pondo talentum, et pretiosissimas gemmas, fecitque sibi inde diadema : manubias quoque urbis plurimas tulit ;
13O||20||3||109240	populum autem, qui erat in ea, eduxit, et fecit super eos tribulas, et trahas, et ferrata carpenta transire, ita ut dissecarentur, et contererentur. Sic fecit David cunctis urbibus filiorum Ammon : et reversus est cum omni populo suo in Jerusalem.
13O||20||4||109250	Post hæc initum est bellum in Gazer adversum Philisthæos, in quo percussit Sobochai Husathites, Saphai de genere Raphaim, et humiliavit eos.
13O||20||5||109260	Aliud quoque bellum gestum est adversus Philisthæos, in quo percussit Adeodatus filius Saltus Bethlehemites fratrem Goliath Gethæi, cujus hastæ lignum erat quasi liciatorium texentium.
13O||20||6||109270	Sed et aliud bellum accidit in Geth, in quo fuit homo longissimus, senos habens digitos, id est, simul viginti quatuor : qui et ipse de Rapha fuerat stirpe generatus.
13O||20||7||109280	Hic blasphemavit Israël : et percussit eum Jonathan filius Samaa fratris David. Hi sunt filii Rapha in Geth, qui ceciderunt in manu David et servorum ejus.
13O||21||1||109290	Consurrexit autem Satan contra Israël, et concitavit David ut numeraret Israël.
13O||21||2||109300	Dixitque David ad Joab, et ad principes populi : Ite, et numerate Israël a Bersabee usque Dan : et afferte mihi numerum ut sciam.
13O||21||3||109310	Responditque Joab : Augeat Dominus populum suum centuplum, quam sunt : nonne, domine mi rex, omnes servi tui sunt ? quare hoc quærit dominus meus, quod in peccatum reputetur Israëli ?
13O||21||4||109320	Sed sermo regis magis prævaluit : egressusque est Joab, et circuivit universum Israël : et reversus est Jerusalem,
13O||21||5||109330	deditque David numerum eorum, quos circuierat : et inventus est omnis numerus Israël, mille millia et centum millia virorum educentium gladium : de Juda autem quadringenta septuaginta millia bellatorum.
13O||21||6||109340	Nam Levi et Benjamin non numeravit : eo quod Joab invitus exequeretur regis imperium.
13O||21||7||109350	Displicuit autem Deo quod jussum erat : et percussit Israël.
13O||21||8||109360	Dixitque David ad Deum : Peccavi nimis ut hoc facerem : obsecro, aufer iniquitatem servi tui, quia insipienter egi.
13O||21||9||109370	Et locutus est Dominus ad Gad videntem David, dicens :
13O||21||10||109380	Vade, et loquere ad David, et dic ei : Hæc dicit Dominus : Trium tibi optionem do : unum, quod volueris, elige, et faciam tibi.
13O||21||11||109390	Cumque venisset Gad ad David, dixit ei : Hæc dicit Doinus : Elige, quod volueris :
13O||21||12||109400	aut tribus annis famem ; aut tribus mensibus te fugere hostes tuos, et gladium eorum non posse evadere ; aut tribus diebus gladium Domini, et pestilentiam versari in terra, et angleum Domini interficere in universis finibus Israël : nunc igitur vide quid respondeam ei, qui misit me.
13O||21||13||109410	Et dixit David ad Gad : Ex omni parte me angustiæ premunt : sed melius mihi est, ut incidam in manus Domini, quia multæ sunt miserationes ejus, quam in manus hominum.
13O||21||14||109420	Misit ergo Dominus pestilentiam in Israël : et ceciderunt de Israël septuaginta millia virorum.
13O||21||15||109430	Misit quoque angelum in Jerusalem, ut percuteret eam : cumque percuteretur, vidit Dominus, et misertus est super magnitudine mali : et imperavit angelo, qui percutiebat : Sufficit, jam cesset manus tua. Porro angelus Domini stabat juxta aream Ornam Jebusæi.
13O||21||16||109440	Levansque David oculos suos, vidit angelum Domini stantem inter cælum et terram, et evaginatum gladium in manu ejus, et versum contra Jerusalem : et ceciderunt tam ipse, quam majores natu, vestiti ciliciis, proni in terram.
13O||21||17||109450	Dixitque David ad Deum : Nonne ego sum, qui jussi ut numeraretur populus ? ego, qui peccavi ; ego, qui malum feci ? iste grex, quid commeruit ? Domine Deus meus, vertatur, obsecro, manus tua in me, et in domum patris mei : populus autem tuus non percutiatur.
13O||21||18||109460	Angelus autem Domini præcepit Gad ut diceret Davidi ut ascenderet, exstrueretque altare Domino Deo in area Ornan Jebusæi.
13O||21||19||109470	Ascendit ergo David juxta sermonem Gad, quem locutus ei fuerat ex nomine Domini.
13O||21||20||109480	Porro Ornan cum suspexisset, et vidisset angelum, quatuorque filii ejus cum eo, absconderunt se : nam eo tempore terebat in area triticum.
13O||21||21||109490	Igitur cum veniret David ad Ornan, conspexit eum Ornan, et processit ei obviam de area, et adoravit eum pronus in terram.
13O||21||22||109500	Dixitque ei David : Da mihi locum areæ tuæ, ut ædificem in ea altare Domino : ita ut quantum valet argenti accipias, et cesset plaga a populo.
13O||21||23||109510	Dixit autem Ornan ad David : Tolle, et faciat dominus meus rex quodcumque ei placet : sed et boves do in holocaustum, et tribulas in ligna, et triticum in sacrificium : omnia libens præbebo.
13O||21||24||109520	Dixitque ei rex David : Nequaquam ita fiet, sed argentum dabo quantum valet : neque enim tibi auferre debeo, et sic offerre Domino holocausta gratuita.
13O||21||25||109530	Dedit ergo David Ornan pro loco siclos auri justissimi ponderis sexcentos.
13O||21||26||109540	Et ædificavit ibi altare Domino, obtulitque holocausta, et pacifica, et invocavit Dominum, et exaudivit eum in igne de cælo super altare holocausti.
13O||21||27||109550	Præcepitque Dominus angelo : et convertit gladium suum in vaginam.
13O||21||28||109560	Protinus ergo David, videns quod exaudisset eum Dominus in area Ornan Jebusæi, immolavit ibi victimas.
13O||21||29||109570	Tabernaculum autem Domini, quod fecerat Moyses in deserto, et altare holocaustorum, ea tempestate erat in excelso Gabaon.
13O||21||30||109580	Et non prævaluit David ire ad altare ut ibi obsecraret Deum : nimio enim fuerat in timore perterritus, videns gladium angeli Domini.
13O||22||1||109590	Dixitque David : Hæc est domus Dei, et hoc altare in holocaustum Israëli.
13O||22||2||109600	Et præcepit ut congregarentur omnes proselyti de terra Israël, et constituit ex eis latomos ad cædendos lapides et poliendos, ut ædificaretur domus Dei.
13O||22||3||109610	Ferrum quoque plurimum ad clavos januarum, et ad commissuras atque juncturas præparavit David : et æris pondus innumerabile.
13O||22||4||109620	Ligna quoque cedrina non poterant æstimari, quæ Sidonii et Tyrii deportaverant ad David.
13O||22||5||109630	Et dixit David : Solomon filius meus puer parvulus est et delicatus : domus autem, quam ædificari volo Domino, talis esse debet ut in cunctis regionibus nominetur : præparabo ergo ei necessaria. Et ob hanc causam ante mortem suam omnes præparavit impensas.
13O||22||6||109640	Vocavitque Salomonem filium suum, et præcepit ei ut ædificaret domum Domino Deo Israël.
13O||22||7||109650	Dixitque David ad Salomonem : Fili mi, voluntatis meæ fuit ut ædificarem domum nomini Domini Dei mei,
13O||22||8||109660	sed factus est sermo Domini ad me, dicens : Multum sanguinem effudisti, et plurima bella bellasti : non poteris ædificare domum nomini meo, tanto effuso sanguine coram me :
13O||22||9||109670	filius, qui nascetur tibi, erit vir quietissimus : faciam enim eum requiescere ab omnibus inimicis suis per circuitum : et ob hanc causam Pacificus vocabitur : et pacem et otium dabo in Israël cunctis diebus ejus.
13O||22||10||109680	Ipse ædificabit domum nomini meo, et ipse erit mihi in filium, et ego ero illi in patrem : firmaboque solium regni ejus super Israël in æternum.
13O||22||11||109690	Nunc ergo fili mi, sit Dominus tecum, et prosperare, et ædifica domum Domino Deo tuo, sicut locutus est de te.
13O||22||12||109700	Det quoque Dominus prudentiam et sensum ut regere possis Israël, et custodire legem Domini Dei tui.
13O||22||13||109710	Tunc enim proficere poteris, si custodieris mandata, et judicia, quæ præcepit Dominus Moysi ut doceret Israël : confortare, et virilter age ; ne timeas, neque paveas.
13O||22||14||109720	Ecce ego in paupertate mea præparavi impensas domus Domini, auri talenta centum millia, et argenti mille millia talentorum : æris vero et ferri non est pondus, vincitur enim numerus magnitudine : ligna et lapides præparavi ad universa impendia.
13O||22||15||109730	Habes quoque plurimos artifices, latomos, et cæmentarios, artificesque lignorum, et omnium artium ad faciendum opus prudentissimos,
13O||22||16||109740	in auro et argento et ære et ferro, cujus non est numerus. Surge igitur, et fac, et erit Dominus tecum.
13O||22||17||109750	Præcepit quoque David cunctis principibus Israël, ut adjuvarent Salomonem filium suum :
13O||22||18||109760	Cernitis, inquiens, quod Dominus Deus vester vobiscum sit, et dederit vobis requiem per circuitum, et tradiderit omnes inimicos vestros in manus vestras, et subjecta sit terra coram Domino, et coram populo ejus.
13O||22||19||109770	Præbete igitur corda vestra et animas vestras, ut quæratis Dominum Deum vestrum : et consurgite, et ædificate sanctuarium Domino Deo, ut introducatur arca fœderis Domini, et vasa Domino consecrata, in domum quæ ædificatur nomini Domini.
13O||23||1||109780	Igitur David senex et plenus dierum, regem constituit Salomonem filium suum super Israël.
13O||23||2||109790	Et congregavit omnes principes Israël, et sacerdotes atque Levitas.
13O||23||3||109800	Numeratique sunt Levitæ a triginta annis, et supra : et inventa sunt triginta octo millia virorum.
13O||23||4||109810	Ex his electi sunt, et distributi in ministerium domus Domini viginti quatuor millia : præpositorum autem et judicum sex millia.
13O||23||5||109820	Porro quatuor millia janitores : et totidem psaltæ canentes Domino in organis, quæ fecerat ad canendum.
13O||23||6||109830	Et distribuit eos David per vices filiorum Levi, Gerson videlicet, et Caath, et Merari.
13O||23||7||109840	Filii Gerson : Leedan, et Semei.
13O||23||8||109850	Filii Leedan : princeps Jahiel, et Zethan, et Joël, tres.
13O||23||9||109860	Filii Semei : Salomith, et Hosiel, et Aran, tres : isti principes familiarum Leedan.
13O||23||10||109870	Porro filii Semei : Leheth, et Ziza, et Jaus, et Baria : isti filii Semei, quatuor.
13O||23||11||109880	Erat autem Leheth prior, Ziza secundus : porro Jaus et Baria non habuerunt plurimos filios, et idcirco in una familia, unaque domo computati sunt.
13O||23||12||109890	Filii Caath : Amram, et Isaar, Hebron, et Oziel, quatuor.
13O||23||13||109900	Filii Amram : Aaron, et Moyses. Separatusque est Aaron ut ministraret in Sancto sanctorum, ipse et filii ejus in sempiternum, et adoleret incensum Domino secundum ritum suum, ac benediceret nomini ejus in perpetuum.
13O||23||14||109910	Moysi quoque hominis Dei filii annumerati sunt in tribu Levi.
13O||23||15||109920	Filii Moysi : Gersom, et Eliezer.
13O||23||16||109930	Filii Gersom : Subuel primus.
13O||23||17||109940	Fuerunt autem filii Eliezer : Rohobia primus : et non erant Eliezer filii alii. Porro filii Rohobia multiplicati sunt nimis.
13O||23||18||109950	Filii Isaar : Salomith primus.
13O||23||19||109960	Filii Hebron : Jeriau primus, Amarias secundus, Jahaziel tertius, Jecmaam quartus.
13O||23||20||109970	Filii Oziel : Micha primus, Jesia secundus.
13O||23||21||109980	Filii Merari : Moholi, et Musi. Filii Moholi : Eleazar, et Cis.
13O||23||22||109990	Mortuus est autem Eleazar, et non habuit filios, sed filias : acceperuntque eas filii Cis fratres earum.
13O||23||23||110000	Filii Musi : Moholi, et Eder, et Jerimoth, tres.
13O||23||24||110010	Hi filii Levi in cognationibus et familiis suis, principes per vices, et numerum capitum singulorum, qui faciebant opera ministerii domus Domini, a viginti annis et supra.
13O||23||25||110020	Dixit enim David : Requiem dedit Dominus Deus Israël populo suo, et habitationem Jerusalem usque in æternum.
13O||23||26||110030	Nec erit officii Levitarum ut ultra portent tabernaculum, et omnia vasa ejus ad ministrandum.
13O||23||27||110040	Juxta præcepta quoque David novissima supputabitur numerus filiorum Levi a viginti annis et supra.
13O||23||28||110050	Et erunt sub manu filiorum Aaron in cultum domus Domini, in vestibulis, et in exedris, et in loco purificationis, et in sanctuario, et in universis operibus ministerii templi Domini.
13O||23||29||110060	Sacerdotes autem, super panes propositionis, et ad similæ sacrificium, et ad lagana azyma, et sartaginem, et ad torrendum, et super omne pondus atque mensuram.
13O||23||30||110070	Levitæ vero ut stent mane ad confitendum, et canendum Domino : similiterque ad vesperam,
13O||23||31||110080	tam in oblatione holocaustorum Domini, quam in sabbatis et calendis et solemnitatibus reliquis juxta numerum, et cæremonias uniuscujusque rei, jugiter coram Domino.
13O||23||32||110090	Et custodiant observationes tabernaculi fœderis, et ritum sanctuarii, et observationem filiorum Aaron fratrum suorum, ut ministrent in domo Domini.
13O||24||1||110100	Porro filiis Aaron hæ partitiones erant. Filii Aaron : Nadab, et Abiu, et Eleazar, et Ithamar.
13O||24||2||110110	Mortui sunt autem Nadab, et Abiu ante patrem suum absque liberis : sacerdotioque functus est Eleazar, et Ithamar.
13O||24||3||110120	Et divisit eos David, id est, Sadoc de filiis Eleazari, et Ahimelech de filiis Ithamar, secundum vices suas et ministerium.
13O||24||4||110130	Inventique sunt multo plures filii Eleazar in principibus viris, quam filii Ithamar. Divisit autem eis, hoc est, filiis Eleazar, principes per familias sedecim : et filiis Ithamar per familias et domos suas octo.
13O||24||5||110140	Porro divisit utrasque inter se familias sortibus : erant enim principes sanctuarii, et principes Dei, tam de filiis Eleazar, quam de filiis Ithamar.
13O||24||6||110150	Descripsitque eos Semeias filius Nathanaël scriba Levites, coram rege et principibus, et Sadoc sacerdote, et Ahimelech filio Abiathar, principibus quoque familiarum sacerdotalium, et Leviticarum : unam domum, quæ ceteris præerat, Eleazar : et alteram domum, quæ sub se habebat ceteros, Ithamar.
13O||24||7||110160	Exivit autem sors prima Jojarib, secunda Jedei,
13O||24||8||110170	tertia Harim, quarta Seorim,
13O||24||9||110180	quinta Melchia, sexta Maiman,
13O||24||10||110190	septima Accos, octava Abia,
13O||24||11||110200	nona Jesua, decima Sechenia,
13O||24||12||110210	undecima Eliasib, duodecima Jacim,
13O||24||13||110220	tertiadecima Hoppha, decimaquarta Isbaab,
13O||24||14||110230	decimaquinta Belga, decimasexta Emmer,
13O||24||15||110240	decimaseptima Hezir, decimaoctava Aphses,
13O||24||16||110250	decimanona Pheteia, vigesima Hezechiel,
13O||24||17||110260	vigesima prima Jachin, vigesima secunda Gamul,
13O||24||18||110270	vigesima tertia Dalaiau, vigesima quarta Maaziau.
13O||24||19||110280	Hæ vices eorum secundum ministeria sua, ut ingrediantur domum Domini, et juxta ritum suum sub manu Aaron patris eorum : sicut præceperat Dominus Deus Israël.
13O||24||20||110290	Porro filiorum Levi, qui reliqui fuerant, de filiis Amram erat Subaël, et de filiis Subaël, Jehedeia.
13O||24||21||110300	De filiis quoque Rohobiæ princeps Jesias.
13O||24||22||110310	Isaari vero filius Salemoth, filiusque Salemoth Jahath :
13O||24||23||110320	filiusque ejus Jeriau primus, Amarias secundus, Jahaziel tertius, Jecmaan quartus.
13O||24||24||110330	Filius Oziel, Micha : filius Micha, Samir.
13O||24||25||110340	Frater Micha, Jesia : filiusque Jesiæ, Zacharias.
13O||24||26||110350	Filii Merari : Moholi, et Musi. Filius Oziau : Benno.
13O||24||27||110360	Filius quoque Merari : Oziau et Soam et Zachur et Hebri.
13O||24||28||110370	Porro Moholi filius : Eleazar, qui non habebat liberos.
13O||24||29||110380	Filius vero Cis, Jerameel.
13O||24||30||110390	Filii Musi : Moholi, Eder et Jerimoth : isti filii Levi secundum domos familiarum suarum.
13O||24||31||110400	Miseruntque et ipsi sortes contra fratres suos filios Aaron coram David rege, et Sadoc, et Ahimelech, et principibus familiarum sacerdotalium et Leviticarum, tam majores, quam minores : omnes sors æqualiter dividebat.
13O||25||1||110410	Igitur David et magistratus exercitus segregaverunt in ministerium filios Asaph, et Heman, et Idithun, qui prophetarent in citharis, et psalteriis, et cymbalis secundum numerum suum, dedicato sibi officio servientes.
13O||25||2||110420	De filiis Asaph : Zachur, et Joseph, et Nathania, et Asarela, filii Asaph : sub manu Asaph prophetantis juxta regem.
13O||25||3||110430	Porro Idithun : filii Idithun, Godolias, Sori, Jeseias, et Hasabias, et Mathathias, sex, sub manu patris sui Idithun, qui in cithara prophetabat super confitentes et laudantes Dominum.
13O||25||4||110440	Heman quoque : filii Heman, Bocciau, Mathaniau, Oziel, Subuel, et Jerimoth, Hananias, Hanani, Eliatha, Geddelthi, et Romemthiezer, et Jesbacassa, Mellothi, Othir, Mahazioth :
13O||25||5||110450	omnes isti filii Heman videntis regis in sermonibus Dei, ut exaltaret cornu : deditque Deus Heman filios quatuordecim, et filias tres.
13O||25||6||110460	Universi sub manu patris sui ad cantandum in templo Domini distributi erant, in cymbalis, et psalteriis, et citharis, in ministeria domus Domini juxta regem : Asaph videlicet, et Idithun, et Heman.
13O||25||7||110470	Fuit autem numerus eorum cum fratribus suis, qui erudiebant canticum Domini, cuncti doctores, ducenti octoginta octo.
13O||25||8||110480	Miseruntque sortes per vices suas, ex æquo tam major quam minor, doctus pariter et indoctus.
13O||25||9||110490	Egressaque est sors prima Joseph, qui erat de Asaph. Secunda Godoliæ, ipsi et filii ejus, et fratribus ejus duodecim.
13O||25||10||110500	Tertia Zachur, filiis et fratribus ejus duodecim.
13O||25||11||110510	Quarta Isari, filiis et fratribus ejus duodecim.
13O||25||12||110520	Quinta Nathaniæ, filiis et fratribus ejus duodecim.
13O||25||13||110530	Sexta Bocciau, filiis et fratribus ejus duodecim.
13O||25||14||110540	Septima Isreela, filiis et fratribus ejus duodecim.
13O||25||15||110550	Octava Jesaiæ, filiis et fratribus ejus duodecim.
13O||25||16||110560	Nona Mathaniæ, filiis et fratribus ejus duodecim.
13O||25||17||110570	Decima Semeiæ, filiis et fratribus ejus duodecim.
13O||25||18||110580	Undecima Azareel, filiis et fratribus ejus duodecim.
13O||25||19||110590	Duodecima Hasabiæ, filiis et fratribus ejus duodecim.
13O||25||20||110600	Tertiadecima Subaël, filiis et fratribus ejus duodecim.
13O||25||21||110610	Quartadecima Mathathiæ, filiis et fratribus ejus duodecim.
13O||25||22||110620	Quintadecima Jerimoth, filiis et fratribus ejus duodecim.
13O||25||23||110630	Sextadecima Hananiæ, filiis et fratribus ejus duodecim.
13O||25||24||110640	Septimadecima Jesbacassæ, filiis et fratribus ejus duodecim.
13O||25||25||110650	Octavadecima Hanani, filiis et fratribus ejus duodecim.
13O||25||26||110660	Nonadecima Mellothi, filiis et fratribus ejus duodecim.
13O||25||27||110670	Vigesima Eliatha, filiis et fratribus ejus duodecim.
13O||25||28||110680	Vigesima prima Othir, filiis et fratribus ejus duodecim.
13O||25||29||110690	Vigesima secunda Geddelthi, filiis et fratribus ejus duodecim.
13O||25||30||110700	Vigesima tertia Mahazioth, filiis et fratribus ejus duodecim.
13O||25||31||110710	Vigesima quarta Romemthiezer, filiis et fratribus ejus duodecim.
13O||26||1||110720	Divisiones autem janitorum : de Coritis Meselemia, filius Core, de filiis Asaph.
13O||26||2||110730	Filii Meselemiæ : Zacharias primogenitus, Jadihel secundus, Zabadias tertius, Jathanaël quartus,
13O||26||3||110740	Ælam quintus, Johanan sextus, Elioënai septimus.
13O||26||4||110750	Filii autem Obededom : Semeias primogenitus, Jozabad secundus, Joaha tertius, Sachar quartus, Nathanaël quintus,
13O||26||5||110760	Ammiel sextus, Issachar septimus, Phollathi octavus : quia benedixit illi Dominus.
13O||26||6||110770	Semei autem filio ejus nati sunt filii, præfecti familiarum suarum : erant enim viri fortissimi.
13O||26||7||110780	Filii ergo Semeiæ : Othni, et Raphaël, et Obed, Elzabad, fratres ejus viri fortissimi : Eliu quoque et Samachias.
13O||26||8||110790	Omnes hi, de filiis Obededom : ipsi, et filii, et fratres eorum fortissimi ad ministrandum, sexaginta duo de Obededom.
13O||26||9||110800	Porro Meselemiæ filii, et fratres eorum robustissimi, decem et octo.
13O||26||10||110810	De Hosa autem, id est, de filiis Merari : Semri princeps (non enim habuerat primogenitum, et idcirco posuerat eum pater ejus in principem),
13O||26||11||110820	Helcias secundus, Tabelias tertius, Zacharias quartus : omnes hi filii, et fratres Hosa, tredecim.
13O||26||12||110830	Hi divisi sunt in janitores, ut semper principes custodiarum, sicut et fratres eorum ministrarent in domo Domini.
13O||26||13||110840	Missæ sunt ergo sortes ex æquo, et parvis, et magnis, per familias suas in unamquamque portarum.
13O||26||14||110850	Cecidit ergo sors orientalis, Selemiæ. Porro Zachariæ filio ejus, viro prudentissimo, et erudito, sortito obtigit plaga septentrionalis.
13O||26||15||110860	Obededom vero et filiis ejus ad austrum : in qua parte domus erat senrioum concilium.
13O||26||16||110870	Sephim, et Hosa ad occidentem, juxta portam, quæ ducit ad viam ascensionis : custodia contra custodiam.
13O||26||17||110880	Ad orentem vero Levitæ sex : et ad aquilonem, quatuor per diem : atque ad meridiem similiter in die quatuor : et ubi erat concilium bini et bini.
13O||26||18||110890	In cellulis quoque janitorum ad occidentem quatuor in via, binique per cellulas.
13O||26||19||110900	Hæ sunt divisiones janitorum filiorum Core et Merari.
13O||26||20||110910	Porro Achias erat super thesauros domus Dei, et vasa sanctorum.
13O||26||21||110920	Filii Ledan, filii Gersonni : de Ledan principes familiarum Ledan, et Gersonni, Jehieli.
13O||26||22||110930	Filii Jehieli : Zathan, et Joël fratres ejus super thesauros domus Domini.
13O||26||23||110940	Amramitis, et Isaaritis, et Hebronitis, et Ozihelitis.
13O||26||24||110950	Subaël autem filius Gersom, filii Moysi, præpositus thesauris.
13O||26||25||110960	Fratres quoque ejus Eliezer, cujus filius Rahabia, et hujus filius Isaias, et hujus filius Joram, hujus quoque filius Zechri, et hujus filius Selemith.
13O||26||26||110970	Ipse Selemith, et fratres ejus, super thesauros sanctorum, quæ sanctificavit David rex, et principes familiarum, et tribuni, et centuriones, et duces exercitus,
13O||26||27||110980	de bellis, et manubiis præliorum, quæ consecraverant ad instaurationem, et supellectilem templi Domini.
13O||26||28||110990	Hæc autem universa sanctificavit Samuel videns, et Saul filius Cis, et Abner filius Ner, et Joab filius Sarviæ : omnes, qui sanctificaverant ea per manum Selemith, et fratrum ejus.
13O||26||29||111000	Isaaritis vero præerat Chonenias, et filii ejus ad opera forinsecus super Israël ad docendum et judicandum eos.
13O||26||30||111010	Porro de Hebronitis Hasabias, et fratres ejus viri fortissimi, mille septingenti præerant Israëli trans Jordanem contra occidentem, in cunctis operibus Domini, et in ministerium regis.
13O||26||31||111020	Hebronitarum autem princeps fuit Jeria secundum familias et cognationes eorum. Quadragesimo anno regni David recensiti sunt, et inventi sunt viri fortissimi in Jazer Galaad,
13O||26||32||111030	fratresque ejus robustioris ætatis, duo millia septingenti principes familiarum. Præposuit autem eos David rex Rubenitis, et Gadditis, et dimidiæ tribui Manasse, in omne ministerium Dei, et regis.
13O||27||1||111040	Filii autem Israël secundum numerum suum, principes familiarum, tribuni, et centuriones, et præfecti, qui ministrabant regi juxta turmas suas, ingredientes et egredientes per singulos menses in anno, viginti quatuor millibus singuli præerant.
13O||27||2||111050	Primæ turmæ in primo mense Jesboam præerat filius Zabdiel, et sub eo viginti quatuor millia ;
13O||27||3||111060	de filiis Phares, princeps cunctorum principum in exercitu mense primo.
13O||27||4||111070	Secundi mensis habebat turmam Dudia Ahohites, et post se alter nomine Macelloth, qui regebat partem exercitus viginti quatuor millium.
13O||27||5||111080	Dux quoque turmæ tertiæ in mense tertio, erat Banaias filius Jojadæ sacerdos : et in divisione sua viginti quatuor millia.
13O||27||6||111090	Ipse est Banaias fortissimus inter triginta, et super triginta : præerat autem turmæ ipsius Amizabad filius ejus.
13O||27||7||111100	Quartus, mense quarto, Asahel frater Joab, et Zabadias filius ejus post eum : et in turma ejus viginti quatuor millia.
13O||27||8||111110	Quintus, mense quinto, princeps Samaoth Jezerites : et in turma ejus viginti quatuor millia.
13O||27||9||111120	Sextus, mense sexto, Hira filius Acces Thecuites : et in turma ejus viginti quatuor millia.
13O||27||10||111130	Septimus, mense septimo, Helles Phallonites de filiis Ephraim : et in turma ejus viginti quatuor millia.
13O||27||11||111140	Octavus, mense octavo, Sobochai Husathites de stirpe Zarahi : et in turma ejus viginti quatuor millia.
13O||27||12||111150	Nonus, mense nono, Abiezer Anathothites de filiis Jemini : et in turma ejus viginti quatuor millia.
13O||27||13||111160	Decimus, mense decimo, Marai, et ipse Netophathites de stirpe Zarai : et in turma ejus viginti quatuor millia.
13O||27||14||111170	Undecimus, mense undecimo, Banaias Pharathonites de filiis Ephraim : et in turma ejus viginti quatuor millia.
13O||27||15||111180	Duodecimus, mense duodecimo, Holdai Netophathites, de stirpe Gothoniel : et in turma ejus viginti quatuor millia.
13O||27||16||111190	Porro tribubus præerant Israël, Rubenitis, dux Eliezer filius Zechri : Simeonitis, dux Saphatias filius Maacha :
13O||27||17||111200	Levitis, Hasabias filius Camuel : Aaronitis, Sadoc :
13O||27||18||111210	Juda, Eliu, frater David : Issachar, Amri filius Michaël.
13O||27||19||111220	Zabulonitis, Jesmaias filius Abdiæ : Nephthalitibus, Jerimoth filius Ozriel :
13O||27||20||111230	filiis Ephraim, Osee filius Ozaziu : dimidiæ tribui Manasse, Joël filius Phadaiæ :
13O||27||21||111240	et dimidiæ tribui Manasse in Galaad, Jaddo filius Zachariæ : Benjamin autem, Jasiel filius Abner.
13O||27||22||111250	Dan vero, Ezrihel filius Jeroham : hi principes filiorum Israël.
13O||27||23||111260	Noluit autem David numerare eos a viginti annis inferius : quia dixerat Dominus ut multiplicaret Israël quasi stellas cæli.
13O||27||24||111270	Joab filius Sarviæ cœperat numerare, nec complevit : quia super hoc ira irruerat in Israël : et idcirco numerus eorum qui fuerant recensiti, non est relatus in fastos regis David.
13O||27||25||111280	Super thesauros autem regis fuit Azmoth filius Adiel : his autem thesauris, qui erant in urbibus, et in vicis, et in turribus, præsidebat Jonathan filius Oziæ.
13O||27||26||111290	Operi autem rustico, et agricolis, qui exercebant terram, præerat Ezri filius Chelub :
13O||27||27||111300	vinearumque cultoribus, Semeias Romathites : cellis autem vinariis, Zabdias Aphonites.
13O||27||28||111310	Nam super oliveta et ficeta, quæ erant in campestribus, Balanam Gederites : super apothecas autem olei, Joas.
13O||27||29||111320	Porro armentis, quæ pascebantur in Saron, præpositus fuit Setrai Saronites : et super boves in vallibus, Saphat filius Adli :
13O||27||30||111330	super camelos vero, Ubil Ismahelites : et super asinos, Jadias Meronathites :
13O||27||31||111340	super oves quoque Jaziz Agareus : omnes hi, principes substantiæ regis David.
13O||27||32||111350	Jonathan autem patruus David, consiliarius, vir prudens et litteratus : ipse et Jahiel filius Hachamoni erant cum filiis regis.
13O||27||33||111360	Achitophel etiam consiliarius regis, et Chusai Arachites amicus regis.
13O||27||34||111370	Post Achitophel fuit Jojada filius Banaiæ, et Abiathar. Princeps autem exercitus regis erat Joab.
13O||28||1||111380	Convocavit igitur David omnes principes Israël, duces tribuum, et præpositos turmarum, qui ministrabant regi : tribunos quoque et centuriones, et qui præerant substantiæ et possessionibus regis, filiosque suos cum eunuchis, et potentes, et robustissimos quosque in exercitu Jerusalem.
13O||28||2||111390	Cumque surrexisset rex, et stetisset, ait : Audite me, fratres mei et populus meus : cogitavi ut ædificarem domum, in qua requiesceret arca fœderis Domini, et scabellum pedum Dei nostri : et ad ædificandum, omnia præparavi.
13O||28||3||111400	Deus autem dixit mihi : Non ædificabis domum nomini meo, eo quod sis vir bellator, et sanguinem fuderis.
13O||28||4||111410	Sed elegit Dominus Deus Israël me de universa domo patris mei, ut essem rex super Israël in sempiternum : de Juda enim elegit principes : porro de domo Juda, domum patris mei, et de filiis patris mei, placuit ei ut me eligeret regem super cunctum Israël.
13O||28||5||111420	Sed et de filiis meis (filios enim mihi multos dedit Dominus) elegit Salomonem filium meum, ut sederet in throno regni Domini super Israël,
13O||28||6||111430	dixitque mihi : Salomon filius tuus ædificavit domum meam, et atria mea : ipsum enim elegi mihi in filium, et ego ero ei in patrem.
13O||28||7||111440	Et firmabo regnum ejus usque in æternum, si perseveraverit facere præcepta mea, et judicia, sicut et hodie.
13O||28||8||111450	Nunc ergo coram universo cœtu Israël audiente Deo nostro, custodite, et perquirite cuncta mandata Domini Dei nostri : ut possideatis terram bonam, et relinquatis eam filiis vestris post vos usque in sempiternum.
13O||28||9||111460	Tu autem, Salomon fili mi, scito Deum patris tui, et servito ei corde perfecto, animo voluntario : omnia enim corda scrutatur Dominus, et universas mentium cogitationes intelligit. Si quæsieris eum, invenies : si autem dereliqueris eum, projiciet te in æternum.
13O||28||10||111470	Nunc ergo quia elegit te Dominus ut ædificares domum sanctuarii, confortare, et perfice.
13O||28||11||111480	Dedit autem David Salomoni filio suo descriptionem porticus, et templi, et cellariorum, et cœnaculi, et cubiculorum in adytis, et domus propitiationis,
13O||28||12||111490	necnon et omnium quæ cogitaverat atriorum, et exedrarum per circuitum in thesauros domus Domini, et in thesauros sanctorum,
13O||28||13||111500	divisionumque sacerdotalium et Leviticarum, in omnia opera domus Domini, et in universa vasa ministerii templi Domini.
13O||28||14||111510	Aurum in pondere per singula vasa ministerii. Argenti quoque pondus pro vasorum et operum diversitate.
13O||28||15||111520	Sed et in candelabra aurea, et ad lucernas eorum, aurum pro mensura uniuscujusque candelabri et lucernarum. Similiter et in candelabra argentea, et in lucernas eorum, pro diversitate mensuræ, pondus argenti tradidit.
13O||28||16||111530	Aurum quoque dedit in mensas propositionis pro diversitate mensarum : similiter et argentum in alias mensas argenteas.
13O||28||17||111540	Ad fuscinulas quoque, et phialas, et thuribula ex auro purissimo, et leunculos aureos pro qualitate mensuræ pondus distribuit in leunculum et leunculum. Similiter et in leones argenteos diversum argenti pondus separavit.
13O||28||18||111550	Altari autem, in quo adoletur incensum, aurum purissimum dedit : ut ex ipso fieret similitudo quadrigæ cherubim extendentium alas, et velantium arcam fœderis Domini.
13O||28||19||111560	Omnia, inquit, venerunt scripta manu Domini ad me, ut intelligerem universa opera exemplaris.
13O||28||20||111570	Dixit quoque David Salomoni filio suo : Viriliter age, et confortare, et fac : ne timeas, et ne paveas : Dominus enim Deus meus tecum erit, et non dimittet te, nec derelinquet donec perficias omne opus ministerii domus Domini.
13O||28||21||111580	Ecce divisiones sacerdotum et Levitarum : in omne ministerium domus Domini assistunt tibi, et parati sunt, et noverunt tam principes quam populus facere omnia præcepta tua.
13O||29||1||111590	Locutusque est David rex ad omnem ecclesiam : Salomonem filium meum unum elegit Deus, adhuc puerum et tenellum : opus namque grande est, neque enim homini præparatur habitatio, sed Deo.
13O||29||2||111600	Ego autem totis viribus meis præparavi impensas domus Dei mei. Aurum ad vasa aurea, et argentum in argentea, æs in ænea, ferrum in ferrea, ligna ad lignea : et lapides onychinos, et quasi stibinos, et diversorum colorum, omnemque pretiosum lapidem, et marmor Parium abundantissime :
13O||29||3||111610	et super hæc, quæ obtuli in domum Dei mei de peculio meo aurum et argentum, do in templum Dei mei, exceptis his, quæ præparavi in ædem sanctam.
13O||29||4||111620	Tria millia talenta auri de auro Ophir : et septem millia talentorum argenti probatissimi ad deaurandos parietes templi.
13O||29||5||111630	Et ubicumque opus est aurum de auro, et ubicumque opus est argentum de argento, opera fiant per manus artificum : et si quis sponte offert, impleat manum suam hodie, et offerat quod voluerit Domino.
13O||29||6||111640	Polliciti sunt itaque principes familiarum, et proceres tribuum Israël, tribuni quoque, et centuriones, et principes possessionum regis.
13O||29||7||111650	Dederuntque in opera domus Dei auri talenta quinque millia, et solidos decem millia : argenti talenta decem millia, et æris talenta decem et octo millia : ferri quoque centum millia talentorum.
13O||29||8||111660	Et apud quemcumque inventi sunt lapides, dederunt in thesauros domus Domini, per manum Jahiel Gersonitis.
13O||29||9||111670	Lætatusque est populus, cum vota sponte promitterent : quia corde toto offerebant ea Domino : sed et David rex lætatus est gaudio magno.
13O||29||10||111680	Et benedixit Domino coram universa multitudine, et ait : Benedictus es, Domine Deus Israël patris nostri ab æterno in æternum.
13O||29||11||111690	Tua est, Domine, magnificentia, et potentia, et gloria, atque victoria : et tibi laus : cuncta enim quæ in cælo sunt, et in terra, tua sunt : tuum, Domine, regnum, et tu es super omnes principes.
13O||29||12||111700	Tuæ divitiæ, et tua est gloria : tu dominaris omnium : in manu tua virtus et potentia : in manu tua magnitudo, et imperium omnium.
13O||29||13||111710	Nunc igitur Deus noster, confitemur tibi, et laudamus nomen tuum inclytum.
13O||29||14||111720	Quis ego, et quis populus meus, ut possimus hæc tibi universa promittere ? Tua sunt omnia : et quæ de manu tua accepimus, dedimus tibi.
13O||29||15||111730	Peregrini enim sumus coram te, et advenæ, sicut omnes patres nostri. Dies nostri quasi umbra super terram, et nulla est mora.
13O||29||16||111740	Domine Deus noster, omnis hæc copia, quam paravimus ut ædificaretur domus nomini sancto tuo, de manu tua est, et tua sunt omnia.
13O||29||17||111750	Scio, Deus meus, quod probes corda, et simplicitatem diligas, unde et ego in simplicitate cordis mei lætus obtuli universa hæc : et populum tuum, qui hic repertus est, vidi cum ingenti gaudio tibi offerre donaria.
13O||29||18||111760	Domine Deus Abraham, et Isaac, et Israël patrum nostrorum, custodi in æternum hanc voluntatem cordis eorum, et semper in venerationem tui mens ista permaneat.
13O||29||19||111770	Salomoni quoque filio meo da cor perfectum, ut custodiat mandata tua, testimonia tua, et cæremonias tuas, et faciat universa : et ædificet ædem, cujus impensas paravi.
13O||29||20||111780	Præcepit autem David universæ ecclesiæ : Benedicite Domino Deo nostro. Et benedixit omnis ecclesia Domino Deo patrum suorum : et inclinaverunt se, et adoraverunt Deum, et deinde regem.
13O||29||21||111790	Immolaveruntque victimas Domino : et obtulerunt holocausta die sequenti, tauros mille, arietes mille, agnos mille cum libaminibus suis, et universo ritu abundantissime in omnem Israël.
13O||29||22||111800	Et comederunt, et biberunt coram Domino in die illo cum grandi lætitia. Et unxerunt secundo Salomonem filium David. Unxerunt autem eum Domino in principem, et Sadoc in pontificem.
13O||29||23||111810	Seditque Salomon super solium Domini in regem pro David patre suo, et cunctis placuit : et paruit illi omnis Israël.
13O||29||24||111820	Sed et universi principes, et potentes, et cuncti filii regis David dederunt manum, et subjecti fuerunt Salomoni regi.
13O||29||25||111830	Magnificavit ergo Dominus Salomonem super omnem Israël : et dedit illi gloriam regni, qualem nullus habuit ante eum rex Israël.
13O||29||26||111840	Igitur David filius Isai regnavit super universum Israël.
13O||29||27||111850	Et dies, quibus regnavit super Israël, fuerunt quadraginta anni : in Hebron regnavit septem annis, et in Jerusalem annis triginta tribus.
13O||29||28||111860	Et mortuus est in senectute bona, plenus dierum, et divitiis, et gloria : et regnavit Salomon filius ejus pro eo.
13O||29||29||111870	Gesta autem David regis priora et novissima scripta sunt in libro Samuelis videntis, et in libro Nathan prophetæ, atque in volumine Gad videntis :
13O||29||30||111880	universique regni ejus, et fortitudinis, et temporum, quæ transierunt sub eo, sive in Israël, sive in cunctis regnis terrarum.
14O||1||1||111890	Confortatus est ergo Salomon filius David in regno suo, et Dominus Deus ejus erat cum eo, et magnificavit eum in excelsum.
14O||1||2||111900	Præcepitque Salomon universo Israëli, tribunis, et centurionibus, et ducibus, et judicibus omnis Israël, et principibus familiarum :
14O||1||3||111910	et abiit cum universa multitudine in excelsum Gabaon, ubi erat tabernaculum fœderis Dei, quod fecit Moyses famulus Dei in solitudine.
14O||1||4||111920	Arcam autem Dei adduxerat David de Cariathiarim in locum quem præparaverat ei, et ubi fixerat illi tabernaculum, hoc est, in Jerusalem.
14O||1||5||111930	Altare quoque æneum, quod fabricatus fuerat Beseleel filius Uri filii Hur, ibi erat coram tabernaculo Domini : quod et requisivit Salomon, et omnis ecclesia.
14O||1||6||111940	Ascenditque Salomon ad altare æneum, coram tabernaculo fœderis Domini, et obtulit in eo mille hostias.
14O||1||7||111950	Ecce autem in ipsa nocte apparuit ei Deus, dicens : Postula quod vis, ut dem tibi.
14O||1||8||111960	Dixitque Salomon Deo : Tu fecisti cum David patre meo misericordiam magnam, et constituisti me regem pro eo.
14O||1||9||111970	Nunc ergo Domine Deus, impleatur sermo tuus, quem pollicitus es David patri meo : tu enim me fecisti regem super populum tuum multum, qui tam innumerabilis est quam pulvis terræ.
14O||1||10||111980	Da mihi sapientiam et intelligentiam, ut ingrediar et egrediar coram populo tuo : quis enim potest hunc populum tuum digne, qui tam grandis est, judicare ?
14O||1||11||111990	Dixit autem Deus ad Salomonem : Quia hoc magis placuit cordi tuo, et non postulasti divitias, et substantiam, et gloriam, neque animas eorum qui te oderant, sed nec dies vitæ plurimos : petisti autem sapientiam et scientiam, ut judicare possis populum meum, super quem constitui te regem :
14O||1||12||112000	sapientia et scientia data sunt tibi : divitias autem et substantiam et gloriam dabo tibi, ita ut nullus in regibus nec ante te nec post te fuerit similis tui.
14O||1||13||112010	Venit ergo Salomon ab excelso Gabaon in Jerusalem coram tabernaculo fœderis, et regnavit super Israël.
14O||1||14||112020	Congregavitque sibi currus et equites, et facti sunt ei mille quadringenti currus, et duodecim millia equitum : et fecit eos esse in urbibus quadrigarum, et cum rege in Jerusalem.
14O||1||15||112030	Præbuitque rex argentum et aurum in Jerusalem quasi lapides, et cedros quasi sycomoros, quæ nascuntur in campestribus multitudine magna.
14O||1||16||112040	Adducebantur autem ei equi de Ægypto, et de Coa a negotiatoribus regis, qui ibant, et emebant pretio,
14O||1||17||112050	quadrigam equorum sexcentis argenteis, et equum centum quinquaginta : similiter de universis regnis Hethæorum, et a regibus Syriæ emptio celebrabatur.
14O||2||1||112060	Decrevit autem Salomon ædificare domum nomini Domini, et palatium sibi.
14O||2||2||112070	Et numeravit septuaginta millia virorum portantium humeris, et octoginta millia qui cæderent lapides in montibus, præpositosque eorum tria millia sexcentos.
14O||2||3||112080	Misit quoque ad Hiram regem Tyri, dicens : Sicut egisti cum David patre meo, et misisti ei ligna cedrina ut ædificaret sibi domum, in qua et habitavit :
14O||2||4||112090	sic fac mecum ut ædificem domum nomini Domini Dei mei, ut consecrem eam ad adolendum incensum coram illo, et fumiganda aromata, et ad propositionem panum sempiternam, et ad holocautomata mane, et vespere, sabbatis quoque, et neomeniis, et solemnitatibus Domini Dei nostri in sempiternum, quæ mandata sunt Israëli.
14O||2||5||112100	Domus enim, quam ædificare cupio, magna est : magnus est enim Deus noster super omnes deos.
14O||2||6||112110	Quis ergo poterit prævalere, ut ædificet ei dignam domum ? Si cælum, et cæli cælorum capere eum nequeunt : quantus ego sum, ut possim ædificare ei domum ? sed ad hoc tantum, ut adoleatur incensum coram illo.
14O||2||7||112120	Mitte ergo mihi virum eruditum, qui noverit operari in auro, et argento, ære, et ferro, purpura, coccino, et hyacintho, et qui sciat sculpere cælaturas cum his artificibus, quos mecum habeo in Judæa, et Jerusalem, quos præparavit David pater meus.
14O||2||8||112130	Sed et ligna cedrina mitte mihi, et arceuthina, et pinea de Libano : scio enim quod servi tui noverint cædere ligna de Libano, et erunt servi mei cum servis tuis,
14O||2||9||112140	ut parentur mihi ligna plurima. Domus enim, quam cupio ædificare, magna est nimis, et inclyta.
14O||2||10||112150	Præterea operariis, qui cæsuri sunt ligna, servis tuis dabo in cibaria tritici coros viginti millia, et hordei coros totidem, et vini viginti millia metretas, olei quoque sata viginti millia.
14O||2||11||112160	Dixit autem Hiram rex Tyri per litteras, quas miserat Salomoni : Quia dilexit Dominus populum suum, idcirco te regnare fecit super eum.
14O||2||12||112170	Et addidit, dicens : Benedictus Dominus Deus Israël, qui fecit cælum et terram : qui dedit David regi filium sapientem et eruditum et sensatum atque prudentem, ut ædificaret domum Domino, et palatium sibi.
14O||2||13||112180	Misi ergo tibi virum prudentem et scientissimum Hiram patrem meum,
14O||2||14||112190	filium mulieris de filiabus Dan, cujus pater fuit Tyrius, qui novit operari in auro, et argento, ære, et ferro, et marmore, et lignis, in purpura quoque, et hyacintho, et bysso, et coccino : et qui scit cælare omnem sculpturam, et adinvenire prudenter quodcumque in opere necessarium est cum artificibus tuis, et cum artificibus domini mei David patris tui.
14O||2||15||112200	Triticum ergo, et hordeum, et oleum, et vinum, quæ pollicitus es, domine mi, mitte servis tuis.
14O||2||16||112210	Nos autem cædemus ligna de Libano, quot necessaria habueris, et applicabimus ea ratibus per mare in Joppe : tuum autem erit transferre ea in Jerusalem.
14O||2||17||112220	Numeravit igitur Salomon omnes viros proselytos, qui erant in terra Israël, post dinumerationem, quam dinumeravit David pater ejus, et inventi sunt centum quinquaginta millia, et tria millia sexcenti.
14O||2||18||112230	Fecitque ex eis septuaginta millia, qui humeris onera portarent, et octoginta millia, qui lapides in montibus cæderent : tria autem millia et sexcentos præpositos operum populi.
14O||3||1||112240	Et cœpit Salomon ædificare domum Domini in Jerusalem in monte Moria, qui demonstratus fuerat David patri ejus, in loco, quem paraverat David in area Ornan Jebusæi.
14O||3||2||112250	Cœpit autem ædificare mense secundo, anno quarto regni sui.
14O||3||3||112260	Et hæc sunt fundamenta, quæ jecit Salomon, ut ædificaret domum Dei : longitudinis cubitos in mensura prima sexaginta, latitudinis cubitos viginti.
14O||3||4||112270	Porticum vero ante frontem, quæ tendebatur in longum juxta mensuram latitudinis domus, cubitorum viginti : porro altitudo centum viginti cubitorum erat : et deauravit eam intrinsecus auro mundissimo.
14O||3||5||112280	Domum quoque majorem texit tabulis ligneis abiegnis, et laminas auri obrizi affixit per totum : sculpsitque in ea palmas, et quasi catenulas se invicem complectentes.
14O||3||6||112290	Stravit quoque pavimentum templi pretiosissimo marmore, decore multo.
14O||3||7||112300	Porro aurum erat probatissimum, de cujus laminis texit domum, et trabes ejus, et postes, et parietes, et ostia : et cælavit cherubim in parietibus.
14O||3||8||112310	Fecit quoque domum Sancti sanctorum : longitudinem juxta latitudinem domus cubitorum viginti : et latitudinem similiter viginti cubitorum : et laminis aureis texit eam, quasi talentis sexcentis.
14O||3||9||112320	Sed et clavos fecit aureos, ita ut singuli clavi siclos quinquagenos appenderent : cœnacula quoque texit auro.
14O||3||10||112330	Fecit etiam in domo Sancti sanctorum cherubim duos, opere statuario : et texit eos auro.
14O||3||11||112340	Alæ cherubim viginti cubitis extendebantur, ita ut una ala haberet cubitos quinque et tangeret parietem domus : et altera quinque cubitos habens, alam tangeret alterius cherub.
14O||3||12||112350	Similiter cherub alterius ala, quinque habebat cubitos, et tangebat parietem : et ala ejus altera quinque cubitorum, alam cherub alterius contingebat.
14O||3||13||112360	Igitur alæ utriusque cherubim expansæ erant et extendebantur per cubitos viginti : ipsi autem stabant erectis pedibus, et facies eorum erant versæ ad exteriorem domum.
14O||3||14||112370	Fecit quoque velum ex hyacintho, purpura, cocco, et bysso : et intexuit ei cherubim.
14O||3||15||112380	Ante fores etiam templi duas columnas, quæ triginta et quinque cubitos habebant altitudinis : porro capita earum, quinque cubitorum.
14O||3||16||112390	Necnon et quasi catenulas in oraculo, et superposuit eas capitibus columnarum : malogranata etiam centum, quæ catenulis interposuit.
14O||3||17||112400	Ipsas quoque columnas posuit in vestibulo templi, unam a dextris, et alteram a sinistris : eam, quæ a dextris erat, vocavit Jachin : et quæ ad lævam, Booz.
14O||4||1||112410	Fecit quoque altare æneum viginti cubitorum longitudinis, et viginti cubitorum latitudinis, et decem cubitorum altitudinis.
14O||4||2||112420	Mare etiam fusile decem cubitis a labio usque ad labium, rotundum per circuitum : quinque cubitos habebat altitudinis, et funiculus triginta cubitorum ambiebat gyrum ejus.
14O||4||3||112430	Similitudo quoque boum erat subter illud, et decem cubitis quædam extrinsecus cælaturæ, quasi duobus versibus alvum maris circuibant. Boves autem erant fusiles :
14O||4||4||112440	et ipsum mare super duodecim boves impositum erat, quorum tres respiciebant ad aquilonem, et alii tres ad occidentem : porro tres alii meridiem, et tres qui reliqui erant, oritentem, habentes mare superpositum : posteriora autem boum erant intrinsecus sub mari.
14O||4||5||112450	Porro vastitas ejus habebat mensuram palmi, et labium illius erat quasi labium calicis, vel repandi lilii : capiebatque tria millia metretas.
14O||4||6||112460	Fecit quoque conchas decem : et posuit quinque a dextris, et quinque a sinistris, ut lavarent in eis omnia, quæ in holocaustum oblaturi erant : porro in mari sacerdotes lavabuntur.
14O||4||7||112470	Fecit autem et candelabra aurea decem secundum speciem, qua jussa erant fieri : et posuit ea in templo, quinque a dextris, et quinque a sinistris.
14O||4||8||112480	Necnon et mensas decem : et posuit eas in templo, quinque a dextris, et quinque a sinistris : phialas quoque aureas centum.
14O||4||9||112490	Fecit etiam atrium sacerdotum, et basilicam grandem : et ostia in basilica, quæ texit ære.
14O||4||10||112500	Porro mare posuit in latere dextro contra orientem ad meridiem.
14O||4||11||112510	Fecit autem Hiram lebetes, et creagras, et phialas : et complevit omne opus regis in domo Dei :
14O||4||12||112520	hoc est, columnas duas, et epistylia, et capita, et quasi quædam retiacula, quæ capita tegerent super epistylia.
14O||4||13||112530	Malogranata quoque quadringenta, et retiacula duo ita ut bini ordines malogranatorum singulis retiaculis jungerentur, quæ protegerent epistylia, et capita columnarum.
14O||4||14||112540	Bases etiam fecit, et conchas, quas superposuit basibus :
14O||4||15||112550	mare unum, boves quoque duodecim sub mari,
14O||4||16||112560	et lebetes, et creagras, et phialas. Omnia vasa fecit Salomoni Hiram pater ejus in domo Domini ex ære mundissimo.
14O||4||17||112570	In regione Jordanis, fudit ea rex in argillosa terra inter Sochot et Saredatha.
14O||4||18||112580	Erat autem multitudo vasorum innumerabilis, ita ut ignoraretur pondus æris.
14O||4||19||112590	Fecitque Salomon omnia vasa domus Dei, et altare aureum, et mensas, et super eas panes propositionis :
14O||4||20||112600	candelabra quoque cum lucernis suis ut lucerent ante oraculum juxta ritum ex auro purissimo :
14O||4||21||112610	et florentia quædam, et lucernas, et forcipes aureos : omnia de auro mundissimo facta sunt.
14O||4||22||112620	Thymiateria quoque, et thuribula, et phialas, et mortariola ex auro purissimo. Et ostia cælavit templi interioris, id est, in Sancta sanctorum : et ostia templi forinsecus aurea. Sicque completum est omne opus, quod fecit Salomon in domo Domini.
14O||5||1||112630	Intulit igitur Salomon omnia, quæ voverat David pater suus : argentum, et aurum, et universa vasa posuit in thesauris domus Dei.
14O||5||2||112640	Post quæ congregavit majores natu Israël, et cunctos principes tribuum, et capita familiarum de filiis Israël in Jerusalem, ut adducerent arcam fœderis Domini de civitate David, quæ est Sion.
14O||5||3||112650	Venerunt itaque ad regem omnes viri Israël in die solemni mensis septimi.
14O||5||4||112660	Cumque venissent cuncti seniorum Israël, portaverunt Levitæ arcam,
14O||5||5||112670	et intulerunt eam, et omnem paraturam tabernaculi. Porro vasa sanctuarii, quæ erant in tabernaculo, portaverunt sacerdotes cum Levitis.
14O||5||6||112680	Rex autem Salomon, et universus cœtus Israël, et omnes, qui fuerunt congregati ante arcam, immolabant arietes, et boves absque ullo numero : tanta enim erat multitudo victimarum.
14O||5||7||112690	Et intulerunt sacerdotes arcam fœderis Domini in locum suum, id est, ad oraculum templi, in Sancta sanctorum subter alas cherubim :
14O||5||8||112700	ita ut cherubim expanderent alas suas super locum, in quo posita erat arca, et ipsam arcam tegerent cum vectibus suis.
14O||5||9||112710	Vectium autem, quibus portabatur arca, quia paululum longiores erant, capita parebant ante oraculum : si vero quis paululum fuisset extrinsecus, eos videre non poterat. Fuit itaque arca ibi usque in præsentem diem.
14O||5||10||112720	Nihilque erat aliud in arca, nisi duæ tabulæ, quas posuerat Moyses in Horeb, quando legem dedit Dominus filiis Israël egredientibus ex Ægypto.
14O||5||11||112730	Egressis autem sacerdotibus de sanctuario (omnes enim sacerdotes qui ibi potuerant inveniri, sanctificati sunt : nec adhuc in illo tempore vices, et ministeriorum ordo inter eos divisus erat),
14O||5||12||112740	tam Levitæ quam cantores, id est, et qui sub Asaph erant, et qui sub Eman, et qui sub Idithun, filii, et fratres eorum vestiti byssinis, cymbalis, et psalteriis, et citharis concrepabant, stantes ad orientalem plagam altaris, et cum eis sacerdotes centum viginti canentes tubis.
14O||5||13||112750	Igitur cunctis pariter, et tubis, et voce, et cymbalis, et organis, et diversi generis musicorum concinentibus, et vocem in sublime tollentibus, longe sonitus audiebatur, ita ut cum Dominum laudare cœpissent et dicere : Confitemini Domino quoniam bonus, quoniam in æternum misericordia ejus : impleretur domus Dei nube,
14O||5||14||112760	nec possent sacerdotes stare et ministrare propter caliginem. Compleverat enim gloria Domini domum Dei.
14O||6||1||112770	Tunc Salomon ait : Dominus pollicitus est ut habitaret in caligine :
14O||6||2||112780	ego autem ædificavi domum nomini ejus, ut habitaret ibi in perpetuum.
14O||6||3||112790	Et convertit rex faciem suam, et benedixit universæ multitudini Israël (nam omnis turba stabat intenta) et ait :
14O||6||4||112800	Benedictus Dominus Deus Israël, qui quod locutus est David patri meo, opere complevit, dicens :
14O||6||5||112810	A die, qua eduxi populum meum de terra Ægypti, non elegi civitatem de cunctis tribubus Israël, ut ædificaretur in ea domus nomini meo : neque elegi quemquam alium virum, ut esset dux in populo Israël,
14O||6||6||112820	sed elegi Jerusalem, ut sit nomen meum in ea : et elegi David, ut constituerem eum super populum meum Israël.
14O||6||7||112830	Cumque fuisset voluntatis David patris mei ut ædificaret domum nomini Domini Dei Israël,
14O||6||8||112840	dixit Dominus ad eum : Quia hæc fuit voluntas tua, ut ædificares domum nomini meo, bene quidem fecisti hujuscemodi habere voluntatem :
14O||6||9||112850	sed non tu ædificabis domum, verum filius tuus, qui egredietur de lumbis tuis, ipse ædificabit domum nomini meo.
14O||6||10||112860	Complevit ergo Dominus sermonem suum, quem locutus fuerat : et ego surrexi pro David patre meo, et sedi super thronum Israël, sicut locutus est Dominus : et ædificavi domum nomini Domini Dei Israël.
14O||6||11||112870	Et posui in ea arcam, in qua est pactum Domini, quod pepigit cum filiis Israël.
14O||6||12||112880	Stetit ergo coram altari Domini ex adverso universæ multitudinis Israël, et extendit manus suas.
14O||6||13||112890	Siquidem fecerat Salomon basim æneam, et posuerat eam in medio basilicæ, habentem quinque cubitos longitudinis, et quinque cubitos latitudinis, et tres cubitos altitudinis : stetitque super eam, et deinceps flexis genibus contra universam multitudinem Israël, et palmis in cælum levatis,
14O||6||14||112900	ait : Domine Deus Israël, non est similis tui deus in cælo et in terra : qui custodis pactum et misericordiam cum servis tuis, qui ambulant coram te in toto corde suo :
14O||6||15||112910	qui præstitisti servo tuo David patri meo quæcumque locutus fueras ei : et quæ ore promiseras, opere complesti, sicut et præsens tempus probat.
14O||6||16||112920	Nunc ergo Domine Deus Israël, imple servo tuo patri meo David quæcumque locutus es, dicens : Non deficiet ex te vir coram me, qui sedeat super thronum Israël : ita tamen si custodierint filii tui vias suas, et ambulaverint in lege mea, sicut et tu ambulasti coram me.
14O||6||17||112930	Et nunc Domine Deus Israël, firmetur sermo tuus, quem locutus es servo tuo David.
14O||6||18||112940	Ergone credibile est ut habitet Deus cum hominibus super terram ? si cælum et cæli cælorum non te capiunt, quanto magis domus ista, quam ædificavi ?
14O||6||19||112950	Sed ad hoc tantum facta est, ut respicias orationem servi tui, et obsecrationem ejus, Domine Deus meus : et audias preces, quas fundit famulus tuus coram te,
14O||6||20||112960	ut aperias oculos tuos super domum istam diebus ac noctibus, super locum, in quo pollicitus es ut invocaretur nomen tuum,
14O||6||21||112970	et exaudires orationem, quam servus tuus orat in eo : et exaudias preces famuli tui, et populi tui Israël. Quicumque oraverit in loco isto, exaudi de habitaculo tuo, id est, de cælis, et propitiare.
14O||6||22||112980	Si peccaverit quispiam in proximum suum, et jurare contra eum paratus venerit, seque maledicto constrinxerit coram altari in domo ista :
14O||6||23||112990	tu audies de cælo, et facies judicium servorum tuorum, ita ut reddas iniquo viam suam in caput proprium, et ulciscaris justum, retribuens ei secundum justitiam suam.
14O||6||24||113000	Si superatus fuerit populus tuus Israël ab inimicis (peccabunt enim tibi) et conversi egerint pœnitentiam, et obsecraverint nomen tuum, et fuerint deprecati in loco isto,
14O||6||25||113010	tu exaudies de cælo, et propitiare peccato populi tui Israël, et reduc eos in terram, quam dedisti eis, et patribus eorum.
14O||6||26||113020	Si clauso cælo pluvia non fluxerit propter peccata populi, et deprecati te fuerint in loco isto, et confessi nomini tuo, et conversi a peccatis suis, cum eos afflixeris,
14O||6||27||113030	exaudi de cælo, Domine, et dimitte peccata servis tuis et populi tui Israël, et doce eos viam bonam, per quam ingrediantur : et da pluviam terræ, quam dedisti populo tuo ad possidendum.
14O||6||28||113040	Fames si orta fuerit in terra et pestilentia, ærugo, et aurugo, et locusta, et bruchus, et hostes, vastatis regionibus, portas obsederint civitatis, omnisque plaga et infirmitas presserit :
14O||6||29||113050	si quis de populo tuo Israël fuerit deprecatus, cognoscens plagam et infirmitatem suam, et expanderit manus suas in domo hac,
14O||6||30||113060	tu exaudies de cælo, de sublimi scilicet habitaculo tuo, et propitiare, et redde unicuique secundum vias suas, quas nosti eum habere in corde suo (tu enim solus nosti corda filiorum hominum) :
14O||6||31||113070	ut timeant te, et ambulent in viis tuis cunctis diebus, quibus vivunt super faciem terræ, quam dedisti patribus nostris.
14O||6||32||113080	Externum quoque, qui non est de populo tuo Israël, si venerit de terra longinqua propter nomen tuum magnum, et propter manum tuam robustam, et brachium tuum extentum, et adoraverit in loco isto,
14O||6||33||113090	tu exaudies de cælo firmissimo habitaculo tuo, et facies cuncta, pro quibus invocaverit te ille peregrinus : ut sciant omnes populi terræ nomen tuum, et timeant te sicut populus tuus Israël, et cognoscant, quia nomen tuum invocatum est super domum hanc, quam ædificavi.
14O||6||34||113100	Si egressus fuerit populus tuus ad bellum contra adversarios suos per viam in qua miseris eos, adorabunt te contra viam, in qua civitas hæc est, quam elegisti, et domus, quam ædificavi nomini tuo :
14O||6||35||113110	tu exaudies de cælo preces eorum, et obsecrationem, et ulciscaris.
14O||6||36||113120	Si autem peccaverint tibi (neque enim est homo, qui non peccet) et iratus fueris eis, et tradideris hostibus, et captivos duxerint eos in terram longinquam, vel certe quæ juxta est,
14O||6||37||113130	et conversi in corde suo in terra, ad quam captivi ducti fuerant, egerint pœnitentiam, et deprecati te fuerint in terra captivitatis suæ, dicentes : Peccavimus ; inique fecimus, injuste egimus :
14O||6||38||113140	et reversi fuerint ad te in toto corde suo, et in tota anima sua, in terra captivitatis suæ, ad quam ducti sunt, adorabunt te contra viam terræ suæ, quam dedisti patribus eorum, et urbis, quam elegisti, et domus, quam ædificavi nomini tuo :
14O||6||39||113150	tu exaudies de cælo, hoc est, de firmo habitaculo tuo, preces eorum, et facias judicium, et dimittas populo tuo, quamvis peccatori :
14O||6||40||113160	tu es enim Deus meus : aperiantur, quæso, oculi tui, et aures tuæ intentæ sint ad orationem, quæ fit in loco isto.
14O||6||41||113170	Nunc igitur consurge, Domine Deus, in requiem tuam, tu et arca fortitudinis tuæ : sacerdotes tui, Domine Deus, induantur salutem, et sancti tui lætentur in bonis.
14O||6||42||113180	Domine Deus, ne averteris faciem christi tui : memento misericordiarum David servi tui.
14O||7||1||113190	Cumque complesset Salomon fundens preces, ignis descendit de cælo, et devoravit holocausta et victimas : et majestas Domini implevit domum.
14O||7||2||113200	Nec poterant sacerdotes ingredi templum Domini, eo quod implesset majestas Domini templum Domini.
14O||7||3||113210	Sed et omnes filii Israël videbant descendentem ignem, et gloriam Domini super domum : et corruentes proni in terram super pavimentum, stratum lapide, adoraverunt, et laudaverunt Dominum, quoniam bonus, quoniam in sæculum misericordia ejus.
14O||7||4||113220	Rex autem et omnis populus immolabant victimas coram Domino.
14O||7||5||113230	Mactavit igitur rex Salomon hostias, boum viginti duo millia, arietum centum viginti millia : et dedicavit domum Dei rex, et universus populus.
14O||7||6||113240	Sacerdotes autem stabant in officiis suis : et Levitæ in organis carminum Domini, quæ fecit David rex ad laudandum Dominum : Quoniam in æternum misericordia ejus, hymnos David canentes per manus suas : porro sacerdotes canebant tubis ante eos, cunctusque Israël stabat.
14O||7||7||113250	Sanctificavit quoque Salomon medium atrii ante templum Domini : obtulerat enim ibi holocausta et adipes pacificorum : quia altare æneum, quod fecerat, non poterat sustinere holocausta et sacrificia et adipes.
14O||7||8||113260	Fecit ergo Salomon solemnitatem in tempore illo septem diebus, et omnis Israël cum eo, ecclesia magna valde, ab introitu Emath usque ad torrentem Ægypti.
14O||7||9||113270	Fecitque die octavo collectam, eo quod dedicasset altare septem diebus, et solemnitatem celebrasset diebus septem.
14O||7||10||113280	Igitur in die vigesimo tertio mensis septimi, dimisit populos ad tabernacula sua, lætantes atque gaudentes super bono, quod fecerat Dominus Davidi, et Salomoni, et Israëli populo suo.
14O||7||11||113290	Complevitque Salomon domum Domini, et domum regis, et omnia quæ disposuerat in corde suo, ut faceret in domo Domini, et in domo sua, et prosperatus est.
14O||7||12||113300	Apparuit autem ei Dominus nocte, et ait : Audivi orationem tuam, et elegi locum istum mihi in domum sacrificii.
14O||7||13||113310	Si clausero cælum, et pluvia non fluxerit, et mandavero et præcepero locustæ, ut devoret terram, et misero pestilentiam in populum meum :
14O||7||14||113320	conversus autem populus meus, super quos invocatum est nomen meum, deprecatus me fuerit, et exquisierit faciem meam, et egerit pœnitentiam a viis suis pessimis : et ego exaudiam de cælo, et propitius ero peccatis eorum, et sanabo terram eorum.
14O||7||15||113330	Oculi quoque mei erunt aperti, et aures meæ erectæ ad orationem ejus, qui in loco isto oraverit.
14O||7||16||113340	Elegi enim, et sanctificavi locum istum, ut sit nomen meum ibi in sempiternum, et permaneant oculi mei, et cor meum ibi cunctis diebus.
14O||7||17||113350	Tu quoque si ambulaveris coram me, sicut ambulaverit David pater tuus, et feceris juxta omnia, quæ præcepi tibi, et justitias meas judiciaque servaveris :
14O||7||18||113360	suscitabo thronum regni tui, sicut pollicitus sum David patri tuo, dicens : Non auferetur de stirpe tua vir, qui sit princeps in Israël.
14O||7||19||113370	Si autem aversi fueritis, et dereliqueritis justitias meas, et præcepta mea, quæ proposui vobis, et abeuntes servieritis diis alienis, et adoraveritis eos,
14O||7||20||113380	evellam vos de terra mea, quam dedi vobis : et domum hanc, quam sanctificavi nomini meo, projiciam a facie mea, et tradam eam in parabolam, et in exemplum cunctis populis.
14O||7||21||113390	Et domus ista erit in proverbium universis transeuntibus, et dicent stupentes : Quare fecit Dominus sic terræ huic, et domui huic ?
14O||7||22||113400	Respondebuntque : Quia dereliquerunt Dominum Deum patrum suorum, qui eduxit eos de terra Ægypti, et apprehenderunt deos alienos, et adoraverunt eos, et coluerunt : idcirco venerunt super eos universa hæc mala.
14O||8||1||113410	Expletis autem viginti annis postquam ædificavit Salomon domum Domini et domum suam,
14O||8||2||113420	civitates, quas dederat Hiram Salomoni, ædificavit, et habitare ibi fecit filios Israël.
14O||8||3||113430	Abiit quoque in Emath Suba, et obtinuit eam.
14O||8||4||113440	Et ædificavit Palmyram in deserto, et alias civitates munitissimas ædificavit in Emath.
14O||8||5||113450	Exstruxitque Bethoron superiorem, et Bethoron inferiorem, civitates muratas habentes portas et vectes et seras :
14O||8||6||113460	Balaath etiam et omnes urbes firmissimas, quæ fuerunt Salomonis, cunctasque urbes quadrigarum, et urbes equitum. Omnia quæcumque voluit Salomon atque disposuit, ædificavit in Jerusalem et in Libano, et in universa terra potestatis suæ.
14O||8||7||113470	Omnem populum, qui derelictus fuerat de Hethæis, et Amorrhæis, et Perezæis, et Hevæis, et Jebusæis, qui non erant de stirpe Israël,
14O||8||8||113480	de filiis eorum : et de posteris, quos non interfecerant filii Israël, subjugavit Salomon in tributarios, usque in diem hanc.
14O||8||9||113490	Porro de filiis Israël non posuit ut servirent operibus regis : ipsi enim erant viri bellatores, et duces primi et principes quadrigarum et equitum ejus.
14O||8||10||113500	Omnes autem principes exercitus regis Salomonis fuerunt ducenti quinquaginta, qui erudiebant populum.
14O||8||11||113510	Filiam vero Pharaonis transtulit de civitate David in domum, quam ædificaverat ei. Dixit enim rex : Non habitabit uxor mea in domo David regis Israël, eo quod sanctificata sit : quia ingressa est in eam arca Domini.
14O||8||12||113520	Tunc obtulit Salomon holocausta Domino super altare Domini, quod exstruxerat ante porticum,
14O||8||13||113530	ut per singulos dies offerretur in eo juxta præceptum Moysi in sabbatis et in calendis, et in festis diebus, ter per annum, id est, in solemnitate azymorum, et in solemnitatem hebdomadarum, et in solemnitate tabernaculorum.
14O||8||14||113540	Et constituit juxta dispositionem David patris sui officia sacerdotum in ministeriis suis : et Levitas in ordine suo, ut laudarent, et ministrarent coram sacerdotibus juxta ritum uniuscujusque diei : et janitores in divisionibus suis per portam et portam : sic enim præceperat David homo Dei.
14O||8||15||113550	Nec prætergressi sunt de mandatis regis tam sacerdotes quam Levitæ, ex omnibus, quæ præceperat, et in custodiis thesaurorum.
14O||8||16||113560	Omnes impensas præparatas habuit Salomon ex eo die, quo fundavit domum Domini usque in diem, quo perfecit eam.
14O||8||17||113570	Tunc abiit Salomon in Asiongaber, et in Ailath ad oram maris Rubri, quæ est in terra Edom.
14O||8||18||113580	Misit autem ei Hiram per manus servorum suorum naves, et nautas gnaros maris, et abierunt cum servis Salomonis in Ophir, tuleruntque inde quadringenta quinquaginta talenta auri, et attulerunt ad regem Salomonem.
14O||9||1||113590	Regina quoque Saba, cum audisset famam Salomonis, venit ut tentaret eum in ænigmatibus in Jerusalem, cum magnis opibus et camelis, qui portabant aromata, et auri plurimum, gemmasque pretiosas. Cumque venisset ad Salomonem, locuta est ei quæcumque erant in corde suo.
14O||9||2||113600	Et exposuit ei Salomon omnia quæ proposuerat : nec quidquam fuit, quod non perspicuum ei fecerit.
14O||9||3||113610	Quæ postquam vidit, sapientiam scilicet Salomonis, et domum quam ædificaverat,
14O||9||4||113620	necnon et cibaria mensæ ejus, et habitacula servorum, et officia ministrorum ejus, et vestimenta eorum, pincernas quoque et vestes eorum, et victimas quas immolabat in domo Domini : non erat præ stupore ultra in ea spiritus.
14O||9||5||113630	Dixitque ad regem : Verus est sermo, quem audieram in terra mea de virtutibus et sapientia tua.
14O||9||6||113640	Non credebam narrantibus donec ipsa venissem, et vidissent oculi mei, et probassem vix medietatem sapientiæ tuæ mihi fuisse narratam : vicisti famam virtutibus tuis.
14O||9||7||113650	Beati viri tui, et beati servi tui, qui assistunt coram te omni tempore, et audiunt sapientiam tuam.
14O||9||8||113660	Sit Dominus Deus tuus benedictus, qui voluit te ordinare super thronum suum, regem Domini Dei tui. Quia diligit Deus Israël, et vult servare eum in æternum, idcirco posuit te super eum regem ut facias judicia atque justitiam.
14O||9||9||113670	Dedit autem regi centum viginti talenta auri, et aromata multa nimis, et gemmas pretiosissimas : non fuerunt aromata talia ut hæc, quæ dedit regina Saba regi Salomoni.
14O||9||10||113680	Sed et servi Hiram cum servis Salomonis attulerunt aurum de Ophir, et ligna thyina, et gemmas pretiosissimas :
14O||9||11||113690	de quibus fecit rex, de lignis scilicet thyinis, gradus in domo Domini, et in domo regia, citharas quoque, et psalteria cantoribus : numquam visa sunt in terra Juda ligna talia.
14O||9||12||113700	Rex autem Salomon dedit reginæ Saba cuncta quæ voluit, et quæ postulavit, et multo plura quam attulerat ad eum : quæ reversa, abiit in terram suam cum servis suis.
14O||9||13||113710	Erat autem pondus auri, quod afferebatur Salomoni per singulos annos, sexcenta sexaginta sex talenta auri :
14O||9||14||113720	excepta ea summa, quam legati diversarum gentium, et negotiatores afferre consueverant, omnesque reges Arabiæ, et satrapæ terrarum, qui comportabant aurum et argentum Salomoni.
14O||9||15||113730	Fecit igitur rex Salomon ducentas hastas aureas de summa sexcentorum aureorum, qui in singulis hastis expendebantur :
14O||9||16||113740	trecenta quoque scuta aurea trecentorum aureorum, quibus tegebantur singula scuta : posuitque ea rex in armentario, quod erat consitum nemore.
14O||9||17||113750	Fecit quoque rex solium eburneum grande, et vestivit illud auro mundissimo.
14O||9||18||113760	Sex quoque gradus, quibus ascendebatur ad solium, et scabellum aureum, et brachiola duo altrinsecus, et duos leones stantes juxta brachiola,
14O||9||19||113770	sed et alios duodecim leunculos stantes super sex gradus ex utraque parte : non fuit tale solium in universis regnis.
14O||9||20||113780	Omnia quoque vasa convivii regis erant aurea, et vasa domus saltus Libani ex auro purissimo. Argentum enim in diebus illis pro nihilo reputabatur.
14O||9||21||113790	Siquidem naves regis ibant in Tharsis cum servis Hiram, semel in annis tribus : et deferebant inde aurum, et argentum, et ebur, et simias, et pavos.
14O||9||22||113800	Magnificatus est igitur Salomon super omnes reges terræ præ divitiis et gloria.
14O||9||23||113810	Omnesque reges terrarum desiderabant videre faciem Salomonis, ut audirent sapientiam, quam dederat Deus in corde ejus :
14O||9||24||113820	et deferebant ei munera, vasa argentea, et aurea, et vestes, et arma, et aromata, equos, et mulos, per singulos annos.
14O||9||25||113830	Habuit quoque Salomon quadraginta millia equorum in stabulis, et curruum, equitumque duodecim millia, constituitque eos in urbibus quadrigarum, et ubi erat rex in Jerusalem.
14O||9||26||113840	Exercuit etiam potestatem super cunctos reges a flumine Euphrate usque ad terram Philisthinorum, et usque ad terminos Ægypti.
14O||9||27||113850	Tantamque copiam præbuit argenti in Jerusalem quasi lapidum : et cedrorum tantam multitudinem velut sycomororum, quæ gignuntur in campestribus.
14O||9||28||113860	Adducebantur autem ei equi de Ægypto, cunctisque regionibus.
14O||9||29||113870	Reliqua autem operum Salomonis priorum et novissimorum scripta sunt in verbis Nathan prophetæ, et in libris Ahiæ Silonitis, in visione quoque Addo videntis, contra Jeroboam filium Nabat.
14O||9||30||113880	Regnavit autem Salomon in Jerusalem super omnem Israël quadraginta annis.
14O||9||31||113890	Dormivitque cum patribus suis, et sepelierunt eum in civitate David : regnavitque Roboam filius ejus pro eo.
14O||10||1||113900	Profectus est autem Roboam in Sichem : illuc enim cunctus Israël convenerat ut constituerent eum regem.
14O||10||2||113910	Quod cum audisset Jeroboam filius Nabat, qui erat in Ægypto (fugerat quippe illuc ante Salomonem) statim reversus est.
14O||10||3||113920	Vocaveruntque eum, et venit cum universo Israël, et locuti sunt ad Roboam, dicentes :
14O||10||4||113930	Pater tuus durissimo jugo nos pressit : tu leviora impera patre tuo, qui nobis imposuit gravem servitutem, et paululum de onere subleva, ut serviamus tibi.
14O||10||5||113940	Qui ait : Post tres dies revertimini ad me. Cumque abiisset populus,
14O||10||6||113950	iniit consilium cum senibus, qui steterant coram patre ejus Salomone dum adhuc viveret, dicens : Quid datis consilii ut respondeam populo ?
14O||10||7||113960	Qui dixerunt ei : Si placueris populo huic, et leniveris eos verbis clementibus, servient tibi omni tempore.
14O||10||8||113970	At ille reliquit consilium senum, et cum juvenibus tractare cœpit, qui cum eo nutriti fuerant, et erant in comitatu illius.
14O||10||9||113980	Dixitque ad eos : Quid vobis videtur ? vel respondere quid debeo populo huic, qui dixit mihi : Subleva jugum quod imposuit nobis pater tuus ?
14O||10||10||113990	At illi responderunt ut juvenes, et nutriti cum eo in deliciis, atque dixerunt : Sic loqueris populo, qui dixit tibi : Pater tuus aggravavit jugum nostrum, tu subleva : et sic respondebis ei : Minimus digitus meus grossior est lumbis patris mei.
14O||10||11||114000	Pater meus imposuit vobis grave jugum, et ego majus pondus apponam ; pater meus cecidit vos flagellis, ego vero cædam vos scorpionibus.
14O||10||12||114010	Venit ergo Jeroboam, et universus populus ad Roboam die tertio, sicut præceperat eis.
14O||10||13||114020	Responditque rex dura, derelicto consilio seniorum :
14O||10||14||114030	locutusque est juxta juvenum voluntatem : Pater meus grave vobis imposuit jugum, quod ego gravius faciam ; pater meus cecidit vos flagellis, ego vero cædam vos scorpionibus.
14O||10||15||114040	Et non acquievit populi precibus : erat enim voluntatis Dei ut compleretur sermo ejus, quem locutus fuerat per manum Ahiæ Silonitis ad Jeroboam filium Nabat.
14O||10||16||114050	Populus autem universus rege duriora dicente, sic locutus est ad eum : Non est nobis pars in David, neque hæreditas in filio Isai. Revertere in tabernacula tua, Israël ; tu autem pasce domum tuam David. Et abiit Israël in tabernacula sua.
14O||10||17||114060	Super filios autem Israël, qui habitabant in civitatibus Juda, regnavit Roboam.
14O||10||18||114070	Misitque rex Roboam Aduram, qui præerat tributis, et lapidaverunt eum filii Israël, et mortuus est : porro rex Roboam currum festinavit ascendere, et fugit in Jerusalem.
14O||10||19||114080	Recessitque Israël a domo David, usque ad diem hanc.
14O||11||1||114090	Venit autem Roboam in Jerusalem, et convocavit universam domum Juda et Benjamin, centum octoginta millia electorum atque bellantium, ut dimicaret contra Israël, et converteret ad se regnum suum.
14O||11||2||114100	Factusque est sermo Domini ad Semeiam hominem Dei, dicens :
14O||11||3||114110	Loquere ad Roboam filium Salomonis regem Juda, et ad universum Israël, qui est in Juda et Benjamin :
14O||11||4||114120	Hæc dicit Dominus : Non ascendetis, neque pugnabitis contra fratres vestros : revertatur unusquisque in domum suam, quia mea hoc gestum est voluntate. Qui cum audissent sermonem Domini, reversi sunt, nec perrexerunt contra Jeroboam.
14O||11||5||114130	Habitavit autem Roboam in Jerusalem, et ædificavit civitates muratas in Juda.
14O||11||6||114140	Exstruxitque Bethlehem, et Etam, et Thecue,
14O||11||7||114150	Bethsur quoque, et Socho, et Odollam,
14O||11||8||114160	necnon et Geth, et Maresa, et Ziph,
14O||11||9||114170	sed et Aduram, et Lachis, et Azeca,
14O||11||10||114180	Saraa quoque, et Ajalon, et Hebron, quæ erant in Juda et Benjamin, civitates munitissimas.
14O||11||11||114190	Cumque clausisset eas muris, posuit in eis principes, ciborumque horrea, hoc est, olei, et vini.
14O||11||12||114200	Sed et in singulis urbibus fecit armamentarium scutorum et hastarum, firmavitque eas summa diligentia, et imperavit super Judam et Benjamin.
14O||11||13||114210	Sacerdotes autem et Levitæ, qui erant in universo Israël, venerunt ad eum de cunctis sedibus suis,
14O||11||14||114220	relinquentes suburbana, et possessiones suas, et transeuntes ad Judam et Jerusalem : eo quod abjecisset eos Jeroboam, et posteri ejus, ne sacerdotio Domini fungerentur.
14O||11||15||114230	Qui constituit sibi sacerdotes excelsorum, et dæmoniorum, vitulorumque quos fecerat.
14O||11||16||114240	Sed et de cunctis tribubus Israël, quicumque dederant cor suum ut quærerent Dominum Deum Israël, venerunt in Jerusalem ad immolandum victimas suas coram Domino Deo patrum suorum.
14O||11||17||114250	Et roboraverunt regnum Juda, et confirmaverunt Roboam filium Salomonis per tres annos : ambulaverunt enim in viis David et Salomonis, annis tantum tribus.
14O||11||18||114260	Duxit autem Roboam uxorem Mahalath filiam Jerimoth filii David : Abihail quoque filiam Eliab filii Isai,
14O||11||19||114270	quæ peperit ei filios Jehus, et Somoriam, et Zoom.
14O||11||20||114280	Post hanc quoque accepit Maacha filiam Absalom, quæ peperit ei Abia, et Ethai, et Ziza, et Salomith.
14O||11||21||114290	Amavit autem Roboam Maacha filiam Absalom super omnes uxores suas et concubinas : nam uxores decem et octo duxerat, concubinas autem sexaginta : et genuit viginti octo filios, et sexaginta filias.
14O||11||22||114300	Constituit vero in capite, Abiam filium Maacha ducem super omnes fratres suos : ipsum enim regem facere cogitabat,
14O||11||23||114310	quia sapientior fuit, et potentior super omnes filios ejus, et in cunctis finibus Juda, et Benjamin, et in universis civitatibus muratis : præbuitque eis escas plurimas, et multas petivit uxores.
14O||12||1||114320	Cumque roboratum fuisset regnum Roboam et confortatum, dereliquit legem Domini, et omnis Israël cum eo.
14O||12||2||114330	Anno autem quinto regni Roboam, ascendit Sesac rex Ægypti in Jerusalem (quia peccaverant Domino)
14O||12||3||114340	cum mille ducentis curribus, et sexaginta millibus equitum : nec erat numerus vulgi quod venerat cum eo ex Ægypto, Libyes scilicet, et Troglodytæ, et Æthiopes.
14O||12||4||114350	Cepitque civitates munitissimas in Juda, et venit usque in Jerusalem.
14O||12||5||114360	Semeias autem propheta ingressus est ad Roboam, et principes Juda, qui congregati fuerant in Jerusalem, fugientes Sesac, dixitque ad eos : Hæc dicit Dominus : Vos reliquistis me, et ego reliqui vos in manu Sesac.
14O||12||6||114370	Consternatique principes Israël et rex dixerunt : Justus est Dominus.
14O||12||7||114380	Cumque vidisset Dominus, quod humiliati essent, factus est sermo Domini ad Semeiam, dicens : Quia humiliati sunt, non disperdam eos, daboque eis pauxillum auxilii, et non stillabit furor meus super Jerusalem per manum Sesac.
14O||12||8||114390	Verumtamen servient ei, ut sciant distantiam servitutis meæ, et servitutis regni terrarum.
14O||12||9||114400	Recessit itaque Sesac rex Ægypti ab Jerusalem, sublatis thesauris domus Domini, et domus regis : omniaque secum tulit, et clypeos aureos, quos fecerat Salomon,
14O||12||10||114410	pro quibus fecit rex æneos, et tradidit illos principibus scutariorum, qui custodiebant vestibulum palatii.
14O||12||11||114420	Cumque introiret rex domum Domini, veniebant scutarii, et tollebant eos, iterumque referebant eos ad armamentarium suum.
14O||12||12||114430	Verumtamen quia humiliati sunt, aversa est ab eis ira Domini, nec deleti sunt penitus : siquidem et in Juda inventa sunt opera bona.
14O||12||13||114440	Confortatus est ergo rex Roboam in Jerusalem, atque regnavit : quadraginta autem et unius anni erat cum regnare cœpisset, et decem et septem annis regnavit in Jerusalem, urbe quam elegit Dominus ut confirmaret nomen suum ibi, de cunctis tribubus Israël : nomen autem matris ejus Naama Ammanitis.
14O||12||14||114450	Fecit autem malum, et non præparavit cor suum ut quæreret Dominum.
14O||12||15||114460	Opera vero Roboam prima et novissima scripta sunt in libris Semeiæ prophetæ, et Addo videntis, et diligenter exposita : pugnaveruntque adversum se Roboam, et Jeroboam cunctis diebus.
14O||12||16||114470	Et dormivit Roboam cum patribus suis, sepultusque est in civitate David. Et regnavit Abia filius ejus pro eo.
14O||13||1||114480	Anno octavodecimo regis Jeroboam, regnavit Abia super Judam.
14O||13||2||114490	Tribus annis regnavit in Jerusalem, nomenque matris ejus Michaia, filia Uriel de Gabaa : et erat bellum inter Abiam et Jeroboam.
14O||13||3||114500	Cumque iniisset Abia certamen, et haberet bellicosissimos viros, et electorum quadringenta millia : Jeroboam instruxit econtra aciem octingenta millia virorum, qui et ipsi electi erant, et ad bella fortissimi.
14O||13||4||114510	Stetit ergo Abia super montem Semeron, qui erat in Ephraim, et ait : Audi, Jeroboam, et omnis Israël.
14O||13||5||114520	Num ignoratis quod Dominus Deus Israël dederit regnum David super Israël in sempiternum, ipsi et filiis ejus in pactum salis ?
14O||13||6||114530	et surrexit Jeroboam filius Nabat, servus Salomonis filii David : et rebellavit contra dominum suum.
14O||13||7||114540	Congregatique sunt ad eum viri vanissimi, et filii Belial : et prævaluerunt contra Roboam filium Salomonis : porro Roboam erat rudis, et corde pavido, nec potuit resistere eis.
14O||13||8||114550	Nunc ergo vos dicitis quod resistere possitis regno Domini, quod possidet per filios David, habetisque grandem populi multitudinem, atque vitulos aureos, quos fecit vobis Jeroboam in deos.
14O||13||9||114560	Et ejecistis sacerdotes Domini, filios Aaron, atque Levitas : et fecistis vobis sacerdotes sicut omnes populi terrarum : quicumque venerit, et initiaverit manum suam in tauro de bobus, et in arietibus septem, fit sacerdos eorum qui non sunt dii.
14O||13||10||114570	Noster autem Dominus, Deus est, quem non relinquimus, sacerdotesque ministrant Domino, de filiis Aaron, et Levitæ sunt in ordine suo :
14O||13||11||114580	holocausta quoque offerunt Domino per singulos dies mane et vespere, et thymiama juxta legis præcepta confectum, et proponuntur panes in mensa mundissima, estque apud nos candelabrum aureum, et lucernæ ejus, ut accendantur semper ad vesperam : nos quippe custodimus præcepta Domini Dei nostri, quem vos reliquistis.
14O||13||12||114590	Ergo in exercitu nostro dux Deus est, et sacerdotes ejus, qui clangunt tubis, et resonant contra vos : filii Israël, nolite pugnare contra Dominum Deum patrum vestrorum, quia non vobis expedit.
14O||13||13||114600	Hæc illo loquente, Jeroboam retro moliebatur insidias. Cumque ex adverso hostium staret, ignorantem Judam suo ambiebat exercitu.
14O||13||14||114610	Respiciensque Judas, vidit instare bellum ex adverso et post tergum, et clamavit ad Dominum ; ac sacerdotes tubis canere cœperunt.
14O||13||15||114620	Omnesque viri Juda vociferati sunt : et ecce illis clamantibus, perterruit Deus Jeroboam, et omnem Israël qui stabat ex adverso Abia et Juda.
14O||13||16||114630	Fugeruntque filii Israël Judam, et tradidit eos Deus in manu eorum.
14O||13||17||114640	Percussit ergo eos Abia et populus ejus plaga magna : et corruerunt vulnerati ex Israël quingenta millia virorum fortium.
14O||13||18||114650	Humiliatique sunt filii Israël in tempore illo, et vehementissime confortati filii Juda, eo quod sperassent in Domino Deo patrum suorum.
14O||13||19||114660	Persecutus est autem Abia fugientem Jeroboam, et cepit civitates ejus, Bethel et filias ejus, et Jesana cum filiabus suis, Ephron quoque et filias ejus :
14O||13||20||114670	nec valuit ultra resistere Jeroboam in diebus Abia : quem percussit Dominus, et mortuus est.
14O||13||21||114680	Igitur Abia, confortato imperio suo, accepit uxores quatuordecim : procreavitque viginti duos filios, et sedecim filias.
14O||13||22||114690	Reliqua autem sermonum Abia, viarumque et operum ejus, scripta sunt diligentissime in libro Addo prophetæ.
14O||14||1||114700	Dormivit autem Abia cum patribus suis, et sepelierunt eum in civitate David : regnavitque Asa filius ejus pro eo, in cujus diebus quievit terra annis decem.
14O||14||2||114710	Fecit autem Asa quod bonum et placitum erat in conspectu Dei sui, et subvertit altaria peregrini cultus, et excelsa.
14O||14||3||114720	Et confregit statuas, lucosque succidit :
14O||14||4||114730	et præcepit Judæ ut quæreret Dominum Deum patrum suorum, et faceret legem, et universa mandata :
14O||14||5||114740	et abstulit de cunctis urbibus Juda aras, et fana, et regnavit in pace.
14O||14||6||114750	Ædificavit quoque urbes munitas in Juda, quia quietus erat, et nulla temporibus ejus bella surrexerant, pacem Domino largiente.
14O||14||7||114760	Dixit autem Judæ : Ædificemus civitates istas, et vallemus muris, et roboremus turribus, et portis, et seris, donec a bellis quieta sunt omnia, eo quod quæsierimus Dominum Deum patrum nostrorum, et dederit nobis pacem per gyrum. Ædificaverunt igitur, et nullum in exstruendo impedimentum fuit.
14O||14||8||114770	Habuit autem Asa in exercitu suo portantium scuta et hastas de Juda trecenta millia, de Benjamin vero scutariorum et sagittariorum ducenta octoginta millia : omnes isti viri fortissimi.
14O||14||9||114780	Egressus est autem contra eos Zara Æthiops cum exercitu suo, decies centena millia, et curribus trecentis : et venit usque Maresa.
14O||14||10||114790	Porro Asa perrexit obviam ei, et instruxit aciem ad bellum in valle Sephata, quæ est juxta Maresa :
14O||14||11||114800	et invocavit Dominum Deum, et ait : Domine, non est apud te ulla distantia, utrum in paucis auxilieris, an in pluribus. Adjuva nos, Domine Deus noster : in te enim, et in tuo nomine habentes fiduciam venimus contra hanc multitudinem. Domine, Deus noster tu es : non prævaleat contra te homo.
14O||14||12||114810	Exterruit itaque Dominus Æthiopes coram Asa et Juda : fugeruntque Æthiopes.
14O||14||13||114820	Et persecutus est eos Asa, et populus, qui cum eo erat, usque Gerara : et ruerunt Æthiopes usque ad internecionem, quia Domino cædente contriti sunt, et exercitu illius præliante. Tulerunt ergo spolia multa,
14O||14||14||114830	et percusserunt civitates omnes per circuitum Geraræ : grandis quippe cunctos terror invaserat : et diripuerunt urbes, et multam prædam asportaverunt.
14O||14||15||114840	Sed et caulas ovium destruentes, tulerunt pecorum infinitam multitudinem, et camelorum : reversique sunt in Jerusalem.
14O||15||1||114850	Azarias autem filius Oded, facto in se spiritu Dei,
14O||15||2||114860	egressus est in occursum Asa, et dixit ei : Audite me, Asa, et omnis Juda et Benjamin : Dominus vobiscum, quia fuistis cum eo. Si quæsieritis eum, invenietis : si autem dereliqueritis eum, derelinquet vos.
14O||15||3||114870	Transibant autem multi dies in Israël absque Deo vero, et absque sacerdote doctore, et absque lege.
14O||15||4||114880	Cumque reversi fuerint in angustia sua ad Dominum Deum Israël, et quæsierint eum, reperient eum.
14O||15||5||114890	In tempore illo, non erit pax egredienti et ingredienti, sed terrores undique in cunctis habitatoribus terrarum :
14O||15||6||114900	pugnavit enim gens contra gentem, et civitas contra civitatem, quia Dominus conturbabit eos in omni angustia.
14O||15||7||114910	Vos ergo confortamini, et non dissolvantur manus vestræ : erit enim merces operi vestro.
14O||15||8||114920	Quod cum audisset Asa, verba scilicet, et prophetiam Azariæ filii Oded prophetæ, confortatus est, et abstulit idola de omni terra Juda et de Benjamin et ex urbibus, quas ceperat, montis Ephraim, et dedicavit altare Domini quod erat ante porticum Domini.
14O||15||9||114930	Congregavitque universum Judam et Benjamin, et advenas cum eis de Ephraim, et de Manasse, et de Simeon : plures enim ad eum confugerant ex Israël, videntes quod Dominus Deus illius esset cum eo.
14O||15||10||114940	Cumque venissent in Jerusalem mense tertio, anno decimoquinto regni Asa,
14O||15||11||114950	immolaverunt Domino in die illa de manubiis, et præda, quam adduxerant, boves septingentos, et arietes septem millia.
14O||15||12||114960	Et intravit ex more ad corroborandum fœdus ut quærerent Dominum Deum patrum suorum in toto corde, et in tota anima sua.
14O||15||13||114970	Si quis autem, inquit, non quæsierit Dominum Deum Israël, moriatur, a minimo usque ad maximum, a viro usque ad mulierem.
14O||15||14||114980	Juraveruntque Domino voce magna in jubilo, et in clangore tubæ, et in sonitu buccinarum,
14O||15||15||114990	omnes qui erant in Juda cum execratione : in omni enim corde suo juraverunt, et in tota voluntate quæsierunt eum, et invenerunt : præstititque eis Dominus requiem per circuitum.
14O||15||16||115000	Sed et Maacham matrem Asa regis ex augusto deposuit imperio, eo quod fecisset in luco simulacrum Priapi : quod omne contrivit, et in frustra comminuens combussit in torrente Cedron.
14O||15||17||115010	Excelsa autem derelicta sunt in Israël : attamen cor Asa erat perfectum cunctis diebus ejus,
14O||15||18||115020	eaque quæ voverat pater suus, et ipse, intulit in domum Domini, argentum, et aurum, vasorumque diversam supellectilem.
14O||15||19||115030	Bellum vero non fuit usque ad trigesimum quintum annum regni Asa.
14O||16||1||115040	Anno autem trigesimo sexto regni ejus, ascendit Baasa rex Israël in Judam, et muro circumdabat Rama, ut nullus tute posset egredi et ingredi de regno Asa.
14O||16||2||115050	Protulit ergo Asa argentum et aurum de thesauris domus Domini, et de thesauris regis, misitque ad Benadad regem Syriæ, qui habitabat in Damasco, dicens :
14O||16||3||115060	Fœdus inter me et te est, pater quoque meus et pater tuus habuere concordiam : quam ob rem misi tibi argentum et aurum, ut rupto fœdere, quod habes cum Baasa rege Israël, facias eum a me recedere.
14O||16||4||115070	Quo comperto, Benadad misit principes exercituum suorum ad urbes Israël : qui percusserunt Ahion, et Dan, et Abelmaim, et universas urbes Nephthali muratas.
14O||16||5||115080	Quod cum audisset Baasa, desiit ædificare Rama, et intermisit opus suum.
14O||16||6||115090	Porro Asa rex assumpsit universum Judam, et tulerunt lapides de Rama, et ligna quæ ædificationi præparaverat Baasa, ædificavitque ex eis Gabaa, et Maspha.
14O||16||7||115100	In tempore illo venit Hanani propheta ad Asa regem Juda, et dixit ei : Quia habuisti fiduciam in rege Syriæ, et non in Domino Deo tuo, idcirco evasit Syriæ regis exercitus de manu tua.
14O||16||8||115110	Nonne Æthiopes et Libyes multo plures erant quadrigis, et equitibus, et multitudine nimia ? quos, cum Domino credidisses, tradidit in manu tua.
14O||16||9||115120	Oculi enim Domini contemplantur universam terram, et præbent fortitudinem his, qui corde perfecto credunt in eum. Stulte igitur egisti, et propter hoc ex præsenti tempore adversum te bella consurgent.
14O||16||10||115130	Iratusque Asa adversus videntem, jussit eum mitti in nervum : valde quippe super hoc fuerat indignatus : et interfecit de populo in tempore illo plurimos.
14O||16||11||115140	Opera autem Asa prima et novissima scripta sunt in libro regum Juda et Israël.
14O||16||12||115150	Ægrotavit etiam Asa anno trigesimo nono regni sui, dolore pedum vehementissimo, et nec in infirmitate sua quæsivit Dominum, sed magis in medicorum arte confisus est.
14O||16||13||115160	Dormivitque cum patribus suis : et mortuus est anno quadragesimo primo regni sui.
14O||16||14||115170	Et sepelierunt eum in sepulchro suo quod foderat sibi in civitate David : posueruntque eum super lectum suum plenum aromatibus et unguentibus meretriciis, quæ erant pigmentariorum arte confecta, et combusserunt super eum ambitione nimia.
14O||17||1||115180	Regnavit autem Josaphat filius ejus pro eo, et invaluit contra Israël.
14O||17||2||115190	Constituitque militum numeros in cunctis urbibus Juda, quæ erant vallatæ muris. Præsidiaque disposuit in terra Juda, et in civitatibus Ephraim, quas ceperat Asa pater ejus.
14O||17||3||115200	Et fuit Dominus cum Josaphat, quia ambulavit in viis David patris sui primis : et non speravit in Baalim,
14O||17||4||115210	sed in Deo patris sui : et perrexit in præceptis illius et non juxta peccata Israël.
14O||17||5||115220	Confirmavitque Dominus regnum in manu ejus, et dedit omnis Juda munera Josaphat : factæque sunt ei infinitæ divitiæ, et multa gloria.
14O||17||6||115230	Cumque sumpsisset cor ejus audaciam propter vias Domini, etiam excelsa et lucos de Juda abstulit.
14O||17||7||115240	Tertio autem anno regni sui misit de principibus suis Benhail, et Obdiam, et Zachariam, et Nathanaël, et Michæam ut docerent in civitatibus Juda :
14O||17||8||115250	et cum eis Levitas Semeiam, et Nathaniam, et Zabadiam, Asaël quoque, et Semiramoth, et Jonathan, Adoniamque et Thobiam, et Thobadoniam Levitas, et cum eis Elisama, et Joran sacerdotes :
14O||17||9||115260	docebantque populum in Juda, habentes librum legis Domini, et circuibant cunctas urbes Juda, atque erudiebant populum.
14O||17||10||115270	Itaque factus est pavor Domini super omnia regna terrarum, quæ erant per gyrum Juda, nec audebant bellare contra Josaphat.
14O||17||11||115280	Sed et Philisthæi Josaphat munera deferebant, et vectigal argenti : Arabes quoque adducebant pecora, arietum septem millia septingenta, et hircorum totidem.
14O||17||12||115290	Crevit ergo Josaphat, et magnificatus est usque in sublime : atque ædificavit in Juda domos ad instar turrium, urbesque muratas.
14O||17||13||115300	Et multa opera paravit in urbibus Juda : viri quoque bellatores, et robusti erant in Jerusalem,
14O||17||14||115310	quorum iste numerus per domos atque familias singulorum : in Juda principes exercitus, Ednas dux, et cum eo robustissimi viri trecenta millia.
14O||17||15||115320	Post hunc Johanan princeps, et cum eo ducenta octoginta millia.
14O||17||16||115330	Post istum quoque Amasias filius Zechri, consecratus Domino, et cum eo ducenta millia virorum fortium.
14O||17||17||115340	Hunc sequebatur robustus ad prælia Eliada, et cum eo tenentium arcum et clypeum ducenta millia.
14O||17||18||115350	Post istum etiam Jozabad, et cum eo centum octoginta millia expeditorum militum.
14O||17||19||115360	Hi omnes erant ad manum regis, exceptis aliis, quos posuerat in urbibus muratis, in universo Juda.
14O||18||1||115370	Fuit ergo Josaphat dives et inclytus multum, et affinitate conjunctus est Achab.
14O||18||2||115380	Descenditque post annos ad eum in Samariam : ad cujus adventum mactavit Achab arietes, et boves plurimos ipsi, et populo qui venerat cum eo : persuasitque illi ut ascenderet in Ramoth Galaad.
14O||18||3||115390	Dixitque Achab rex Israël ad Josaphat regem Juda : Veni mecum in Ramoth Galaad. Cui ille respondit : Ut ego, et tu : sicut populus tuus, sic et populus meus : tecumque erimus in bello.
14O||18||4||115400	Dixitque Josaphat ad regem Israël : Consule, obsecro, impræsentiarum sermonem Domini.
14O||18||5||115410	Congregavit igitur rex Israël prophetarum quadringentos viros, et dixit ad eos : In Ramoth Galaad ad bellandum ire debemus, an quiescere ? At illi, Ascende, inquiunt, et tradet Deus in manu regis.
14O||18||6||115420	Dixitque Josaphat : Numquid non est hic prophetes Domini, ut ab illo etiam requiramus ?
14O||18||7||115430	Et ait rex Israël ad Josaphat : Est vir unus, a quo possumus quærere Domini voluntatem : sed ego odi eum, quia non prophetat mihi bonum, sed malum omni tempore : est autem Michæas filius Jemla. Dixitque Josaphat : Ne loquaris rex hoc modo.
14O||18||8||115440	Vocavit ergo rex Israël unum de eunuchis, et dixit ei : Voca cito Michæam filium Jemla.
14O||18||9||115450	Porro rex Israël, et Josaphat rex Juda, uterque sedebant in solio suo, vestiti cultu regio : sedebant autem in area juxta portam Samariæ, omnesque prophetæ vaticinabantur coram eis.
14O||18||10||115460	Sedecias vero filius Chanaana fecit sibi cornua ferrea, et ait : Hæc dicit Dominus : His ventilabis Syriam, donec conteras eam.
14O||18||11||115470	Omnesque prophetæ similiter prophetabant, atque dicebant : Ascende in Ramoth Galaad, et prosperaberis, et tradet eos Dominus in manu regis.
14O||18||12||115480	Nuntius autem, qui ierat ad vocandum Michæam, ait illi : En verba omnium prophetarum uno ore bona regi annuntiant : quæso ergo te ut et sermo tuus ab eis non dissentiat, loquarisque prospera.
14O||18||13||115490	Cui respondit Michæas : Vivit Dominus, quia quodcumque dixerit mihi Deus meus, hoc loquar.
14O||18||14||115500	Venit ergo ad regem. Cui rex ait : Michæa, ire debemus in Ramoth Galaad ad bellandum, an quiescere ? Cui ille respondit : Ascendite : cuncta enim prospera evenient, et tradentur hostes in manus vestras.
14O||18||15||115510	Dixitque rex : Iterum, atque iterum te adjuro, ut mihi non loquaris, nisi quod verum est in nomine Domini.
14O||18||16||115520	At ille ait : Vidi universum Israël dispersum in montibus, sicut oves absque pastore : et dixit Dominus : Non habent isti dominos : revertatur unusquisque in domum suam in pace.
14O||18||17||115530	Et ait rex Israël ad Josaphat : Nonne dixi tibi, quod non prophetaret iste mihi quidquam boni, sed ea quæ mala sunt ?
14O||18||18||115540	At ille, Idcirco, ait, audite verbum Domini : vidi Dominum sedentem in solio suo, et omnem exercitum cæli assistentem ei a dextris et a sinistris.
14O||18||19||115550	Et dixit Dominus : Quis decipiet Achab regem Israël ut ascendat et corruat in Ramoth Galaad ? Cumque diceret unus hoc modo, et alter alio,
14O||18||20||115560	processit spiritus, et stetit coram Domino, et ait : Ego decipiam eum. Cui Dominus, In quo, inquit, decipies ?
14O||18||21||115570	At ille respondit : Egrediar, et ero spiritus mendax in ore omnium prophetarum ejus. Dixitque Dominus : Decipies, et prævalebis : egredere, et fac ita.
14O||18||22||115580	Nunc igitur, ecce Dominus dedit spiritum mendacii in ore omnium prophetarum tuorum, et Dominus locutus est de te mala.
14O||18||23||115590	Accessit autem Sedecias filius Chanaana, et percussit Michææ maxillam, et ait : Per quam viam transivit spiritus Domini a me, ut loqueretur tibi ?
14O||18||24||115600	Dixitque Michæas : Tu ipse videbis in die illo, quando ingressus fueris cubiculum de cubiculo ut abscondaris.
14O||18||25||115610	Præcepit autem rex Israël, dicens : Tollite Michæam, et ducite eum ad Amon principem civitatis, et ad Joas filium Amelech.
14O||18||26||115620	Et dicetis : Hæc dicit rex : Mittite hunc in carcerem, et date ei panis modicum, et aquæ pauxillum, donec revertar in pace.
14O||18||27||115630	Dixitque Michæas : Si reversus fueris in pace, non est locutus Dominus in me. Et ait : Audite, omnes populi.
14O||18||28||115640	Igitur ascenderunt rex Israël et Josaphat rex Juda in Ramoth Galaad.
14O||18||29||115650	Dixitque rex Israël ad Josaphat : Mutabo habitum, et sic ad pugnam vadam : tu autem induere vestibus tuis. Mutatoque rex Israël habitu, venit ad bellum.
14O||18||30||115660	Rex autem Syriæ præceperat ducibus equitatus sui, dicens : Ne pugnetis contra minimum, aut contra maximum, nisi contra solum regem Israël.
14O||18||31||115670	Itaque cum vidissent principes equitatus Josaphat, dixerunt : Rex Israël est iste. Et circumdederunt eum dimicantes : at ille clamavit ad Dominum, et auxiliatus est ei, atque avertit eos ab illo.
14O||18||32||115680	Cum enim vidissent duces equitatus, quod non esset rex Israël, reliquerunt eum.
14O||18||33||115690	Accidit autem ut unus e populo sagittam in incertum jaceret, et percuteret regem Israël inter cervicem et scapulas. At ille aurigæ suo ait : Converte manum tuam, et educ me de acie, quia vulneratus sum.
14O||18||34||115700	Et finita est pugna in die illo : porro rex Israël stabat in curru suo contra Syros usque ad vesperam, et mortuus est occidente sole.
14O||19||1||115710	Reversus est autem Josaphat rex Juda in domum suam pacifice in Jerusalem.
14O||19||2||115720	Cui occurrit Jehu filius Henani videns, et ait ad eum : Impio præbes auxilium, et his qui oderunt Dominum amicitia jungeris, et idcirco iram quidem Domini merebaris :
14O||19||3||115730	sed bona opera inventa sunt in te, eo quod abstuleris lucos de terra Juda, et præparaveris cor tuum ut requireres Dominum Deum patrum tuorum.
14O||19||4||115740	Habitavit ergo Josaphat in Jerusalem, rursumque egressus est ad populum de Bersabee usque ad montem Ephraim, et revocavit eos ad Dominum Deum patrum suorum.
14O||19||5||115750	Constituitque judices terræ in cunctis civitatibus Juda munitis per singula loca,
14O||19||6||115760	et præcipiens judicibus, Videte, ait, quid faciatis : non enim hominis exercetis judicium, sed Domini : et quodcumque judicaveritis, in vos redundabit.
14O||19||7||115770	Sit timor Domini vobiscum, et cum diligentia cuncta facite : non est enim apud Dominum Deum nostrum iniquitas, nec personarum acceptio, nec cupido munerum.
14O||19||8||115780	In Jerusalem quoque constituit Josaphat Levitas, et sacerdotes, et principes familiarum ex Israël, ut judicium et causam Domini judicarent habitatoribus ejus.
14O||19||9||115790	Præcepitque eis, dicens : Sic agetis in timore Domini fideliter et corde perfecto.
14O||19||10||115800	Omnem causam, quæ venerit ad vos fratrum vestrorum, qui habitant in urbibus suis inter cognationem et cognationem, ubicumque quæstio est de lege, de mandato, de cæremoniis, de justificationibus : ostendite eis, ut non peccent in Dominum, et ne veniat ira super vos et super fratres vestros : sic ergo agentes non peccabitis.
14O||19||11||115810	Amarias autem sacerdos et pontifex vester in his, quæ ad Deum pertinent, præsidebit : porro Zabadias filius Ismahel, qui est dux in domo Juda, super ea opera erit, quæ ad regis officium pertinent : habetisque magistros Levitas coram vobis. Confortamini, et agite diligenter, et erit Dominus vobiscum in bonis.
14O||20||1||115820	Post hæc congregati sunt filii Moab, et filii Ammon, et cum eis de Ammonitis, ad Josaphat, ut pugnarent contra eum.
14O||20||2||115830	Veneruntque nuntii, et indicaverunt Josaphat, dicentes : Venit contra te multitudo magna de his locis quæ trans mare sunt, et de Syria : et ecce consistunt in Asasonthamar, quæ est Engaddi.
14O||20||3||115840	Josaphat autem timore perterritus, totum se contulit ad rogandum Dominum, et prædicavit jejunium universo Juda.
14O||20||4||115850	Congregatusque est Judas ad deprecandum Dominum : sed et omnes de urbibus suis venerunt ad obsecrandum eum.
14O||20||5||115860	Cumque stetisset Josaphat in medio cœtu Juda, et Jerusalem, in domo Domini ante atrium novum,
14O||20||6||115870	ait : Domine Deus patrum nostrorum, tu es Deus in cælo, et dominaris cunctis regnis gentium : in manu tua est fortitudo, et potentia, nec quisquam tibi potest resistere.
14O||20||7||115880	Nonne tu, Deus noster, interfecisti omnes habitatores terræ hujus coram populo tuo Israël, et dedisti eam semini Abraham amici tui in sempiternum ?
14O||20||8||115890	Habitaveruntque in ea, et exstruxerunt in illa sanctuarium nomini tuo, dicentes :
14O||20||9||115900	Si irruerint super nos mala, gladius judicii pestilentia, et fames, stabimus coram domo hac in conspectu tuo, in qua invocatum est nomen tuum : et clamabimus ad te in tribulationibus nostris, et exaudies, salvosque facies.
14O||20||10||115910	Nunc igitur ecce filii Ammon, et Moab, et mons Seir, per quos non concessisti Israël ut transirent quando egrediebantur de Ægypto, sed declinaverunt ab eis, et non interfecerunt illos,
14O||20||11||115920	e contrario agunt, et nituntur ejicere nos de possessione, quam tradidisti nobis.
14O||20||12||115930	Deus noster, ergo non judicabis eos ? in nobis quidem non est tanta fortitudo, ut possimus huic multitudini resistere, quæ irruit super nos. Sed cum ignoremus quid agere debeamus, hoc solum habemus residui, ut oculos nostros dirigamus ad te.
14O||20||13||115940	Omnis vero Juda stabat coram Domino cum parvulis, et uxoribus, et liberis suis.
14O||20||14||115950	Erat autem Jahaziel filius Zachariæ filii Banaiæ filii Jehiel filii Mathaniæ, Levites de filiis Asaph, super quem factus est spiritus Domini in medio turbæ,
14O||20||15||115960	et ait : Attendite, omnis Juda, et qui habitatis Jerusalem, et tu, rex Josaphat : hæc dicit Dominus vobis : Nolite timere, nec paveatis hanc multitudinem : non est enim vestra pugna, sed Dei.
14O||20||16||115970	Cras descendetis contra eos : ascensuri enim sunt per clivum nomine Sis, et invenietis illos in summitate torrentis, qui est contra solitudinem Jeruel.
14O||20||17||115980	Non eritis vos qui dimicabitis, sed tantummodo confidenter state, et videbitis auxilium Domini super vos, o Juda, et Jerusalem : nolite timere, nec paveatis : cras egrediemini contra eos, et Dominus erit vobiscum.
14O||20||18||115990	Josaphat ergo, et Juda, et omnes habitatores Jerusalem ceciderunt proni in terram coram Domino, et adoraverunt eum.
14O||20||19||116000	Porro Levitæ de filiis Caath, et de filiis Core laudabant Dominum Deum Israël voce magna in excelsum.
14O||20||20||116010	Cumque mane surrexissent, egressi sunt per desertum Thecue : profectisque eis, stans Josaphat in medio eorum, dixit : Audite me, viri Juda, et omnes habitatores Jerusalem : credite in Domino Deo vestro, et securi eritis : credite prophetis ejus, et cuncta evenient prospera.
14O||20||21||116020	Deditque consilium populo, et statuit cantores Domini, ut laudarent eum in turmis suis, et antecederent exercitum, ac voce consona dicerent : Confitemini Domino, quoniam in æternum misericordia ejus.
14O||20||22||116030	Cumque cœpissent laudes canere, vertit Dominus insidias eorum in semetipsos, filiorum scilicet Ammon, et Moab, et montis Seir, qui egressi fuerant ut pugnarent contra Judam : et percussi sunt.
14O||20||23||116040	Namque filii Ammon, et Moab, consurrexerunt adversum habitatores Seir, ut interficerent et delerent eos : cumque hoc opere perpetrassent, etiam in semetipsos versi, mutuis concidere vulneribus.
14O||20||24||116050	Porro Juda cum venisset ad speculam, quæ respicit solitudinem, vidit procul omnem late regionem plenam cadaveribus, nec superesse quemquam, qui necem potuisset evadere.
14O||20||25||116060	Venit ergo Josaphat, et omnis populus cum eo ad detrahenda spolia mortuorum : inveneruntque inter cadavera variam supellectilem, vestes quoque, et vasa pretiosissima, et diripuerunt ita ut omnia portare non possent, nec per tres dies spolia auferre præ prædæ magnitudine.
14O||20||26||116070	Die autem quarto congregati sunt in Valle benedictionis : etenim quoniam ibi benedixerant Domino, vocaverunt locum illum Vallis benedictionis usque in præsentem diem.
14O||20||27||116080	Reversusque est omnis vir Juda, et habitatores Jerusalem, et Josaphat ante eos, in Jerusalem cum lætitia magna, eo quod dedisset eis Dominus gaudium de inimicis suis.
14O||20||28||116090	Ingressique sunt in Jerusalem cum psalteriis, et citharis, et tubis in domum Domini.
14O||20||29||116100	Irruit autem pavor Domini super universa regna terrarum cum audissent quod pugnasset Dominus contra inimicos Israël.
14O||20||30||116110	Quievitque regnum Josaphat, et præbuit ei Deus pacem per circuitum.
14O||20||31||116120	Regnavit igitur Josaphat super Judam, et erat triginta quinque annorum cum regnare cœpisset : viginti autem et quinque annis regnavit in Jerusalem, et nomen matris ejus Azuba filia Selahi.
14O||20||32||116130	Et ambulavit in via patris suis Asa, nec declinavit ab ea, faciens quæ placita erant coram Domino.
14O||20||33||116140	Verumtamen excelsa non abstulit, et adhuc populus non direxerat cor suum ad Dominum Deum patrum suorum.
14O||20||34||116150	Reliqua autem gestorum Josaphat priorum, et novissimorum, scripta sunt in verbis Jehu filii Hanani, quæ digessit in libros regum Israël.
14O||20||35||116160	Post hæc iniit amicitias Josaphat rex Juda cum Ochozia rege Israël, cujus opera fuerunt impiissima.
14O||20||36||116170	Et particeps fuit ut facerent naves, quæ irent in Tharsis : feceruntque classem in Asiongaber.
14O||20||37||116180	Prophetavit autem Eliezer filius Dodau de Maresa ad Josaphat, dicens : Quia habuisti fœdus cum Ochozia, percussit Dominus opera tua, contritæque sunt naves, nec potuerunt ire in Tharsis.
14O||21||1||116190	Dormivit autem Josaphat cum patribus suis, et sepultus est cum eis in civitate David : regnavitque Joram filius ejus pro eo.
14O||21||2||116200	Qui habuit fratres filios Josaphat, Azariam, et Jahiel, et Zachariam, et Azariam, et Michaël, et Saphatiam : omnes hi, filii Josaphat regis Juda.
14O||21||3||116210	Deditque eis pater suus multa munera argenti, et auri, et pensitationes, cum civitatibus munitissimis in Juda : regnum autem tradidit Joram, eo quod esset primogenitus.
14O||21||4||116220	Surrexit ergo Joram super regnum patris sui : cumque se confirmasset, occidit omnes fratres suos gladio, et quosdam de principibus Israël.
14O||21||5||116230	Triginta duorum annorum erat Joram cum regnare cœpisset : et octo annis regnavit in Jerusalem.
14O||21||6||116240	Ambulavitque in viis regum Israël, sicut egerat domus Achab : filia quippe Achab erat uxor ejus : et fecit malum in conspectu Domini.
14O||21||7||116250	Noluit autem Dominus disperdere domum David propter pactum, quod inierat cum eo : et quia promiserat ut daret ei lucernam, et filiis ejus omni tempore.
14O||21||8||116260	In diebus illis rebellavit Edom, ne esset subditus Judæ, et constituit sibi regem.
14O||21||9||116270	Cumque transisset Joram cum principibus suis, et cuncto equitatu, qui erat secum, surrexit nocte, et percussit Edom qui se circumdederat, et omnes duces equitatus ejus.
14O||21||10||116280	Attamen rebellavit Edom, ne esset sub ditione Juda usque ad hanc diem : eo tempore et Lobna recessit ne esset sub manu illius. Dereliquerat enim Dominum Deum patrum suorum :
14O||21||11||116290	insuper et excelsa fabricatus est in urbibus Juda, et fornicari fecit habitatores Jerusalem, et prævaricari Judam.
14O||21||12||116300	Allatæ sunt autem ei litteræ ab Elia propheta, in quibus scriptum erat : Hæc dicit Dominus Deus David patris tui : Quoniam non ambulasti in viis Josaphat patris tui, et in viis Asa regis Juda,
14O||21||13||116310	sed incessisti per iter regum Israël, et fornicari fecisti Judam, et habitatores Jerusalem, imitatus fornicationem domus Achab, insuper et fratres tuos, domum patris tui, meliores te, occidisti :
14O||21||14||116320	ecce Dominus percutiet te plaga magna cum populo tuo, et filiis, et uxoribus tuis, universaque substantia tua.
14O||21||15||116330	Tu autem ægrotabis pessimo languore uteri tui, donec egrediantur vitalia tua paulatim per singulos dies.
14O||21||16||116340	Suscitavit ergo Dominus contra Joram spiritum Philisthinorum, et Arabum, qui confines sunt Æthiopibus :
14O||21||17||116350	et ascenderunt in terram Juda, et vastaverunt eam, diripueruntue cunctam substantiam, quæ inventa est in domo regis, insuper et filios ejus, et uxores : nec remansit ei filius, nisi Joachaz, qui minimus natu erat.
14O||21||18||116360	Et super hæc omnia percussit eum Dominus alvi languore insanabili.
14O||21||19||116370	Cumque diei succederet dies, et temporum spatia volverentur, duorum annorum expletus est circulus : et sic longa consumptus tabe, ita ut egereret etiam viscera sua, languore pariter, et vita caruit. Mortuusque est in infirmitate pessima, et non fecit ei populus secundum morem combustionis, exequias, sicut fecerat majoribus ejus.
14O||21||20||116380	Triginta duorum annorum fuit, cum regnare cœpisset, et octo annis regnavit in Jerusalem. Ambulavitque non recte, et sepelierunt eum in civitate David : verumtamen non in sepulchro regum.
14O||22||1||116390	Constituerunt autem habitatores Jerusalem Ochoziam filium ejus minimum regem pro eo : omnes enim majores natu, qui ante eum fuerant, interfecerant latrones Arabum, qui irruerant in castra : regnavitque Ochozias filius Joram regis Juda.
14O||22||2||116400	Quadraginta duorum annorum erat Ochozias cum regnare cœpisset, et uno anno regnavit in Jerusalem, et nomen matris ejus Athalia filia Amri.
14O||22||3||116410	Sed et ipse ingressus est per vias domus Achab : mater enim ejus impulit eum ut impie ageret.
14O||22||4||116420	Fecit igitur malum in conspectu Domini, sicut domus Achab : ipsi enim fuerunt ei consiliarii post mortem patris sui, in interitum ejus.
14O||22||5||116430	Ambulavitque in consiliis eorum. Et perrexit cum Joram filio Achab rege Israël in bellum contra Hazaël regem Syriæ in Ramoth Galaad : vulneraveruntque Syri Joram.
14O||22||6||116440	Qui reversus est ut curaretur in Jezrahel : multas enim plagas acceperat in supradicto certamine. Igitur Ochozias filius Joram rex Juda descendit ut inviseret Joram filium Achab in Jezrahel ægrotantem.
14O||22||7||116450	Voluntatis quippe fuit Dei adversus Ochoziam, ut veniret ad Joram : et cum venisset, et egrederetur cum eo adversum Jehu filium Namsi, quem unxit Dominus ut deleret domum Achab.
14O||22||8||116460	Cum ergo everteret Jehu domum Achab, invenit principes Juda, et filios fratrum Ochoziæ, qui ministrabant ei, et interfecit illos.
14O||22||9||116470	Ipsum quoque perquirens Ochoziam, comprehendit latitantem in Samaria : adductumque ad se, occidit, et sepelierunt eum, eo quod esset filius Josaphat, qui quæsierat Dominum in toto corde suo. Nec erat ultra spes aliqua ut de stirpe quis regnaret Ochoziæ :
14O||22||10||116480	siquidem Athalia mater ejus videns quod mortuus esset filius suus, surrexit, et interfecit omnem stirpem regiam domus Joram.
14O||22||11||116490	Porro Josabeth filia regis tulit Joas filium Ochoziæ, et furata est eum de medio filiorum regis, cum interficerentur : absconditque eum cum nutrice sua in cubiculo lectulorum : Josabeth autem, quæ absconderat eum, erat filia regis Joram, uxor Jojadæ pontificis, soror Ochoziæ, et idcirco Athalia non interfecit eum.
14O||22||12||116500	Fuit ergo cum eis in domo Dei absconditus sex annis, quibus regnavit Athalia super terram.
14O||23||1||116510	Anno autem septimo confortatus Jojada, assumpsit centuriones, Azariam videlicet filium Jeroham, et Ismahel filium Johanan, Azariam quoque filium Obed, et Maasiam filium Adaiæ, et Elisaphat filium Zechri : et iniit cum eis fœdus.
14O||23||2||116520	Qui circumeuntes Judam, congregaverunt Levitas de cunctis urbibus Juda, et principes familiarum Israël, veneruntque in Jerusalem.
14O||23||3||116530	Iniit ergo omnis multitudo pactum in domo Dei cum rege, dixitque ad eos Jojada : Ecce filius regis regnabit, sicut locutus est Dominus super filios David.
14O||23||4||116540	Iste est ergo sermo quem facietis :
14O||23||5||116550	tertia pars vestrum qui veniunt ad sabbatum, sacerdotum, et Levitarum, et janitorum erit in portis : tertia vero pars ad domum regis : et tertia ad portam, quæ appellatur Fundamenti : omne vero reliquum vulgus sit in atriis domus Domini.
14O||23||6||116560	Nec quispiam alius ingrediatur domum Domini, nisi sacerdotes, et qui ministrant de Levitis : ipsi tantummodo ingrediantur, quia sanctificati sunt : et omne reliquum vulgus observet custodias Domini.
14O||23||7||116570	Levitæ autem circumdent regem, habentes singuli arma sua (et si quis alius ingressus fuerit templum, interficiatur), sintque cum rege et intrante et egrediente.
14O||23||8||116580	Fecerunt ergo Levitæ, et universus Juda, juxta omnia quæ præceperat Jojada pontifex : et assumpserunt singuli viros qui sub se erant, et veniebant per ordinem sabbati, cum his qui impleverant sabbatum, et egressuri erant : siquidem Jojada pontifex non dimiserat abire turmas, quæ sibi per singulas hebdomadas succedere consueverant.
14O||23||9||116590	Deditque Jojada sacerdos centurionibus lanceas, clypeosque et peltas regis David, quas consecraverat in domo Domini.
14O||23||10||116600	Constituitque omnem populum tenentium pugiones a parte templi dextra, usque ad partem templi sinistram, coram altari, et templo, per circuitum regis.
14O||23||11||116610	Et eduxerunt filium regis, et imposuerunt ei diadema, et testimonium, dederuntque in manu ejus tenendam legem, et constituerunt eum regem : unxit quoque illum Jojada pontifex, et filii ejus : imprecatique sunt ei, atque dixerunt : Vivat rex.
14O||23||12||116620	Quod cum audisset Athalia, vocem scilicet currentium atque laudantium regem, ingressa est ad populum in templum Domini.
14O||23||13||116630	Cumque vidisset regem stantem super gradum in introitu, et principes, turmasque circa eum, omnemque populum terræ gaudentem, atque clangentem tubis, et diversi generis organis concinentem, vocemque laudantium, scidit vestimenta sua, et ait : Insidiæ, insidiæ.
14O||23||14||116640	Egressus autem Jojada pontifex ad centuriones, et principes exercitus, dixit eis : Educite illam extra septa templi, et interficiatur foris gladio. Præcepitque sacerdos ne occideretur in domo Domini,
14O||23||15||116650	et imposuerunt cervicibus ejus manus : cumque intrasset portam equorum domus regis, interfecerunt eam ibi.
14O||23||16||116660	Pepigit autem Jojada fœdus inter se, universumque populum, et regem, ut esset populus Domini.
14O||23||17||116670	Itaque ingressus est omnis populus domum Baal, et destruxerunt eam : et altaria ac simulacra illius confregerunt : Mathan quoque sacerdotem Baal interfecerunt ante aras.
14O||23||18||116680	Constituit autem Jojada præpositos in domo Domini sub manibus sacerdotum, et Levitarum, quos distribuit David in domo Domini : ut offerrent holocausta Domino, sicut scriptum est in lege Moysi, in gaudio et canticis, juxta dispositionem David.
14O||23||19||116690	Constituit quoque janitores in portis domus Domini, ut non ingrederetur eam immundus in omni re.
14O||23||20||116700	Assumpsitque centuriones, et fortissimos viros ac principes populi, et omne vulgus terræ, et fecerunt descendere regem de domo Domini, et introire per medium portæ superioris in domum regis, et collocaverunt eum in solio regali.
14O||23||21||116710	Lætatusque est omnis populus terræ, et urbs quievit : porro Athalia interfecta est gladio.
14O||24||1||116720	Septem annorum erat Joas cum regnare cœpisset, et quadraginta annis regnavit in Jerusalem : nomen matris ejus Sebia de Bersabee.
14O||24||2||116730	Fecitque quod bonum est coram Domino cunctis diebus Jojadæ sacerdotis.
14O||24||3||116740	Accepit autem ei Jojada uxores duas, e quibus genuit filios et filias.
14O||24||4||116750	Post quæ placuit Joas ut instauraret domum Domini.
14O||24||5||116760	Congregavitque sacerdotes, et Levitas, et dixit eis : Egredimini ad civitates Juda, et colligite de universo Israël pecuniam ad sartatecta templi Dei vestri, per singulos annos, festinatoque hoc facite : porro Levitæ egere negligentius.
14O||24||6||116770	Vocavitque rex Jojadam principem, et dixit ei : Quare tibi non fuit curæ, ut cogeres Levitas inferre de Juda et de Jerusalem pecuniam quæ constituta est a Moyse servo Domini, ut inferret eam omnis multitudo Israël in tabernaculum testimonii ?
14O||24||7||116780	Athalia enim impiissima, et filii ejus destruxerunt domum Dei, et de universis, quæ sanctificata fuerant in templo Domini, ornaverunt fanum Baalim.
14O||24||8||116790	Præcepit ergo rex, et fecerunt arcam : posueruntque eam juxta portam domus Domini forinsecus.
14O||24||9||116800	Et prædicatum est in Juda et Jerusalem ut deferrent singuli pretium Domino, quod constituit Moyses servus Dei super omnem Israël in deserto.
14O||24||10||116810	Lætatique sunt cuncti principes, et omnis populus : et ingressi contulerunt in arcam Domini, atque miserunt ita ut impleretur.
14O||24||11||116820	Cumque tempus esset ut deferrent arcam coram rege per manus Levitarum (videbant enim multam pecuniam), ingrediebatur scriba regis, et quem primus sacerdos constituerat : effundebantque pecuniam quæ erat in arca : porro arcam reportabant ad locum suum : sicque faciebant per singulos dies, et congregata est infinita pecunia,
14O||24||12||116830	quam dederunt rex et Jojada his, qui præerant operibus domus Domini : at illi conducebant ex ea cæsores lapidum, et artifices operum singulorum ut instaurarent domum Domini : fabros quoque ferri et æris, ut quod cadere cœperat, fulciretur.
14O||24||13||116840	Egeruntque hi qui operabantur industrie, et obducebatur parietum cicatrix per manus eorum, ac suscitaverunt domum Domini in statum pristinum, et firmiter eam stare fecerunt.
14O||24||14||116850	Cumque complessent omnia opera, detulerunt coram rege, et Jojada reliquam partem pecuniæ : de qua facta sunt vasa templi in ministerium, et ad holocausta, phialæ quoque, et cetera vasa aurea et argentea : offerebantur holocausta in domo Domini jugiter cunctis diebus Jojadæ.
14O||24||15||116860	Senuit autem Jojada plenus dierum, et mortuus est cum esset centum triginta annorum :
14O||24||16||116870	sepelieruntque eum in civitate David cum regibus, eo quod fecisset bonum cum Israël, et cum domo ejus.
14O||24||17||116880	Postquam autem obiit Jojada, ingressi sunt principes Juda, et adoraverunt regem, qui delinitus obsequiis eorum, acquievit eis.
14O||24||18||116890	Et dereliquerunt templum Domini Dei patrum suorum, servieruntque lucis et sculptilibus, et facta est ira contra Judam et Jerusalem propter hoc peccatum.
14O||24||19||116900	Mittebatque eis prophetas ut reverterentur ad Dominum, quos protestantes illi audire nolebant.
14O||24||20||116910	Spiritus itaque Dei induit Zachariam filium Jojadæ sacerdotem, et stetit in conspectu populi, et dixit eis : Hæc dicit Dominus Deus : Quare transgredimini præceptum Domini, quod vobis non proderit, et dereliquistis Dominum ut derelinqueret vos ?
14O||24||21||116920	Qui congregati adversus eum, miserunt lapides juxta regis imperium in atrio domus Domini.
14O||24||22||116930	Et non est recordatus Joas rex misericordiæ, quam fecerat Jojada pater illius secum, sed interfecit filium ejus. Qui cum moreretur, ait : Videat Dominus, et requirat.
14O||24||23||116940	Cumque evolutus esset annus, ascendit contra eum exercitus Syriæ : venitque in Judam et Jerusalem, et interfecit cunctos principes populi, atque universam prædam miserunt regi in Damascum.
14O||24||24||116950	Et certe cum permodicus venisset numerus Syrorum, tradidit Dominus in manibus eorum infinitam multitudinem, eo quod dereliquissent Dominum Deum patrum suorum : in Joas quoque ignominiosa exercuere judicia.
14O||24||25||116960	Et abeuntes dimiserunt eum in languoribus magnis : surrexerunt autem contra eum servi sui in ultionem sanguinis filii Jojadæ sacerdotis, et occiderunt eum in lectulo suo, et mortuus est : sepelieruntque eum in civitate David, sed non in sepulchris regum.
14O||24||26||116970	Insidiati vero sunt ei Zabad filius Semaath Ammanitidis, et Jozabad filius Semmarith Moabitidis.
14O||24||27||116980	Porro filii ejus, ac summa pecuniæ quæ adunata fuerat sub eo, et instauratio domus Dei, scripta sunt diligentius in libro regum : regnavit autem Amasias filius ejus pro eo.
14O||25||1||116990	Viginti quinque annorum erat Amasias cum regnare cœpisset, et viginti novem annis regnavit in Jerusalem : nomen matris ejus Joadan de Jerusalem.
14O||25||2||117000	Fecitque bonum in conspectu Domini : verumtamen non in corde perfecto.
14O||25||3||117010	Cumque roboratum sibi videret imperium, jugulavit servos, qui occiderant regem patrem suum,
14O||25||4||117020	sed filios eorum non interfecit, sicut scriptum est in libro legis Moysi, ubi præcepit Dominus, dicens : Non occidentur patres pro filiis, neque filii pro patribus suis, sed unusquisque in suo peccato morietur.
14O||25||5||117030	Congregavit igitur Amasias Judam, et constituit eos per familias, tribunosque et centuriones in universo Juda et Benjamin : et recensuit a viginti annis supra, invenitque trecenta millia juvenum, qui egrederentur ad pugnam, et tenerent hastam et clypeum :
14O||25||6||117040	mercede quoque conduxit de Israël centum millia robustorum, centum talentis argenti.
14O||25||7||117050	Venit autem homo Dei ad illum, et ait : O rex, ne egrediatur tecum exercitus Israël : non est enim Dominus cum Israël, et cunctis filiis Ephraim :
14O||25||8||117060	quod si putas in robore exercitus bella consistere, superari te faciet Deus ab hostibus : Dei quippe est et adjuvare, et in fugam convertere.
14O||25||9||117070	Dixitque Amasias ad hominem Dei : Quid ergo fiet de centum talentis, quæ dedi militibus Israël ? Et respondit ei homo Dei : Habet Dominus unde tibi dare possit multo his plura.
14O||25||10||117080	Separavit itaque Amasias exercitum, qui venerat ad eum ex Ephraim, ut reverteretur in locum suum : at illi contra Judam vehementer irati, reversi sunt in regionem suam.
14O||25||11||117090	Porro Amasias confidenter eduxit populum suum, et abiit in vallem Salinarum, percussitque filios Seir decem millia :
14O||25||12||117100	et alia decem millia virorum ceperunt filii Juda, et adduxerunt ad præruptum cujusdam petræ, præcipitaveruntque eos de summo in præceps, qui universi crepuerunt.
14O||25||13||117110	At ille exercitus, quem remiserat Amasias ne secum iret ad prælium, diffusus est in civitatibus Juda a Samaria usque ad Bethoron, et interfectis tribus millibus, diripuit prædam magnam.
14O||25||14||117120	Amasias vero post cædem Idumæorum, et allatos deos filiorum Seir, statuit illos in deos sibi, et adorabat eos, et illis adolebat incensum.
14O||25||15||117130	Quam ob rem iratus Dominus contra Amasiam misit ad illum prophetam, qui diceret ei : Cur adorasti deos, qui non liberaverunt populum suum de manu tua ?
14O||25||16||117140	Cumque hæc ille loqueretur, respondit ei : Num consiliarius regis es ? quiesce, ne interficiam te. Discedensque propheta, Scio, inquit, quod cogitaverit Deus occidere te, quia fecisti hoc malum, et insuper non acquievisti consilio meo.
14O||25||17||117150	Igitur Amasias rex Juda inito pessimo consilio, misit ad Joas filium Joachaz filii Jehu, regem Israël, dicens : Veni, videamus nos mutuo.
14O||25||18||117160	At ille remisit nuntios, dicens : Carduus, qui est in Libano, misit ad cedrum Libani, dicens : Da filiam tuam filio meo uxorem : et ecce bestiæ, quæ erant in silva Libani, transierunt, et conculcaverunt carduum.
14O||25||19||117170	Dixisti : Percussi Edom, et idcirco erigitur cor tuum in superbiam : sede in domo tua : cur malum adversum te provocas, ut cadas et tu, et Juda tecum ?
14O||25||20||117180	Noluit audire Amasias, eo quod Domini esset voluntas ut traderetur in manus hostium propter deos Edom.
14O||25||21||117190	Ascendit igitur Joas rex Israël, et mutuos sibi præbuere conspectus : Amasias autem rex Juda erat in Bethsames Juda :
14O||25||22||117200	corruitque Juda coram Israël, et fugit in tabernacula sua.
14O||25||23||117210	Porro Amasiam regem Juda, filium Joas filii Joachaz, cepit Joas rex Israël in Bethsames, et adduxit in Jerusalem : destruxitque murum ejus a porta Ephraim usque ad portam anguli quadringentis cubitis.
14O||25||24||117220	Omne quoque aurum, et argentum, et universa vasa, quæ repererat in domo Dei, et apud Obededom in thesauris etiam domus regiæ, necnon et filios obsidum, reduxit in Samariam.
14O||25||25||117230	Vixit autem Amasias filius Joas rex Juda, postquam mortuus est Joas filius Joachaz rex Israël, quindecim annis.
14O||25||26||117240	Reliqua autem sermonum Amasiæ priorum et novissimorum scripta sunt in libro regum Juda et Israël.
14O||25||27||117250	Qui postquam recessit a Domino, tetenderunt ei insidias in Jerusalem. Cumque fugisset in Lachis, miserunt, et interfecerunt eum ibi.
14O||25||28||117260	Reportantesque super equos, sepelierunt eum cum patribus suis in civitate David.
14O||26||1||117270	Omnis autem populus Juda, filium ejus Oziam annorum sedecim, constituit regem pro Amasia patre suo.
14O||26||2||117280	Ipse ædificavit Ailath, et restituit eam ditioni Juda, postquam dormivit rex cum patribus suis.
14O||26||3||117290	Sedecim annorum erat Ozias cum regnare cœpisset, et quinquaginta duobus annis regnavit in Jerusalem : nomen matris ejus Jechelia de Jerusalem.
14O||26||4||117300	Fecitque quod erat rectum in oculis Domini, juxta omnia quæ fecerat Amasias pater ejus.
14O||26||5||117310	Et exquisivit Dominum in diebus Zachariæ intelligentis et videntis Deum : cumque requireret Dominum, direxit eum in omnibus.
14O||26||6||117320	Denique egressus est, et pugnavit contra Philisthiim, et destruxit murum Geth, et murum Jabniæ, murumque Azoti : ædificavit quoque oppida in Azoto, et in Philisthiim.
14O||26||7||117330	Et adjuvit eum Deus contra Philisthiim, et contra Arabes qui habitabant in Gurbaal, et contra Ammonitas.
14O||26||8||117340	Appendebantque Ammonitæ munera Oziæ : et divulgatum est nomen ejus usque ad introitum Ægypti propter crebras victorias.
14O||26||9||117350	Ædificavitque Ozias turres in Jerusalem super portam anguli, et super portam vallis, et reliquas in eodem muri latere, firmavitque eas.
14O||26||10||117360	Exstruxit etiam turres in solitudine, et effodit cisternas plurimas, eo quod haberet multa pecora tam in campestribus, quam in eremi vastitate : vineas quoque habuit et vinitores in montibus, et in Carmelo : erat quippe homo agriculturæ deditus.
14O||26||11||117370	Fuit autem exercitus bellatorum ejus, qui procedebant ad prælia sub manu Jehiel scribæ, Maasiæque doctoris, et sub manu Hananiæ, qui erat de ducibus regis.
14O||26||12||117380	Omnisque numerus principum per familias virorum fortium, duorum millium sexcentorum.
14O||26||13||117390	Et sub eis universus exercitus trecentorum et septem millium quingentorum, qui erant apti ad bella, et pro rege contra adversarios dimicabant.
14O||26||14||117400	Præparavit quoque eis Ozias, id est, cuncto exercitui, clypeos, et hastas, et galeas, et loricas, arcusque et fundas ad jaciendos lapides.
14O||26||15||117410	Et fecit in Jerusalem diversi generis machinas, quas in turribus collocavit, et in angulis murorum ut mitterent sagittas, et saxa grandia : egressumque est nomen ejus procul, eo quod auxiliaretur ei Dominus, et corroborasset illum.
14O||26||16||117420	Sed cum roboratus esset, elevatum est cor ejus in interitum suum, et neglexit Dominum Deum suum : ingressusque templum Domini, adolere voluit incensum super altare thymiamatis.
14O||26||17||117430	Statimque ingressus post eum Azarias sacerdos, et cum eo sacerdotes Domini octoginta, viri fortissimi,
14O||26||18||117440	restiterunt regi, atque dixerunt : Non est tui officii, Ozia, ut adoleas incensum Domino, sed sacerdotum, hoc est, filiorum Aaron, qui consecrati sunt ad hujuscemodi ministerium : egredere de sanctuario, ne contempseris : quia non reputabitur tibi in gloriam hoc a Domino Deo.
14O||26||19||117450	Iratusque Ozias, tenens in manu thuribulum ut adoleret incensum, minabatur sacerdotibus. Statimque orta est lepra in fronte ejus coram sacerdotibus, in domo Domini super altare thymiamatis.
14O||26||20||117460	Cumque respexisset eum Azarias pontifex, et omnes reliqui sacerdotes, viderunt lepram in fronte ejus, et festinato expulerunt eum. Sed et ipse perterritus, acceleravt egredi, eo quod sensisset illico plagam Domini.
14O||26||21||117470	Fuit igitur Ozias rex leprosus usque ad diem mortis suæ, et habitavit in domo separata plenus lepra, ob quam ejectus fuerat de domo Domini. Porro Joatham filius ejus rexit domum regis, et judicabat populum terræ.
14O||26||22||117480	Reliqua autem sermonum Oziæ priorum et novissimorum scripsit Isaias filius Amos, propheta.
14O||26||23||117490	Dormivitque Ozias cum patribus suis, et sepelierunt eum in agro regalium sepulchrorum, eo quod esset leprosus : regnavitque Joatham filius ejus pro eo.
14O||27||1||117500	Viginti quinque annorum erat Joatham cum regnare cœpisset, et sedecim annis regnavit in Jerusalem : nomen matris ejus Jerusa filia Sadoc.
14O||27||2||117510	Fecitque quod rectum erat coram Domino juxta omnia quæ fecerat Ozias pater suus, excepto quod non est ingressus templum Domini, et adhuc populus delinquebat.
14O||27||3||117520	Ipse ædificavit portam domus Domini excelsam, et in muro Ophel multa construxit.
14O||27||4||117530	Urbes quoque ædificavit in montibus Juda, et in saltibus castella, et turres.
14O||27||5||117540	Ipse pugnavit contra regem filiorum Ammon, et vicit eos, dederuntque ei filii Ammon in tempore illo centum talenta argenti, et decem millia coros tritici, ac totidem coros hordei : hæc ei præbuerunt filii Ammon in anno secundo et tertio.
14O||27||6||117550	Corroboratusque est Joatham, eo quod direxisset vias suas coram Domino Deo suo.
14O||27||7||117560	Reliqua autem sermonum Joatham, et omnes pugnæ ejus, et opera, scripta sunt in libro regum Israël et Juda.
14O||27||8||117570	Viginti quinque annorum erat cum regnare cœpisset, et sedecim annis regnavit in Jerusalem.
14O||27||9||117580	Dormivitque Joatham cum patribus suis, et sepelierunt eum in civitate David : et regnavit Achaz filius ejus pro eo.
14O||28||1||117590	Viginti annorum erat Achaz cum regnare cœpisset : et sedecim annis regnavit in Jerusalem. Non fecit rectum in conspectu Domini sicut David pater ejus :
14O||28||2||117600	sed ambulavit in viis regum Israël, insuper et statuas fudit Baalim.
14O||28||3||117610	Ipse est, qui adolevit incensum in valle Benennom, et lustravit filios suos in igne juxta ritum gentium, quas interfecit Dominus in adventu filiorum Israël.
14O||28||4||117620	Sacrificabat quoque, et thymiama succendebat in excelsis, et in collibus, et sub omni ligno frondoso.
14O||28||5||117630	Tradiditque eum Dominus Deus ejus in manu regis Syriæ, qui percussit eum, magnamque prædam cepit de ejus imperio, et adduxit in Damascum : manibus quoque regis Israël traditus est, et percussus plaga grandi.
14O||28||6||117640	Occiditque Phacee, filius Romeliæ, de Juda centum viginti millia in die uno, omnes viros bellatores : eo quod reliquissent Dominum Deum patrum suorum.
14O||28||7||117650	Eodem tempore occidit Zechri, vir potens ex Ephraim, Maasiam filium regis, et Ezricam ducem domus ejus, Elcanam quoque secundum a rege.
14O||28||8||117660	Ceperuntque filii Israël de fratribus suis ducenta millia mulierum puerorum, et puellarum, et infinitam prædam : pertuleruntque eam in Samariam.
14O||28||9||117670	Ea tempestate erat ibi propheta Domini, nomine Oded : qui egressus obviam exercitui venienti in Samariam, dixit eis : Ecce iratus Dominus Deus patrum vestrorum contra Juda, tradidit eos in manibus vestris, et occidistis eos atrociter, ita ut ad cælum pertingeret vestra crudelitas.
14O||28||10||117680	Insuper filios Juda et Jerusalem vultis vobis subjicere in servos et ancillas : quod nequaquam facto opus est : peccastis enim super hoc Domino Deo vestro.
14O||28||11||117690	Sed audite consilium meum, et reducite captivos, quos adduxistis de fratribus vestris, quia magnus furor Domini imminet vobis.
14O||28||12||117700	Steterunt itaque viri de principibus filiorum Ephraim, Azarias filius Johanam, Barachias filius Mosollamoth, Ezechias filius Sellum, et Amasa filius Adali, contra eos, qui veniebant de prælio,
14O||28||13||117710	et dixerunt eis : Non introducetis huc captivos, ne peccemus Domino. Quare vultis adjicere super peccata nostra, et vetera cumulare delicta ? grande quippe peccatum est, et ira furoris Domini imminet super Israël.
14O||28||14||117720	Dimiseruntque viri bellatores prædam, et universa quæ ceperant, coram principibus, et omni multitudine.
14O||28||15||117730	Steteruntque viri, quos supra memoravimus, et apprehendentes captivos, omnesque qui nudi erant, vestierunt de spoliis : cumque vestissent eos, et calceassent, et refecissent cibo ac potu, unxissentque propter laborem, et adhibuissent eis curam : quicumque ambulare non poterant, et erant imbecillo corpore, imposuerunt eos jumentis, et adduxerunt Jericho civitatem palmarum ad fratres eorum, ipsique reversi sunt in Samariam.
14O||28||16||117740	Tempore illo misit rex Achaz ad regem Assyriorum, postulans auxilium.
14O||28||17||117750	Veneruntque Idumæi, et percusserunt multos ex Juda, et ceperunt prædam magnam.
14O||28||18||117760	Philisthiim quoque diffusi sunt per urbes campestres, et ad meridiem Juda : ceperuntque Bethsames, et Ajalon, et Gaderoth, Socho quoque, et Thamnan, et Gamzo, cum viculis suis, et habitaverunt in eis.
14O||28||19||117770	Humiliaverat enim Dominus Judam propter Achaz regem Juda, eo quod nudasset eum auxilio, et contemptui habuisset Dominum.
14O||28||20||117780	Adduxitque contra eum Thelgathphalnasar regem Assyriorum, qui et afflixit eum, et nullo resistente vastavit.
14O||28||21||117790	Igitur Achaz, spoliata domo Domini, et domo regum, ac principum, dedit regi Assyriorum munera, et tamen nihil ei profuit.
14O||28||22||117800	Insuper et tempore angustiæ suæ auxit contemptum in Dominum, ipse per se rex Achaz,
14O||28||23||117810	immolavit diis Damasci victimas percussoribus suis, et dixit : Dii regum Syriæ auxiliantur eis, quos ego placabo hostiis, et aderunt mihi, cum e contrario ipsi fuerint ruinæ ei, et universo Israël.
14O||28||24||117820	Direptis itaque Achaz omnibus vasis domus Dei, atque confractis, clausit januas templi Dei, et fecit sibi altaria in universis angulis Jerusalem.
14O||28||25||117830	In omnibus quoque urbibus Juda exstruxit aras ad cremandum thus, atque ad iracundiam provocavit Dominum Deum patrum suorum.
14O||28||26||117840	Reliqua autem sermonum ejus, et omnium operum suorum priorum et novissimorum, scripta sunt in libro regum Juda et Israël.
14O||28||27||117850	Dormivitque Achaz cum patribus suis, et sepelierunt eum in civitate Jerusalem : neque enim receperunt eum in sepulchra regum Israël. Regnavitque Ezechias filius ejus pro eo.
14O||29||1||117860	Igitur Ezechias regnare cœpit, cum viginti quinque esset annorum, et viginti novem annis regnavit in Jerusalem : nomen matris ejus Abia, filia Zachariæ.
14O||29||2||117870	Fecitque quod erat placitum in conspectu Domini juxta omnia quæ fecerat David pater ejus.
14O||29||3||117880	Ipse anno, et mense primo regni sui, aperuit valvas domus Domini, et instauravit eas.
14O||29||4||117890	Adduxitque sacerdotes atque Levitas, et congregavit eos in plateam orientalem.
14O||29||5||117900	Dixitque ad eos : Audite me, Levitæ, et sanctificamini : mundate domum Domini Dei patrum vestrorum, et auferte omnem immunditiam de sanctuario.
14O||29||6||117910	Peccaverunt patres nostri, et fecerunt malum in conspectu Domini Dei nostri, derelinquentes eum : averterunt facies suas a tabernaculo Domini, et præbuerunt dorsum.
14O||29||7||117920	Clauserunt ostia, quæ erant in porticu, et extinxerunt lucernas, incensumque non adoleverunt, et holocausta non obtulerunt in sanctuario Deo Israël.
14O||29||8||117930	Concitatus est itaque furor Domini super Judam et Jerusalem, tradiditque eos in commotionem, et in interitum, et in sibilum, sicut ipsi cernitis oculis vestris.
14O||29||9||117940	En corruerunt patres nostri gladiis : filii nostri, et filiæ nostræ, et conjuges captivæ ductæ sunt propter hoc scelus.
14O||29||10||117950	Nunc ergo placet mihi ut ineamus fœdus cum Domino Deo Israël, et avertet a nobis furorem iræ suæ.
14O||29||11||117960	Filii mei, nolite negligere : vos elegit Dominus ut stetis coram eo, et ministretis illi, colatisque eum, et cremetis ei incensum.
14O||29||12||117970	Surrexerunt ergo Levitæ : Mahath filius Amasai, et Joël filius Azariæ de filiis Caath : porro de filiis Merari, Cis filius Abdi, et Azarias filius Jalaleel. De filiis autem Gersom, Joah filius Zemma, et Eden filius Joah.
14O||29||13||117980	At vero de filiis Elisaphan, Samri, et Jahiel. De filiis quoque Asaph, Zacharias, et Mathanias :
14O||29||14||117990	necnon de filiis Heman, Jahiel, et Semei : sed et de filiis Idithun, Semeias, et Oziel.
14O||29||15||118000	Congregaveruntque fratres suos, et sanctificati sunt, et ingressi sunt juxta mandatum regis et imperium Domini, ut expiarent domum Dei.
14O||29||16||118010	Sacerdotes quoque ingressi templum Domini ut sanctificarent illud, extulerunt omnem immunditiam, quam intro repererant in vestibulo domus Domini, quam tulerunt Levitæ, et asportaverunt ad torrentem Cedron foras.
14O||29||17||118020	Cœperunt autem prima die mensis primi mundare, et in die octavo ejusdem mensis ingressi sunt porticum templi Domini, expiaveruntque templum diebus octo, et in die sextadecima mensis ejusdem, quod cœperant, impleverunt.
14O||29||18||118030	Ingressi quoque sunt ad Ezechiam regem, et dixerunt ei : Sanctificavimus omnem domum Domini, et altare holocausti, vasaque ejus, necnon et mensam propositionis cum omnibus vasis suis,
14O||29||19||118040	cunctamque templi supellectilem, quam polluerat rex Achaz in regno suo, postquam prævaricatus est : et ecce exposita sunt omnia coram altare Domini.
14O||29||20||118050	Consurgensque diluculo Ezechias rex, adunavit omnes principes civitatis, et ascendit in domum Domini :
14O||29||21||118060	obtuleruntque simul tauros septem, et arietes septem, agnos septem, et hircos septem pro peccato, pro regno, pro sanctuario, pro Juda : dixitque sacerdotibus filiis Aaron, ut offerrent super altare Domini.
14O||29||22||118070	Mactaverunt igitur tauros, et susceperunt sanguinem sacerdotes, et fuderunt illum super altare, mactaverunt etiam arietes, et illorum sanguinem super altare fuderunt, immolaveruntque agnos, et fuderunt super altare sanguinem.
14O||29||23||118080	Applicuerunt hircos pro peccato coram rege, et universa multitudine, imposueruntque manus suas super eos :
14O||29||24||118090	et immolaverunt illos sacerdotes, et asperserunt sanguinem eorum coram altare pro piaculo universi Israëlis : pro omni quippe Israël præceperat rex ut holocaustum fieret et pro peccato.
14O||29||25||118100	Constituit quoque Levitas in domo Domini cum cymbalis, et psalteriis, et citharis secundum dispositionem David regis, et Gad videntis, et Nathan prophetæ : siquidem Domini præceptum fuit per manum prophetarum ejus.
14O||29||26||118110	Steteruntque Levitæ tenentes organa David, et sacerdotes tubas.
14O||29||27||118120	Et jussit Ezechias ut offerrent holocausta super altare : cumque offerrentur holocausta, cœperunt laudes canere Domino, et clangere tubis, atque in diversis organis, quæ David rex Israël præparaverat, concrepare.
14O||29||28||118130	Omni autem turba adorante, cantores, et ii qui tenebant tubas, erant in officio suo donec compleretur holocaustum.
14O||29||29||118140	Cumque finita esset oblatio, incurvatus est rex, et omnes qui erant cum eo, et adoraverunt.
14O||29||30||118150	Præcepitque Ezechias, et principes Levitis, ut laudarent Dominum sermonibus David, et Asaph videntis : qui laudaverunt eum magna lætitia, et incurvato genu adoraverunt.
14O||29||31||118160	Ezechias autem etiam hæc addidit : Implestis manus vestras Domino : accedite, et offerte victimas et laudes in domo Domini. Obtulit ergo universa multitudo hostias, et laudes, et holocausta mente devota.
14O||29||32||118170	Porro numerus holocaustorum, quæ obtulit multitudo, hic fuit : tauros septuaginta, arietes centum, agnos ducentos.
14O||29||33||118180	Sanctificaveruntque Domino boves sexcentos, et oves tria millia.
14O||29||34||118190	Sacerdotes vero pauci erant, nec poterant sufficere ut pelles holocaustorum detraherent : unde et Levitæ fratres eorum adjuverunt eos, donec impleretur opus, et sanctificarentur antistites : Levitæ quippe faciliori ritu sanctificantur, quam sacerdotes.
14O||29||35||118200	Fuerunt ergo holocausta plurima, adipes pacificorum, et libamina holocaustorum : et completus est cultus domus Domini.
14O||29||36||118210	Lætatusque est Ezechas, et omnis populus, eo quod ministerium Domini esset expletum : de repente quippe hoc fieri placuerat.
14O||30||1||118220	Misit quoque Ezechias ad omnem Israël et Judam : scripsitque epistolas ad Ephraim et Manassen ut venirent ad domum Domini in Jerusalem, et facerent Phase Domino Deo Israël.
14O||30||2||118230	Inito ergo consilio regis et principum, et universi cœtus Jerusalem, decreverunt ut facerent Phase mense secundo.
14O||30||3||118240	Non enim potuerant facere in tempore suo, quia sacerdotes, qui possent sufficere, sanctificati non fuerant, et populus nondum congregatus fuerat in Jerusalem.
14O||30||4||118250	Placuitque sermo regi, et omni multitudini.
14O||30||5||118260	Et decreverunt ut mitterent nuntios in universum Israël, de Bersabee usque Dan, ut venirent, et facerent Phase Domino Deo Israël in Jerusalem : multi enim non fecerant sicut lege præscriptum est.
14O||30||6||118270	Perrexeruntque cursores cum epistolis ex regis imperio, et principum ejus, in universum Israël et Judam, juxta id, quod rex jusserat, prædicantes : Filii Israël, revertimini ad Dominum Deum Abraham, et Isaac, et Israël : et revertetur ad reliquias, quæ effugerunt manum regis Assyriorum.
14O||30||7||118280	Nolite fieri sicut patres vestri et fratres, qui recesserunt a Domino Deo patrum suorum, qui tradidit eos in interitum, ut ipsi cernitis.
14O||30||8||118290	Nolite indurare cervices vestras, sicut patres vestri : tradite manus Domino, et venite ad sanctuarium ejus, quod sanctificavit in æternum : servite Domino Deo patrum vestrorum, et avertetur a vobis ira furoris ejus.
14O||30||9||118300	Si enim vos reversi fueritis ad Dominum : fratres vestri, et filii habebunt misericordiam coram dominis suis, qui illos duxerunt captivos, et revertentur in terram hanc : pius enim et clemens est Dominus Deus vester, et non avertet faciem suam a vobis, si reversi fueritis ad eum.
14O||30||10||118310	Igitur cursores pergebant velociter de civitate in civitatem per terram Ephraim et Manasse usque ad Zabulon, illis irridentibus et subsannantibus eos.
14O||30||11||118320	Attamen quidam viri ex Aser, et Manasse, et Zabulon acquiescentes consilio, venerunt Jerusalem.
14O||30||12||118330	In Juda vero facta est manus Domini ut daret eis cor unum, ut facerent juxta præceptum regis et principum verbum Domini.
14O||30||13||118340	Congregatique sunt in Jerusalem populi multi ut facerent solemnitatem azymorum, in mense secundo :
14O||30||14||118350	et surgentes destruxerunt altaria quæ erant in Jerusalem, atque universa, in quibus idolis adolebatur incensum, subvertentes, projecerunt in torrentem Cedron.
14O||30||15||118360	Immolaverunt autem Phase quartadecima die mensis secundi. Sacerdotes quoque atque Levitæ tandem sanctificati, obtulerunt holocausta in domo Domini :
14O||30||16||118370	steteruntque in ordine suo juxta dispositionem, et legem Moysi hominis Dei : sacerdotes vero suscipiebant effundendum sanguinem de manibus Levitarum,
14O||30||17||118380	eo quod multa turba sanctificata non esset : et idcirco immolarent Levitæ Phase his, qui non occurrerant sanctificari Domino.
14O||30||18||118390	Magna etiam pars populi de Ephraim et Manasse, et Issachar, et Zabulon, quæ sanctificata non fuerat, comedit Phase, non juxta quod scriptum est : et oravit pro eis Ezechias, dicens : Dominus bonus propitiabitur
14O||30||19||118400	cunctis, qui in toto corde requirunt Dominum Deum patrum suorum : et non imputabit eis quod minus sanctificati sunt.
14O||30||20||118410	Quem exaudivit Dominus, et placatus est populo.
14O||30||21||118420	Feceruntque filii Israël, qui inventi sunt in Jerusalem, solemnitatem azymorum septem diebus in lætitia magna, laudantes Dominum per singulos dies : Levitæ quoque, et sacerdotes per organa, quæ suo officio congruebant.
14O||30||22||118430	Et locutus est Ezechias ad cor omnium Levitarum, qui habebant intelligentiam bonam super Domino : et comederunt septem diebus solemnitatis, immolantes victimas pacificorum, et laudantes Dominum Deum patrum suorum.
14O||30||23||118440	Placuitque universæ multitudini ut celebrarent etiam alios dies septem : quod et fecerunt cum ingenti gaudio.
14O||30||24||118450	Ezechias enim rex Juda præbuerat multitudini mille tauros, et septem millia ovium : principes vero dederant populo tauros mille, et oves decem millia : sanctificata est ergo sacerdotum plurima multitudo.
14O||30||25||118460	Et hilaritate perfusa omnis turba Juda, tam sacerdotum et Levitarum, quam universæ frequentiæ, quæ venerat ex Israël : proselytorum quoque de terra Israël, et habitantium in Juda.
14O||30||26||118470	Factaque est grandis celebritas in Jerusalem, qualis a diebus Salomonis filii David regis Israël in ea urbe non fuerat.
14O||30||27||118480	Surrexerunt autem sacerdotes atque Levitæ benedicentes populo : et exaudita est vox eorum : pervenitque oratio in habitaculum sanctum cæli.
14O||31||1||118490	Cumque hæc fuissent rite celebrata, egressus est omnis Israël, qui inventus fuerat in urbibus Juda, et fregerunt simulacra, succideruntque lucos, demoliti sunt excelsa, et altaria destruxerunt, non solum de universo Juda et Benjamin, sed et de Ephraim quoque et Manasse, donec penitus everterent : reversique sunt omnes filii Israël in possessiones et civitates suas.
14O||31||2||118500	Ezechias autem constituit turmas sacerdotales et Leviticas per divisiones suas, unumquemque in officio proprio, tam sacerdotum videlicet quam Levitarum, ad holocausta et pacifica, ut ministrarent et confiterentur, canerentque in portis castrorum Domini.
14O||31||3||118510	Pars autem regis erat, ut de propria ejus substantia offerretur holocaustum, mane semper et vespere. Sabbatis quoque, et calendis, et solemnitatibus ceteris, sicut scriptum est in lege Moysi.
14O||31||4||118520	Præcepit etiam populo habitantium Jerusalem ut darent partes sacerdotibus et Levitis, ut possent vacare legi Domini.
14O||31||5||118530	Quod cum percrebruisset in auribus multitudinis, plurimas obtulere primitias filii Israël frumenti, vini, et olei : mellis quoque, et omnium, quæ gignit humus, decimas obtulerunt.
14O||31||6||118540	Sed et filii Israël et Juda, qui habitabant in urbibus Juda, obtulerunt decimas boum et ovium, decimasque sanctorum, quæ voverant Domino Deo suo : atque universa portantes, fecerunt acervos plurimos.
14O||31||7||118550	Mense tertio cœperunt acervorum jacere fundamenta, et mense septimo compleverunt eos.
14O||31||8||118560	Cumque ingressi fuissent Ezechias et principes ejus, viderunt acervos, et benedixerunt Domino ac populo Israël.
14O||31||9||118570	Interrogavitque Ezechias sacerdotes et Levitas, cur ita jacerent acervi.
14O||31||10||118580	Respondit illi Azarias sacerdos primus de stirpe Sadoc, dicens : Ex quo cœperunt offerri primitiæ in domo Domini, comedimus, et saturati sumus, et remanserunt plurima, eo quod benedixerit Dominus populo suo : reliquarum autem copia est ista, quam cernis.
14O||31||11||118590	Præcepit igitur Ezechias, ut præpararent horrea in domo Domini. Quod cum fecissent,
14O||31||12||118600	intulerunt tam primitias, quam decimas, et quæcumque voverant, fideliter. Fuit autem præfectus eorum Chonenias Levita, et Semei frater ejus, secundus,
14O||31||13||118610	post quem Jahiel, et Azarias, et Nahath, et Asaël, et Jerimoth, Jozabad quoque, et Eliel, et Jesmachias, et Mahath, et Banaias, præpositi sub manibus Choneniæ, et Semei fratris ejus, ex imperio Ezechiæ regis et Azariæ pontificis domus Dei, ad quos omnia pertinebant.
14O||31||14||118620	Core vero filius Jemna Levites et janitor orientalis portæ, præpositus erat iis, quæ sponte offerebantur Domino, primitiisque et consecratis in Sancta sanctorum.
14O||31||15||118630	Et sub cura ejus Eden, et Benjamin, Jesue, et Semeias, Amarias quoque, et Sechenias in civitatibus sacerdotum ut fideliter distribuerent fratribus suis partes, minoribus atque majoribus :
14O||31||16||118640	exceptis maribus ab annis tribus et supra, cunctis qui ingrediebantur templum Domini, et quidquid per singulos dies conducebat in ministerio, atque observationibus juxta divisiones suas,
14O||31||17||118650	sacerdotibus per familias, et Levitis a vigesimo anno et supra, per ordines et turmas suas,
14O||31||18||118660	universæque multitudini tam uxoribus, quam liberis eorum utriusque sexus, fideliter cibi de his quæ sanctificata fuerant, præbebantur.
14O||31||19||118670	Sed et filiorum Aaron per agros, et suburbana urbium singularum, dispositi erant viri, qui partes distribuerent universo sexui masculino de sacerdotibus et Levitis.
14O||31||20||118680	Fecit ergo Ezechias universa quæ diximus in omni Juda : operatusque est bonum et rectum, et verum coram Domino Deo suo,
14O||31||21||118690	in universa cultura ministerii domus Domini, juxta legem et cæremonias, volens requirere Deum suum in toto corde suo : fecitque et prosperatus est.
14O||32||1||118700	Post quæ et hujuscemodi veritatem, venit Sennacherib rex Assyriorum, et ingressus Judam, obsedit civitates munitas, volens eas capere.
14O||32||2||118710	Quod cum vidisset Ezechias, venisse scilicet Sennacherib, et totum belli impetum verti contra Jerusalem,
14O||32||3||118720	inito cum principibus consilio, virisque fortissimis ut obturarent capita fontium, qui erant extra urbem : et hoc omnium decernente sententia,
14O||32||4||118730	congregavit plurimam multitudinem, et obturaverunt cunctos fontes, et rivum, qui fluebat in medio terræ, dicentes : Ne veniant reges Assyriorum, et inveniant aquarum abundantiam.
14O||32||5||118740	Ædificavit quoque, agens industrie, omnem murum, qui fuerat dissipatus, et exstruxit turres desuper, et forinsecus alterum murum : instauravitque Mello in civitate David, et fecit universi generis armaturam et clypeos :
14O||32||6||118750	constituitque principes bellatorum in exercitu : et convocavit universos in platea portæ civitatis, ac locutus est ad cor eorum, dicens :
14O||32||7||118760	Viriliter agite, et confortamini : nolite timere, nec paveatis regem Assyriorum, et universam multitudinem quæ est cum eo : multo enim plures nobiscum sunt, quam cum illo.
14O||32||8||118770	Cum illo enim est brachium carneum : nobiscum Dominus Deus noster, qui auxiliator est noster, pugnatque pro nobis. Confortatusque est populus hujuscemodi verbis Ezechiæ regis Juda.
14O||32||9||118780	Quæ postquam gesta sunt, misit Sennacherib rex Assyriorum servos suos in Jerusalem (ipse enim cum universo exercitu obsidebat Lachis) ad Ezechiam regem Juda, et ad omnem populum, qui erat in urbe, dicens :
14O||32||10||118790	Hæc dicit Sennacherib rex Assyriorum : In quo habentes fiduciam sedetis obsessi in Jerusalem ?
14O||32||11||118800	num Ezechias decipit vos, ut tradat morti in fame, et siti, affirmans quod Dominus Deus vester liberet vos de manu regis Assyriorum ?
14O||32||12||118810	Numquid non iste est Ezechias, qui destruxit excelsa illius, et altaria, et præcepit Juda et Jerusalem, dicens : Coram altari uno adorabitis, et in ipse comburetis incensum ?
14O||32||13||118820	an ignoratis quæ ego fecerim, et patres mei, cunctis terrarum populis ? numquid prævaluerunt dii gentium omniumque terrarum liberare regionem suam de manu mea ?
14O||32||14||118830	quis est de universis diis gentium, quas vastaverunt patres mei, qui potuerit eruere populum suum de manu mea, ut possit etiam Deus vester eruere vos de hac manu ?
14O||32||15||118840	Non vos ergo decipiat Ezechias, nec vana persuasione deludat, neque credatis ei. Si enim nullus potuit deus cunctarum gentium atque regnorum liberare populum suum de manu mea, et de manu patrum meorum, consequenter nec Deus vester poterit eruere vos de manu mea.
14O||32||16||118850	Sed et alia multa locuti sunt servi ejus contra Dominum Deum, et contra Ezechiam servum ejus.
14O||32||17||118860	Epistolas quoque scripsit plenas blasphemiæ in Dominum Deum Israël, et locutus est adversus eum : Sicut dii gentium ceterarum non potuerunt liberare populum suum de manu mea, sic et Deus Ezechiæ eruere non poterit populum suum de manu ista.
14O||32||18||118870	Insuper et clamore magno, lingua judaica, contra populum, qui sedebat in muris Jerusalem, personabat, ut terreret eos, et caperet civitatem.
14O||32||19||118880	Locutusque est contra Deum Jerusalem, sicut adversum deos populorum terræ, opera manuum hominum.
14O||32||20||118890	Oraverunt igitur Ezechias rex, et Isaias filius Amos prophetes, adversum hanc blasphemiam, ac vociferati sunt usque in cælum.
14O||32||21||118900	Et misit Dominus angelum, qui percussit omnem virum robustum, et bellatorem, et principem exercitus regis Assyriorum : reversusque est cum ignominia in terram suam. Cumque ingressus esset domum dei sui, filii qui egressi fuerant de utero ejus interfecerunt eum gladio.
14O||32||22||118910	Salvavitque Dominus Ezechiam et habitatores Jerusalem de manu Sennacherib regis Assyriorum, et de manu omnium, et præstitit eis quietem per circuitum.
14O||32||23||118920	Multi etiam deferebant hostias, et sacrificia Domino in Jerusalem, et munera Ezechiæ regi Juda : qui exaltatus est post hæc coram cunctis gentibus.
14O||32||24||118930	In diebus illis ægrotavit Ezechias usque ad mortem, et oravit Dominum : exaudivitque eum, et dedit ei signum.
14O||32||25||118940	Sed non juxta beneficia, quæ acceperat, retribuit, quia elevatum est cor ejus : et facta est contra eum ira, et contra Judam et Jerusalem.
14O||32||26||118950	Humiliatusque est postea eo quod exaltatum fuisset cor ejus, tam ipse, quam habitatores Jerusalem : et idcirco non venit super eos ira Domini in diebus Ezechiæ.
14O||32||27||118960	Fuit autem Ezechias dives, et inclytus valde, et thesauros sibi plurimos congregavit argenti, et auri, et lapidis pretiosi, aromatum, et armorum universi generis, et vasorum magni pretii.
14O||32||28||118970	Apothecas quoque frumenti, vini, et oleo, et præsepia omnium jumentorum, caulasque pecorum,
14O||32||29||118980	et urbes ædificavit sibi : habebat quippe greges ovium, et armentorum innumerabiles, eo quod dedisset ei Dominus substantiam multam nimis.
14O||32||30||118990	Ipse est Ezechias, qui obturavit superiorem fontem aquarum Gihon, et avertit eas subter ad occidentem urbis David : in omnibus operibus suis fecit prospere quæ voluit.
14O||32||31||119000	Attamen in legatione principum Babylonis, qui missi fuerant ad eum, ut interrogarent de portento, quod acciderat super terram, dereliquit eum Deus ut tentaretur, et nota fierent omnia quæ erant in corde ejus.
14O||32||32||119010	Reliqua autem sermonum Ezechiæ, et misericordiarum ejus, scripta sunt in visione Isaiæ filii Amos prophetæ, et in libro regum Juda et Israël.
14O||32||33||119020	Dormivitque Ezechias cum patribus suis, et sepelierunt eum super sepulchra filiorum David : et celebravit ejus exequias universus Juda, et omnes habitatores Jerusalem : regnavitque Manasses filius ejus pro eo.
14O||33||1||119030	Duodecim annorum erat Manasses cum regnare cœpisset, et quinquaginta quinque annis regnavit in Jerusalem.
14O||33||2||119040	Fecit autem malum coram Domino juxta abominationes gentium, quas subvertit Dominus coram filiis Israël :
14O||33||3||119050	et conversus instauravit excelsa, quæ demolitus fuerat Ezechias pater ejus : construxitque aras Baalim, et fecit lucos, et adoravit omnem militiam cæli, et coluit eam.
14O||33||4||119060	Ædificavit quoque altaria in domo Domini, de qua dixerat Dominus : In Jerusalem erit nomen meum in æternum.
14O||33||5||119070	Ædificavit autem ea cuncto exercitui cæli in duobus atriis domus Domini.
14O||33||6||119080	Transireque fecit filios suos per ignem in valle Benennom : observabat somnia, sectabatur auguria, maleficis artibus inserviebat, habebat secum magos, et incantatores : multaque mala operatus est coram Domino ut irritaret eum.
14O||33||7||119090	Sculptile quoque, et conflatile signum posuit in domo Dei, de qua locutus est Deus ad David, et ad Salomonem filium ejus, dicens : In domo hac et in Jerusalem, quam elegi de cunctis tribubus Israël, ponam nomen meum in sempiternum.
14O||33||8||119100	Et moveri non faciam pedem Israël de terra, quam tradidi patribus eorum : ita dumtaxat si custodierint facere quæ præcepi eis, cunctamque legem, et cæremonias, atque judicia per manum Moysi.
14O||33||9||119110	Igitur Manasses seduxit Judam, et habitatores Jerusalem, ut facerent malum super omnes gentes, quas subverterat Dominus a facie filiorum Israël.
14O||33||10||119120	Locutusque est Dominus ad eum, et ad populum illius, et attendere noluerunt.
14O||33||11||119130	Idcirco superinduxit eis principes exercitus regis Assyriorum : ceperuntque Manassen, et vinctum catenis atque compedibus duxerunt in Babylonem.
14O||33||12||119140	Qui postquam coangustatus est, oravit Dominum Deum suum : et egit pœnitentiam valde coram Deo patrum suorum.
14O||33||13||119150	Deprecatusque est eum, et obsecravit intente : et exaudivit orationem ejus, reduxitque eum Jerusalem in regnum suum, et cognovit Manasses quod Dominus ipse esset Deus.
14O||33||14||119160	Post hæc ædificavit murum extra civitatem David ad occidentem Gihon in convalle, ab introitu portæ piscium per circuitum usque ad Ophel, et exaltavit illum vehementer : constituitque principes exercitus in cunctis civitatibus Juda munitis :
14O||33||15||119170	et abstulit deos alienos, et simulacrum de domo Domini : aras quoque, quas fecerat in monte domus Domini, et in Jerusalem : et projecit omnia extra urbem.
14O||33||16||119180	Porro instauravit altare Domini, et immolavit super illud victimas, et pacifica, et laudem : præcepitque Judæ ut serviret Domino Deo Israël.
14O||33||17||119190	Attamen adhuc populus immolabat in excelsis Domino Deo suo.
14O||33||18||119200	Reliqua autem gestorum Manasse, et obsecratio ejus ad Deum suum, verba quoque videntium, qui loquebantur ad eum in nomine Domini Dei Israël, continentur in sermonibus regum Israël.
14O||33||19||119210	Oratio quoque ejus et exauditio, et cuncta peccata, atque contemptus, loca etiam in quibus ædificavit excelsa, et fecit lucos, et statuas antequam ageret pœnitentiam, scripta sunt in sermonibus Hozai.
14O||33||20||119220	Dormivit ergo Manasses cum patribus suis, et sepelierunt eum in domo sua : regnavitque pro eo filius ejus Amon.
14O||33||21||119230	Viginti duorum annorum erat Amon cum regnare cœpisset, et duobus annis regnavit in Jerusalem.
14O||33||22||119240	Fecitque malum in conspectu Domini, sicut fecerat Manasses pater ejus : et cunctis idolis, quæ Manasses fuerat fabricatus, immolavit atque servivit.
14O||33||23||119250	Et non est reveritus faciem Domini, sicut reveritus est Manasses pater ejus, et multo majora deliquit.
14O||33||24||119260	Cumque conjurassent adversus eum servi sui, interfecerunt eum in domo sua.
14O||33||25||119270	Porro reliqua populi multitudo, cæsis iis qui Amon percusserant, constituit regem Josiam filium ejus pro eo.
14O||34||1||119280	Octo annorum erat Josias cum regnare cœpisset, et triginta et uno anno regnavit in Jerusalem.
14O||34||2||119290	Fecitque quod erat rectum in conspectu Domini, et ambulavit in viis David patris sui : non declinavit neque ad dextram, neque ad sinistram.
14O||34||3||119300	Octavo autem anno regni sui, cum adhuc esset puer, cœpit quærere Deum patris sui David : et duodecimo anno postquam regnare cœperat, mundavit Judam et Jerusalem ab excelsis, et lucis, simulacrisque et sculptilibus.
14O||34||4||119310	Destruxeruntque coram eo aras Baalim : et simulacra, quæ superposita fuerant, demoliti sunt : lucos etiam, et sculptilia succidit atque comminuit : et super tumulos eorum, qui eis immolare consueverant, fragmenta dispersit.
14O||34||5||119320	Ossa præterea sacerdotum combussit in altaribus idolorum, mundavitque Judam et Jerusalem.
14O||34||6||119330	Sed et in urbibus Manasse, et Ephraim, et Simeon, usque Nephthali, cuncta subvertit.
14O||34||7||119340	Cumque altaria dissipasset, et lucos, et sculptilia contrivisset in frustra, cunctaque delubra demolitus esset de universa terra Israël, reversus est in Jerusalem.
14O||34||8||119350	Igitur anno octavodecimo regni sui, mundata jam terra, et templo Domini, misit Saphan filium Eseliæ, et Maasiam principem civitatis, et Joha filium Joachaz a commentariis, ut instaurarent domum Domini Dei sui.
14O||34||9||119360	Qui venerunt ad Helciam sacerdotem magnum : acceptamque ab eo pecuniam, quæ illata fuerat in domum Domini, et quam congregaverant Levitæ, et janitores de Manasse, et Ephraim, et universis reliquiis Israël, ab omni quoque Juda, et Benjamin, et habitatoribus Jerusalem,
14O||34||10||119370	tradiderunt in manibus eorum, qui præerant operariis in domo Domini, ut instaurarent templum, et infirma quæque sarcirent.
14O||34||11||119380	At illi dederunt eam artificibus, et cæmentariis, ut emerent lapides de lapicidinis, et ligna ad commissuras ædificii, et ad contignationem domorum, quas destruxerant reges Juda.
14O||34||12||119390	Qui fideliter cuncta faciebant. Erant autem præpositi operantium Jahath et Abdias de filiis Merari, Zacharias et Mosollam de filiis Caath, qui urgebant opus : omnes Levitæ scientes organis canere.
14O||34||13||119400	Super eos vero, qui ad diversos usus onera portabant, erant scribæ, et magistri de Levitis janitores.
14O||34||14||119410	Cumque efferrent pecuniam, quæ illata fuerat in templum Domini, reperit Helcias sacerdos librum legis Domini per manum Moysi.
14O||34||15||119420	Et ait ad Saphan scribam : Librum legis inveni in domo Domini : et tradidit ei.
14O||34||16||119430	At ille intulit volumen ad regem, et nuntiavit ei, dicens : Omnia quæ dedisti in manu servorum tuorum, ecce complentur.
14O||34||17||119440	Argentum, quod repertum est in domo Domini, conflaverunt : datumque est præfectis artificum, et diversa opera fabricantium.
14O||34||18||119450	Præterea tradidit mihi Helcias sacerdos hunc librum. Quem cum rege præsente recitasset,
14O||34||19||119460	audissetque ille verba legis, scidit vestimenta sua :
14O||34||20||119470	et præcepit Helciæ, et Ahicam filio Saphan, et Abdon filio Micha, Saphan quoque scribæ, et Asaæ servo regis, dicens :
14O||34||21||119480	Ite, et orate Dominum pro me, et pro reliquiis Israël et Juda, super universis sermonibus libri istius, qui repertus est : magnus enim furor Domini stillavit super nos, eo quod non custodierint patres nostri verba Domini ut facerent omnia quæ scripta sunt in isto volumine.
14O||34||22||119490	Abiit ergo Helcias, et hi qui simul a rege missi fuerant, ad Oldam prophetidem, uxorem Sellum filii Thecuath filii Hasra custodis vestium, quæ habitabat in Jerusalem in Secunda : et locuti sunt ei verba, quæ supra narravimus.
14O||34||23||119500	At illa respondit eis : Hæc dicit Dominus Deus Israël : Dicite viro, qui misit vos ad me :
14O||34||24||119510	Hæc dicit Dominus : Ecce ego inducam mala super locum istum et super habitatores ejus, cunctaque maledicta, quæ scripta sunt in libro hoc, quem legerunt coram rege Juda.
14O||34||25||119520	Quia dereliquerunt me, et sacrificaverunt diis alienis, ut me ad iracundiam provocarent in cunctis operibus manuum suarum, idcirco stillabit furor meus super locum istum, et non extinguetur.
14O||34||26||119530	Ad regem autem Juda, qui misit vos pro Domino deprecando, sic loquimini : Hæc dicit Dominus Deus Israël : Quoniam audisti verba voluminis,
14O||34||27||119540	atque emollitum est cor tuum, et humiliatus es in conspectu Dei super his quæ dicta sunt contra locum hunc, et habitatores Jerusalem, reveritusque faciem meam scidisti vestimenta tua, et flevisti coram me : ego quoque exaudivi te, dicit Dominus.
14O||34||28||119550	Jam enim colligam te ad patres tuos, et infereris in sepulchrum tuum in pace : nec videbunt oculi tui omne malum, quod ego inducturus sum super locum istum, et super habitatores ejus. Retulerunt itaque regi cuncta quæ dixerat.
14O||34||29||119560	At ille convocatis universis majoribus natu Juda et Jerusalem,
14O||34||30||119570	ascendit in domum Domini, unaque omnes viri Juda et habitatores Jerusalem, sacerdotes et Levitæ, et cunctus populus a minimo usque ad maximum. Quibus audientibus in domo Domini, legit rex omnia verba voluminis :
14O||34||31||119580	et stans in tribunali suo, percussit fœdus coram Domino ut ambularet post eum, et custodiret præcepta, et testimonia, et justificationes ejus in toto corde suo, et in tota anima sua, faceretque quæ scripta sunt in volumine illo, quod legerat.
14O||34||32||119590	Adjuravit quoque super hoc omnes, qui reperti fuerant in Jerusalem et Benjamin : et fecerunt habitatores Jerusalem juxta pactum Domini Dei patrum suorum.
14O||34||33||119600	Abstulit ergo Josias cunctas abominationes de universis regionibus filiorum Israël : et fecit omnes, qui residui erant in Israël, servire Domino Deo suo. Cunctis diebus ejus non recesserunt a Domino Deo patrum suorum.
14O||35||1||119610	Fecit autem Josias in Jerusalem Phase Domino, quod immolatum est quartadecima die mensis primi :
14O||35||2||119620	et constituit sacerdotes in officiis suis, hortatusque est eos ut ministrarent in domo Domini :
14O||35||3||119630	Levitis quoque, ad quorum eruditionem omnis Israël sanctificabatur Domino, locutus est : Ponite arcam in sanctuario templi, quod ædificavit Salomon filius David rex Israël, nequaquam enim eam ultra portabitis : nunc autem ministrate Domino Deo vestro, et populo ejus Israël.
14O||35||4||119640	Et præparate vos per domos, et cognationes vestras in divisionibus singulorum, sicut præcepit David, rex Israël, et descripsit Salomon, filius ejus.
14O||35||5||119650	Et ministrate in sanctuario per familias turmasque Leviticas,
14O||35||6||119660	et sanctificati immolate Phase : fratres etiam vestros, ut possint juxta verba quæ locutus est Dominus in manu Moysi facere, præparate.
14O||35||7||119670	Dedit præterea Josias omni populo, qui ibi fuerat inventus in solemnitate Phase, agnos et hædos de gregibus, et reliqui pecoris triginta millia, boum quoque tria millia : hæc de regis universa substantia.
14O||35||8||119680	Duces quoque ejus sponte quod voverant, obtulerunt, tam populo, quam sacerdotibus et Levitis. Porro Helcias, et Zacharias, et Jahiel principes domus Domini dederunt sacerdotibus ad faciendum Phase pecora commixtim duo millia sexcenta, et boves trecentos.
14O||35||9||119690	Chonenias autem, et Semeias, etiam Nathanaël fratres ejus, necnon Hasabias, et Jehiel, et Jozabad principes Levitarum, dederunt ceteris Levitis ad celebrandum Phase quinque millia pecorum, et boves quingentos.
14O||35||10||119700	Præparatumque est ministerium, et steterunt sacerdotes in officio suo : Levitæ quoque in turmis, juxta regis imperium.
14O||35||11||119710	Et immolatum est Phase : asperseruntque sacerdotes manu sua sanguinem, et Levitæ detraxerunt pelles holocaustorum :
14O||35||12||119720	et separaverunt ea ut darent per domos et familias singulorum, et offerrentur Domino, sicut scriptum est in libro Moysi : de bobus quoque fecerunt similiter.
14O||35||13||119730	Et assaverunt Phase super ignem, juxta quod in lege scriptum est : pacificas vero hostias coxerunt in lebetibus, et cacabis, et ollis, et festinato distribuerunt universæ plebi :
14O||35||14||119740	sibi autem et sacerdotibus postea paraverunt : nam in oblatione holocaustorum et adipum usque ad noctem sacerdotes fuerunt occupati : unde Levitæ sibi et sacerdotibus filiis Aaron paraverunt novissimis.
14O||35||15||119750	Porro cantores filii Asaph stabant in ordine suo, juxta præceptum David, et Asaph, et Heman, et Idithun prophetarum regis : janitores vero per portas singulas observabant, ita ut nec puncto quidem discederent a ministerio : quam ob rem et fratres eorum Levitæ paraverunt eis cibos.
14O||35||16||119760	Omnis igitur cultura Domini rite completa est in die illa ut facerent Phase, et offerrent holocausta super altare Domini, juxta præceptum regis Josiæ.
14O||35||17||119770	Feceruntque filii Israël, qui reperti fuerant ibi, Phase in tempore illo, et solemnitatem azymorum septem diebus.
14O||35||18||119780	Non fuit Phase simile huic in Israël a diebus Samuelis prophetæ : sed nec quisquam de cunctis regibus Israël fecit Phase sicut Josias, sacerdotibus, et Levitis, et omni Judæ, et Israël qui repertus fuerat, et habitantibus in Jerusalem.
14O||35||19||119790	Octavodecimo anno regni Josiæ hoc Phase celebratum est.
14O||35||20||119800	Postquam instauraverat Josias templum, ascendit Nechao rex Ægypti ad pugnandum in Charcamis juxta Euphraten : et processit in occursum ejus Josias.
14O||35||21||119810	At ille, missis ad eum nuntiis, ait : Quid mihi et tibi est, rex Juda ? non adversum te hodie venio, sed contra aliam pugno domum, ad quam me Deus festinato ire præcepit : desine adversum Deum facere, qui mecum est, ne interficiat te.
14O||35||22||119820	Noluit Josias reverti, sed præparavit contra eum bellum, nec acquievit sermonibus Nechao ex ore Dei : verum perrexit ut dimicaret in campo Mageddo.
14O||35||23||119830	Ibique vulneratus a sagittariis, dixit pueris suis : Educite me de prælio, quia oppido vulneratus sum.
14O||35||24||119840	Qui transtulerunt eum de curru in alterum currum, qui sequebatur eum more regio, et asportaverunt eum in Jerusalem, mortuusque est, et sepultus in mausoleo patrum suorum : et universus Juda et Jerusalem luxerunt eum.
14O||35||25||119850	Jeremias maxime : cujus omnes cantores atque cantatrices, usque in præsentem diem, lamentationes super Josiam replicant, et quasi lex obtinuit in Israël : Ecce scriptum fertur in lamentationibus.
14O||35||26||119860	Reliqua autem sermonum Josiæ et misericordiarum ejus, quæ lege præcepta sunt Domini,
14O||35||27||119870	opera quoque illius prima et novissima, scripta sunt in libro regum Juda et Israël.
14O||36||1||119880	Tulit ergo populus terræ Joachaz filium Josiæ, et constituit regem pro patre suo in Jerusalem.
14O||36||2||119890	Viginti trium annorum erat Joachaz, cum regnare cœpisset, et tribus mensibus regnavit in Jerusalem.
14O||36||3||119900	Amovit autem eum rex Ægypti cum venisset in Jerusalem, et condemnavit terram centum talentis argenti, et talento auri.
14O||36||4||119910	Constituitque pro eo regem Eliakim fratrem ejus, super Judam et Jerusalem, et vertit nomen ejus Joakim : ipsum vero Joachaz tulit secum, et abduxit in Ægyptum.
14O||36||5||119920	Viginti quinque annorum erat Joakim cum regnare cœpisset, et undecim annis regnavit in Jerusalem : fecitque malum coram Domino Deo suo.
14O||36||6||119930	Contra hunc ascendit Nabuchodonosor rex Chaldæorum, et vinctum catenis duxit in Babylonem.
14O||36||7||119940	Ad quam et vasa Domini transtulit, et posuit ea in templo suo.
14O||36||8||119950	Reliqua autem verborum Joakim, et abominationum ejus, quas operatus est, et quæ inventa sunt in eo, continentur in libro regum Juda et Israël. Regnavit autem Joachin filius ejus pro eo.
14O||36||9||119960	Octo annorum erat Joachin cum regnare cœpisset, et tribus mensibus ac decem diebus regnavit in Jerusalem : fecitque malum in conspectu Domini.
14O||36||10||119970	Cumque anni circulus volveretur, misit Nabuchodonosor rex, qui adduxerunt eum in Babylonem, asportatis simul pretiosissimis vasis domus Domini. Regem vero constituit Sedeciam patruum ejus super Judam et Jerusalem.
14O||36||11||119980	Viginti et unius anni erat Sedecias cum regnare cœpisset, et undecim annis regnavit in Jerusalem :
14O||36||12||119990	fecitque malum in oculis Domini Dei sui, nec erubuit faciem Jeremiæ prophetæ, loquentis ad se ex ore Domini.
14O||36||13||120000	A rege quoque Nabuchodonosor recessit, qui adjuraverat eum per Deum : et induravit cervicem suam et cor ut non reverteretur ad Dominum Deum Israël.
14O||36||14||120010	Sed et universi principes sacerdotum, et populus, prævaricati sunt inique juxta universas abominationes gentium, et polluerunt domum Domini, quam sanctificaverat sibi in Jerusalem.
14O||36||15||120020	Mittebat autem Dominus Deus patrum suorum ad illos per manum nuntiorum suorum de nocte consurgens, et quotidie commonens : eo quod parceret populo et habitaculo suo.
14O||36||16||120030	At illi subsannabant nuntios Dei, et parvipendebant sermones ejus, illudebantque prophetis, donec ascenderet furor Domini in populum ejus, et esset nulla curatio.
14O||36||17||120040	Adduxit enim super eos regem Chaldæorum, et interfecit juvenes eorum gladio in domo sanctuarii sui, non est misertus adolescentis, et virginis, et senis, nec decrepiti quidem, sed omnes tradidit in manibus ejus.
14O||36||18||120050	Universaque vasa domus Domini tam majora, quam minora, et thesauros templi, et regis, et principum transtulit in Babylonem.
14O||36||19||120060	Incenderunt hostes domum Dei, destruxeruntque murum Jerusalem, universas turres combusserunt, et quidquid pretiosum fuerat, demoliti sunt.
14O||36||20||120070	Si quis evaserat gladium, ductus in Babylonem servivit regi et filiis ejus, donec imperaret rex Persarum,
14O||36||21||120080	et compleretur sermo Domini ex ore Jeremiæ, et celebraret terra sabbata sua : cunctis enim diebus desolationis egit sabbatum usque dum complerentur septuaginta anni.
14O||36||22||120090	Anno autem primo, Cyri regis Persarum ad explendum sermonem Domini, quem locutus fuerat per os Jeremiæ, suscitavit Dominus spiritum Cyri regis Persarum : qui jussit prædicari in universo regno suo, etiam per scripturam, dicens :
14O||36||23||120100	Hæc dicit Cyrus rex Persarum : Omnia regna terræ dedit mihi Dominus Deus cæli, et ipse præcepit mihi ut ædificarem ei domum in Jerusalem, quæ est in Judæa : quis ex vobis est in omni populo ejus ? sit Dominus Deis suus cum eo, et ascendat.
15O||1||1||120110	In anno primo Cyri regis Persarum, ut compleretur verbum Domini ex ore Jeremiæ, suscitavit Dominus spiritum Cyri regis Persarum : et traduxit vocem in omni regno suo, etiam per scripturam, dicens :
15O||1||2||120120	Hæc dicit Cyrus rex Persarum : Omnia regna terræ dedit mihi Dominus Deus cæli, et ipse præcepit mihi ut ædificarem ei domum in Jerusalem, quæ est in Judæa.
15O||1||3||120130	Quis est in vobis de universo populo ejus ? Sit Deus illius cum ipso. Ascendat in Jerusalem, quæ est in Judæa, et ædificet domum Domini Dei Israël : ipse est Deus qui est in Jerusalem.
15O||1||4||120140	Et omnes reliqui in cunctis locis ubicumque habitant, adjuvent eum viri de loco suo argento et auro, et substantia, et pecoribus, excepto quod voluntarie offerunt templo Dei, quod est in Jerusalem.
15O||1||5||120150	Et surrexerunt principes patrum de Juda, et Benjamin, et sacerdotes, et Levitæ, et omnis cujus Deus suscitavit spiritum, ut ascenderent ad ædificandum templum Domini, quod erat in Jerusalem.
15O||1||6||120160	Universique qui erant in circuitu, adjuverunt manus eorum in vasis argenteis et aureis, in substantia et jumentis in supellectili, exceptis his quæ sponte obtulerant.
15O||1||7||120170	Rex quoque Cyrus protulit vasa templi Domini, quæ tulerat Nabuchodonosor de Jerusalem, et posuerat ea in templo dei sui.
15O||1||8||120180	Protulit autem ea Cyrus rex Persarum per manum Mithridatis filii Gazabar, et annumeravit ea Sassabasar principi Juda.
15O||1||9||120190	Et hic est numerus eorum : phialæ aureæ triginta, phialæ argenteæ mille, cultri viginti novem, scyphi aurei triginta,
15O||1||10||120200	scyphi argentei secundi quadringenti decem : vasa alia mille.
15O||1||11||120210	Omnia vasa aurea et argentea quinque millia quadringenta : universa tulit Sassabasar cum his qui ascendebant de transmigratione Babylonis in Jerusalem.
15O||2||1||120220	Hi sunt autem provinciæ filii, qui ascenderunt de captivitate, quam transtulerat Nabuchodonosor rex Babylonis in Babylonem, et reversi sunt in Jerusalem et Judam, unusquisque in civitatem suam.
15O||2||2||120230	Qui venerunt cum Zorobabel, Josue, Nehemia, Saraia, Rahelaia, Mardochai, Belsan, Mesphar, Beguai, Rehum, Baana. Numerus virorum populi Israël :
15O||2||3||120240	Filii Pharos duo millia centum septuaginta duo.
15O||2||4||120250	Filii Sephatia, trecenti septuaginta duo.
15O||2||5||120260	Filii Area, septingenti septuaginta quinque.
15O||2||6||120270	Filii Phahath Moab, filiorum Josue : Joab, duo millia octingenti duodecim.
15O||2||7||120280	Filii Ælam, mille ducenti quinquaginta quatuor.
15O||2||8||120290	Filii Zethua, nongenti quadraginta quinque.
15O||2||9||120300	Filii Zachai, septingenti sexaginta.
15O||2||10||120310	Filii Bani, sexcenti quadraginta duo.
15O||2||11||120320	Filii Bebai, sexcenti viginti tres.
15O||2||12||120330	Filii Azgad, mille ducenti viginti duo.
15O||2||13||120340	Filii Adonicam, sexcenti sexaginta sex.
15O||2||14||120350	Filii Beguai, duo millia quinquaginta sex.
15O||2||15||120360	Filii Adin, quadringenti quinquaginta quatuor.
15O||2||16||120370	Filii Ather, qui erant ex Ezechia, nonaginta octo.
15O||2||17||120380	Filii Besai, trecenti viginti tres.
15O||2||18||120390	Filii Jora, centum duodecim.
15O||2||19||120400	Filii Hasum, ducenti viginti tres.
15O||2||20||120410	Filii Gebbar, nonaginta quinque.
15O||2||21||120420	Filii Bethlehem, centum viginti tres.
15O||2||22||120430	Viri Netupha, quinquaginta sex.
15O||2||23||120440	Viri Anathoth, centum viginti octo.
15O||2||24||120450	Filii Azmaveth, quadraginta duo.
15O||2||25||120460	Filii Cariathiarim, Cephira et Beroth, septingenti quadraginta tres.
15O||2||26||120470	Filii Rama et Gabaa, sexcenti viginti unus.
15O||2||27||120480	Viri Machmas, centum viginti duo.
15O||2||28||120490	Viri Bethel et Hai, ducenti viginti tres.
15O||2||29||120500	Filii Nebo, quinquaginta duo.
15O||2||30||120510	Filii Megbis, centum quinquaginta sex.
15O||2||31||120520	Filii Ælam alterius, mille ducenti quinquaginta quatuor.
15O||2||32||120530	Filii Harim, trecenti viginti.
15O||2||33||120540	Filii Lod Hadid, et Ono, septingenti viginti quinque.
15O||2||34||120550	Filii Jericho, trecenti quadraginta quinque.
15O||2||35||120560	Filii Senaa, tria millia sexcenti triginta.
15O||2||36||120570	Sacerdotes : filii Jadaia in domo Josue, nongenti septuaginta tres.
15O||2||37||120580	Filii Emmer, mille quinquaginta duo.
15O||2||38||120590	Filii Pheshur, mille ducenti quadraginta septem.
15O||2||39||120600	Filii Harim, mille decem et septem.
15O||2||40||120610	Levitæ : filii Josue et Cedmihel filiorum Odoviæ, septuaginta quatuor.
15O||2||41||120620	Cantores : filii Asaph, centum viginti octo.
15O||2||42||120630	Filii janitorum : filii Sellum, filii Ater, filii Telmon, filii Accub, filii Hatitha, filii Sobai : universi centum triginta novem.
15O||2||43||120640	Nathinæi : filii Siha, filii Hasupha, filii Tabbaoth,
15O||2||44||120650	filii Ceros, filii Siaa, filii Phadon,
15O||2||45||120660	filii Lebana, filii Hagaba, filii Accub,
15O||2||46||120670	filii Hagab, filii Semlai, filii Hanan,
15O||2||47||120680	filii Gaddel, filii Gaher, filii Raaia,
15O||2||48||120690	filii Rasin, filii Necoda, filii Gazam,
15O||2||49||120700	filii Aza, filii Phasea, filii Besee,
15O||2||50||120710	filii Asena, filii Munim, filii Nephusim,
15O||2||51||120720	filii Bacbuc, filii Hacupha, filii Harhur,
15O||2||52||120730	filii Besluth, filii Mahida, filii Harsa,
15O||2||53||120740	filii Bercos, filii Sisara, filii Thema,
15O||2||54||120750	filii Nasia, filii Hatipha,
15O||2||55||120760	filii servorum Salomonis, filii Sotai, filii Sophereth, filii Pharuda,
15O||2||56||120770	filii Jala, filii Dercon, filii Geddel,
15O||2||57||120780	filii Saphatia, filii Hatil, filii Phochereth, qui erant de Asebaim, filii Ami :
15O||2||58||120790	omnes Nathinæi, et filii servorum Salomonis, trecenti nonaginta duo.
15O||2||59||120800	Et hi qui ascenderunt de Thelmala, Thelharsa, Cherub, et Adon, et Emer : et non potuerunt indicare domum patrum suorum et semen suum, utrum ex Israël essent.
15O||2||60||120810	Filii Dalaia, filii Tobia, filii Necoda, sexcenti quinquaginta duo.
15O||2||61||120820	Et de filiis sacerdotum : filii Hobia, filii Accos, filii Berzellai, qui accepit de filiabus Berzellai Galaaditis, uxorem, et vocatus est nomine eorum :
15O||2||62||120830	hi quæsierunt scripturam genealogiæ suæ, et non invenerunt, et ejecti sunt de sacerdotio.
15O||2||63||120840	Et dixit Athersatha eis ut non comederent de Sancto sanctorum, donec surgeret sacerdos doctus atque perfectus.
15O||2||64||120850	Omnis multitudo quasi unus, quadraginta duo millia trecenti sexaginta :
15O||2||65||120860	exceptis servis eorum, et ancillis, qui erant septem millia trecenti triginta septem : et in ipsis cantores atque cantatrices ducenti.
15O||2||66||120870	Equi eorum septingenti triginta sex, muli eorum, ducenti quadraginta quinque,
15O||2||67||120880	cameli eorum, quadringenti triginta quinque, asini eorum, sex millia septingenti viginti.
15O||2||68||120890	Et de principibus patrum, cum ingrederentur templum Domini, quod est in Jerusalem, sponte obtulerunt in domum Dei ad exstruendam eam in loco suo.
15O||2||69||120900	Secundum vires suas dederunt impensas operis, auri solidos sexaginta millia et mille, argenti mnas quinque millia, et vestes sacerdotales centum.
15O||2||70||120910	Habitaverunt ergo sacerdotes, et Levitæ, et de populo, et cantores, et janitores, et Nathinæi, in urbibus suis, universusque Israël in civitatibus suis.
15O||3||1||120920	Jamque venerat mensis septimus, et erant filii Israël in civitatibus suis : congregatus est ergo populus quasi vir unus in Jerusalem.
15O||3||2||120930	Et surrexit Josue filius Josedec, et fratres ejus sacerdotes, et Zorobabel filius Salathiel, et fratres ejus, et ædificaverunt altare Dei Israël ut offerrent in eo holocautomata, sicut scriptum est in lege Moysi viri Dei.
15O||3||3||120940	Collocaverunt autem altare Dei super bases suas, deterrentibus eos per circuitum populis terrarum, et obtulerunt super illud holocaustum Domino mane et vespere.
15O||3||4||120950	Feceruntque solemnitatem tabernaculorum, sicut scriptum est, et holocaustum diebus singulis per ordinem secundum præceptum opus diei in die suo.
15O||3||5||120960	Et post hæc holocaustum juge, tam in calendis quam in universis solemnitatibus Domini, quæ erant consecratæ, et in omnibus in quibus ultro offerebatur munus Domino.
15O||3||6||120970	A primo die mensis septimi cœperunt offerre holocaustum Domino : porro templum Dei nondum fundatum erat.
15O||3||7||120980	Dederunt autem pecunias latomis et cæmentariis : cibum quoque, et potum, et oleum Sidoniis Tyriisque, ut deferrent ligna cedrina de Libano ad mare Joppe, juxta quod præceperat Cyrus rex Persarum eis.
15O||3||8||120990	Anno autem secundo adventus eorum ad templum Dei in Jerusalem, mense secundo, cœperunt Zorobabel filius Salathiel, et Josue filius Josedec, et reliqui de fratribus eorum sacerdotes, et Levitæ, et omnes qui venerant de captivitate in Jerusalem, et constituerunt Levitas a viginti annis et supra, ut urgerent opus Domini.
15O||3||9||121000	Stetitque Josue et filii ejus et fratres ejus, Cedmihel et filii ejus, et filii Juda, quasi vir unus, ut instarent super eos qui faciebant opus in templo Dei : filii Henadad, et filii eorum, et fratres eorum Levitæ.
15O||3||10||121010	Fundato igitur a cæmentariis templo Domini, steterunt sacerdotes in ornatu suo cum tubis : et Levitæ filii Asaph in cymbalis, ut laudarent Deum per manus David regis Israël.
15O||3||11||121020	Et concinebant in hymnis, et confessione Domino : Quoniam bonus, quoniam in æternum misericordia ejus super Israël. Omnis quoque populus vociferabatur clamore magno in laudando Dominum, eo quod fundatum esset templum Domini.
15O||3||12||121030	Plurimi etiam de sacerdotibus et Levitis, et principes patrum, et seniores, qui viderant templum prius cum fundatum esset, et hoc templum in oculis eorum, flebant voce magna : et multi vociferantes in lætitia, elevabant vocem.
15O||3||13||121040	Nec poterat quisquam agnoscere vocem clamoris lætantium, et vocem fletus populi : commistim enim populus vociferabatur clamore magno, et vox audiebatur procul.
15O||4||1||121050	Audierunt autem hostes Judæ et Benjamin, quia filii captivitatis ædificarent templum Domino Deo Israël :
15O||4||2||121060	et accedentes ad Zorobabel, et ad principes patrum, dixerunt eis : Ædificemus vobiscum, quia ita ut vos, quærimus Deum vestrum : ecce nos immolavimus victimas a diebus Asor Haddan regis Assur, qui adduxit nos huc.
15O||4||3||121070	Et dixit eis Zorobabel, et Josue, et reliqui principes patrum Israël : Non est vobis et nobis ut ædificemus domum Deo nostro, sed nos ipsi soli ædificabimus Domino Deo nostro, sicut præcepit nobis Cyrus rex Persarum.
15O||4||4||121080	Factum est igitur ut populus terræ impediret manus populi Judæ, et turbaret eos in ædificando.
15O||4||5||121090	Conduxerunt autem adversus eos consiliatores, ut destruerent consilium eorum omnibus diebus Cyri regis Persarum, et usque ad regnum Darii regis Persarum.
15O||4||6||121100	In regno autem Assueri, in principio regni ejus, scripserunt accusationem adversus habitatores Judæ et Jerusalem.
15O||4||7||121110	Et in diebus Artaxerxis scripsit Beselam, Mithridates, et Thabeel, et reliqui, qui erant in consilio eorum, ad Artaxerxem regem Persarum : epistola autem accusationis scripta erat syriace, et legebatur sermone syro.
15O||4||8||121120	Reum Beelteem, et Samsai scriba, scripserunt epistolam unam de Jerusalem Artaxerxi regi, hujuscemodi :
15O||4||9||121130	Reum Beelteem, et Samsai scriba, et reliqui consiliatores eorum, Dinæi, et Apharsathachæi, Terphalæi, Apharsæi, Erchuæi, Babylonii, Susanechæi, Dievi, et Ælamitæ,
15O||4||10||121140	et ceteri de gentibus, quas transtulit Asenaphar magnus et gloriosus : et habitare eas fecit in civitatibus Samariæ, et in reliquis regionibus trans flumen in pace.
15O||4||11||121150	(Hoc est exemplar epistolæ, quam miserunt ad eum.) Artaxerxi regi, servi tui, viri qui sunt trans fluvium, salutem dicunt.
15O||4||12||121160	Notum sit regi quia Judæi, qui ascenderunt a te ad nos, venerunt in Jerusalem civitatem rebellem et pessimam, quam ædificant exstruentes muros ejus, et parietes componentes.
15O||4||13||121170	Nunc igitur notum sit regi, quia si civitas illa ædificata fuerit, et muri ejus instaurati, tributum, et vectigal, et annuos reditus non dabunt, et usque ad reges hæc noxa perveniet.
15O||4||14||121180	Nos autem memores salis, quod in palatio comedimus, et quia læsiones regis videre nefas ducimus, idcirco misimus et nuntiavimus regi,
15O||4||15||121190	ut recenseas in libris historiarum patrum tuorum, et invenies scriptum in commentariis : et scies quoniam urbs illa, urbs rebellis est, et nocens regibus et provinciis, et bella concitantur in ea ex diebus antiquis : quam ob rem et civitas ipsa destructa est.
15O||4||16||121200	Nuntiamus nos regi, quoniam si civitas illa ædificata fuerit, et muri ipsius instaurati, possessionem trans fluvium non habebis.
15O||4||17||121210	Verbum misit rex ad Reum Beelteem, et Samsai scribam, et ad reliquos, qui erant in consilio eorum habitatores Samariæ, et ceteris trans fluvium, salutem dicens et pacem.
15O||4||18||121220	Accusatio, quam misistis ad nos, manifeste lecta est coram me,
15O||4||19||121230	et a me præceptum est : et recensuerunt, inveneruntque quoniam civitas illa a diebus antiquis adversum reges rebellat, et seditiones, et prælia concitantur in ea :
15O||4||20||121240	nam et reges fortissimi fuerunt in Jerusalem, qui et dominati sunt omni regioni, quæ trans fluvium est : tributum quoque et vectigal, et reditus accipiebant.
15O||4||21||121250	Nunc ergo audite sententiam : prohibeatis viros illos ut urbs illa non ædificetur, donec si forte a me jussum fuerit
15O||4||22||121260	Videte ne negligenter hoc impleatis, et paulatim crescat malum contra reges.
15O||4||23||121270	Itaque exemplum edicti Artaxerxis regis lectum est coram Reum Beelteem, et Samsai scriba, et consiliariis eorum : et abierunt festini in Jerusalem ad Judæos, et prohibuerunt eos in brachio et robore.
15O||4||24||121280	Tunc intermissum est opus domus Domini in Jerusalem, et non fiebat usque ad annum secundum regni Darii regis Persarum.
15O||5||1||121290	Prophetaverunt autem Aggæus propheta, et Zacharias filius Addo, prophetantes ad Judæos, qui erant in Judæa et Jerusalem, in nomine Dei Israël.
15O||5||2||121300	Tunc surrexerunt Zorobabel filius Salathiel, et Josue filius Josedec, et cœperunt ædificare templum Dei in Jerusalem, et cum eis prophetæ Dei adjuvantes eos.
15O||5||3||121310	In ipso autem tempore venit ad eos Thathanai, qui erat dux trans flumen, et Stharbuzanai, et consiliarii eorum : sicque dixerunt eis : Quis dedit vobis consilium ut domum hanc ædificaretis, et muros ejus instauraretis ?
15O||5||4||121320	Ad quod respondimus eis, quæ essent nomina hominum auctorum ædificationis illius.
15O||5||5||121330	Oculus autem Dei eorum factus est super senes Judæorum, et non potuerunt inhibere eos. Placuique ut res ad Darium referretur, et tunc satisfacerent adversus accusationem illam.
15O||5||6||121340	Exemplar epistolæ, quam misit Thathanai dux regionis trans flumen, et Stharbuzanai, et consiliatores ejus Arphasachæi, qui erant trans flumen, ad Darium regem.
15O||5||7||121350	Sermo, quem miserant ei, sic scriptus erat : Dario regi pax omnis.
15O||5||8||121360	Notum sit regi, isse nos ad Judæam provinciam, ad domum Dei magni, quæ ædificatur lapide impolito, et ligna ponuntur in parietibus : opusque illud diligenter exstruitur, et crescit in manibus eorum.
15O||5||9||121370	Interrogavimus ergo senes illos, et ita diximus eis : Quis dedit vobis potestatem ut domum hanc ædificaretis, et muros hos instauraretis ?
15O||5||10||121380	Sed et nomina eorum quæsivimus ab eis, ut nuntiaremus tibi : scripsimusque nomina eorum virorum, qui sunt principes in eis.
15O||5||11||121390	Hujuscemodi autem sermonem responderunt nobis dicentes : Nos sumus servi Dei cæli et terræ, et ædificamus templum, quod erat exstructum ante hos annos multos, quodque rex Israël magnus ædificaverat, et exstruxerat.
15O||5||12||121400	Postquam autem ad iracundiam provocaverunt patres nostri Deum cæli, tradidit eos in manus Nabuchodonosor regis Babylonis Chaldæi, domum quoque hanc destruxit, et populum ejus transtulit in Babylonem.
15O||5||13||121410	Anno autem primo Cyri regis Babylonis, Cyrus rex proposuit edictum ut domus Dei hæc ædificaretur.
15O||5||14||121420	Nam et vasa templi Dei aurea et argentea, quæ Nabuchodonosor tulerat de templo, quod erat in Jerusalem, et asportaverat ea in templum Babylonis, protulit Cyrus rex de templo Babylonis, et data sunt Sassabasar vocabulo, quem et principem constituit,
15O||5||15||121430	dixitque ei : Hæc vasa tolle, et vade, et pone ea in templo, quod est in Jerusalem, et domus Dei ædificetur in loco suo.
15O||5||16||121440	Tunc itaque Sassabasar ille venit et posuit fundamenta templi Dei in Jerusalem, et ex eo tempore usque nunc ædificatur, et necdum completum est.
15O||5||17||121450	Nunc ergo, si videtur regi bonum recenseat in bibliotheca regis, quæ est in Babylone, utrumnam a Cyro rege jussum fuerit ut ædificaretur domus Dei in Jerusalem, et voluntatem regis super hac re mittat ad nos.
15O||6||1||121460	Tunc Darius rex præcepit : et recensuerunt in bibliotheca librorum, qui erant repositi in Babylone,
15O||6||2||121470	et inventum est in Ecbatanis, quod est castrum in Medena provincia volumen unum, talisque scriptus erat in eo commentarius :
15O||6||3||121480	Anno primo Cyri regis, Cyrus rex decrevit ut domus Dei ædificaretur, quæ est in Jerusalem, in loco ubi immolent hostias, et ut ponant fundamenta supportantia altitudinem cubitorum sexaginta, et latitudinem cubitorum sexaginta,
15O||6||4||121490	ordines de lapidibus impolitis tres, et sic ordines de lignis novis : sumptus autem de domo regis dabuntur.
15O||6||5||121500	Sed et vasa templi Dei aurea et argentea, quæ Nabuchodonosor tulerat de templo Jerusalem, et attulerat ea in Babylonem, reddantur, et referantur in templum in Jerusalem in locum suum, quæ et posita sunt in templo Dei.
15O||6||6||121510	Nunc ergo Thathanai dux regionis, quæ est trans flumen, Stharbuzanai, et consiliarii vestri Apharsachæi, qui estis trans flumen, procul recedite ab illis,
15O||6||7||121520	et dimittite fieri templum Dei illud a duce Judæorum, et a senioribus eorum, ut domum Dei illam ædificent in loco suo.
15O||6||8||121530	Sed et a me præceptum est quid oporteat fieri a presbyteris Judæorum illis ut ædificetur domus Dei, scilicet ut de arca regis, id est, de tributis, quæ dantur de regione trans flumen, studiose sumptus dentur viris illis, ne impediatur opus.
15O||6||9||121540	Quod si necesse fuerit, et vitulos, et agnos, et hædos in holocaustum Deo cæli, frumentum, sal, vinum, et oleum, secundum ritum sacerdotum, qui sunt in Jerusalem, detur eis per singulos dies, ne sit in aliquo querimonia.
15O||6||10||121550	Et offerant oblationes Deo cæli, orentque pro vita regis, et filiorum ejus.
15O||6||11||121560	A me ergo positum est decretum : ut omnis homo qui hanc mutaverit jussionem, tollatur lignum de domum ipsius, et erigatur, et configatur in eo, domus autem ejus publicetur.
15O||6||12||121570	Deus autem, qui habitare fecit nomen suum ibi, dissipet omnia regna, et populum qui extenderit manum suam ut repugnet, et dissipet domum Dei illam, quæ est in Jerusalem. Ego Darius statui decretum, quod studiose impleri volo.
15O||6||13||121580	Igitur Thathanai dux regionis trans flumen, et Stharbuzanai, et consiliarii ejus, secundum quod præceperat Darius rex, sic diligenter executi sunt.
15O||6||14||121590	Seniores autem Judæorum ædificabant, et prosperabantur juxta prophetiam Aggæi prophetæ, et Zachariæ filii Addo : et ædificaverunt et construxerunt, jubente Deo Israël, et jubente Cyro, et Dario, et Artaxerxe regibus Persarum :
15O||6||15||121600	et compleverunt domum Dei istam, usque ad diem terium mensis Adar, qui est annus sextus regni Darii regis.
15O||6||16||121610	Fecerunt autem filii Israël sacerdotes et Levitæ, et reliqui filiorum transmigrationis, dedicationem domus Dei in gaudio.
15O||6||17||121620	Et obtulerunt in dedicationem domus Dei, vitulos centum, arietes ducentos, agnos quadringentos, hircos caprarum pro peccato totius Israël duodecim, juxta numerum tribuum Israël.
15O||6||18||121630	Et statuerunt sacerdotes in ordinibus suis, et Levitas in vicibus suis, super opera Dei in Jerusalem, sicut scriptum est in libro Moysi.
15O||6||19||121640	Fecerunt autem filii Israël transmigrationis Pascha, quartadecima die mensis primi.
15O||6||20||121650	Purificati enim fuerant sacerdotes et Levitæ quasi unus : omnes mundi ad immolandum Pascha universis filiis transmigrationis, et fratribus suis sacerdotibus, et sibi.
15O||6||21||121660	Et comederunt filii Israël, qui reversi fuerant de transmigratione, et omnes qui se separaverant a coinquinatione gentium terræ ad eos, ut quærerent Dominum Deum Israël.
15O||6||22||121670	Et fecerunt solemnitatem azymorum septem diebus in lætitia, quoniam lætificaverat eos Dominus, et converterat cor regis Assur ad eos, ut adjuvaret manus eorum in opere domus Domini Dei Israël.
15O||7||1||121680	Post hæc autem verba in regno Artaxerxis regis Persarum, Esdras filius Saraiæ, filii Azariæ, filii Helciæ,
15O||7||2||121690	filii Sellum, filii Sadoc, filii Achitob,
15O||7||3||121700	filii Amariæ, filii Azariæ, filii Maraioth,
15O||7||4||121710	filii Zarahiæ, filii Ozi, filii Bocci,
15O||7||5||121720	filii Abisue, filii Phinees, filii Eleazar, filii Aaron sacerdotis ab initio.
15O||7||6||121730	Ipse Esdras ascendit de Babylone, et ipse scriba velox in lege Moysi, quam Dominus Deus dedit Israël : et dedit ei rex secundum manum Domini Dei ejus super eum, omnem petitionem ejus.
15O||7||7||121740	Et ascenderunt de filiis Israël, et de filiis sacerdotum, et de filiis Levitarum, et de cantoribus, et de janitoribus, et de Nathinæis, in Jerusalem, anno septimo Artaxerxis regis.
15O||7||8||121750	Et venerunt in Jerusalem mense quinto, ipse est annus septimus regis.
15O||7||9||121760	Quia in primo die mensis primi cœpit ascendere de Babylone, et in primo die mensis quinti venit in Jerusalem, juxta manum Dei sui bonam super se.
15O||7||10||121770	Esdras enim paravit cor suum, ut investigaret legem Domini, et faceret et doceret in Israël præceptum et judicium.
15O||7||11||121780	Hoc est autem exemplar epistolæ edicti, quod dedit rex Artaxerxes Esdræ sacerdoti, scribæ erudito in sermonibus et præceptis Domini, et cæremoniis ejus in Israël.
15O||7||12||121790	Artaxerxes rex regum Esdræ sacerdoti scribæ legis Dei cæli doctissimo, salutem.
15O||7||13||121800	A me decretum est, ut cuicumque placuerit in regno meo de populo Israël, et de sacerdotibus ejus, et de Levitis, ire in Jerusalem, tecum vadat.
15O||7||14||121810	A facie enim regis, et septem consiliatorum ejus, missus es, ut visites Judæam et Jerusalem in lege Dei tui, quæ est in manu tua :
15O||7||15||121820	et ut feras argentum et aurum quod rex, et consiliatores ejus, sponte obtulerunt Deo Israël, cujus in Jerusalem tabernaculum est.
15O||7||16||121830	Et omne argentum et aurum quodcumque inveneris in universa provincia Babylonis, et populus offerre voluerit, et de sacerdotibus quæ sponte obtulerint domui Dei sui, quæ est in Jerusalem,
15O||7||17||121840	libere accipe, et studiose eme de hac pecunia vitulos, arietes, agnos, et sacrificia, et libamina eorum, et offer ea super altare templi Dei vestri, quod est in Jerusalem.
15O||7||18||121850	Sed et si quid tibi et fratribus tuis placuerit de reliquo argento et auro ut faciatis, juxta voluntatem Dei vestri facite.
15O||7||19||121860	Vasa quoque, quæ dantur tibi in ministerium domus Dei tui, trade in conspectu Dei in Jerusalem.
15O||7||20||121870	Sed et cetera, quibus opus fuerit in domum Dei tui, quantumcumque necesse est ut expendas, dabitur de thesauro, et de fisco regis,
15O||7||21||121880	et a me. Ego Artaxerxes rex, statui atque decrevi omnibus custodibus arcæ publicæ, qui sunt trans flumen, ut quodcumque petierit a vobis Esdras sacerdos, scriba legis Dei cæli, absque mora detis,
15O||7||22||121890	usque ad argenti talenta centum, et usque ad frumenti coros centum, et usque ad vini batos centum, et usque ad batos olei centum, sal vero absque mensura.
15O||7||23||121900	Omne quod ad ritum Dei cæli pertinet, tribuatur diligenter in domo Dei cæli : ne forte irascatur contra regnum regis, et filiorum ejus.
15O||7||24||121910	Vobis quoque notum facimus de universis sacerdotibus, et Levitis, et cantoribus, et janitoribus, Nathinæis, et ministris domus Dei hujus, ut vectigal, et tributum, et annonas non habeatis potestatem imponendi super eos.
15O||7||25||121920	Tu autem Esdra, secundum sapientiam Dei tui, quæ est in manu tua, constitue judices et præsides ut judicent omni populo, qui est trans flumen, his videlicet qui noverunt legem Dei tui, sed et imperitos docete libere.
15O||7||26||121930	Et omnis qui non fecerit legem Dei tui, et legem regis, diligenter, judicium erit de eo sive in mortem, sive in exilium, sive in condemnationem substantiæ ejus, vel certe in carcerem.
15O||7||27||121940	Benedictus Dominus Deus patrum nostrorum, qui dedit hoc in corde regis ut glorificaret domum Domini quæ est in Jerusalem,
15O||7||28||121950	et in me inclinavit misericordiam suam coram rege et consiliatoribus ejus, et universis principibus regis potentibus : et ego confortatus manu Domini Dei mei, quæ erat in me, congregavi de Israël principes qui ascenderent mecum.
15O||8||1||121960	Hi sunt ergo principes familiarum, et genealogia eorum, qui ascenderunt mecum in regno Artaxerxis regis de Babylone.
15O||8||2||121970	De filiis Phinees, Gersom. De filiis Ithamar, Daniel. De filiis David, Hattus.
15O||8||3||121980	De filiis Secheniæ, filiis Pharos, Zacharias : et cum eo numerati sunt viri centum quinquaginta.
15O||8||4||121990	De filiis Phahath Moab, Elioënai filius Zarehe, et cum eo ducenti viri.
15O||8||5||122000	De filiis Secheniæ, filius Ezechiel, et cum eo trecenti viri.
15O||8||6||122010	De filiis Adan, Abed filius Jonathan, et cum eo quinquaginta viri.
15O||8||7||122020	De filiis Alam, Isaias filius Athaliæ, et cum eo septuaginta viri.
15O||8||8||122030	De filiis Saphatiæ, Zebedia filius Michaël, et cum eo octoginta viri.
15O||8||9||122040	De filiis Joab, Obedia filius Jahiel, et cum eo ducenti decem et octo viri.
15O||8||10||122050	De filiis Selomith, filius Josphiæ, et cum eo centum sexaginta viri.
15O||8||11||122060	De filiis Bebai, Zacharias filius Bebai, et cum eo viginti octo viri.
15O||8||12||122070	De filiis Azgad, Johanan filius Eccetan, et cum eo centum et decem viri.
15O||8||13||122080	De filiis Adonicam, qui erant novissimi : et hæc nomina eorum : Elipheleth, et Jehiel, et Samaias, et cum eis sexaginta viri.
15O||8||14||122090	De filii Begui, Uthai et Zachur, et cum eis septuaginta viri.
15O||8||15||122100	Congregavi autem eos ad fluvium, qui decurrit ad Ahava, et mansimus ibi tribus diebus : quæsivique in populo et in sacerdotibus de filiis Levi, et non inveni ibi.
15O||8||16||122110	Itaque misi Eliezer, et Ariel, et Semeiam, et Elnathan, et Jarib, et alterum Elnathan, et Nathan, et Zachariam, et Mosollam principes : et Joiarib, et Elnathan sapientes.
15O||8||17||122120	Et misi eos ad Eddo, qui est primus in Chasphiæ loco, et posui in ore eorum verba, quæ loquerentur ad Eddo, et fratres ejus Nathinæos in loco Chasphiæ, ut adducerent nobis ministros domus Dei nostri.
15O||8||18||122130	Et adduxerunt nobis per manum Dei nostri bonam super nos, virum doctissimum de filiis Moholi filii Levi, filii Israël, et Sarabiam et filios ejus et fratres ejus decem et octo,
15O||8||19||122140	et Hasabiam, et cum eo Isaiam de filiis Merari, fratresque ejus, et filios ejus viginti :
15O||8||20||122150	et de Nathinæis, quos dederat David et principes ad ministeria Levitarum, Nathinæos ducentos viginti : omnes hi suis nominibus vocabantur.
15O||8||21||122160	Et prædicavi ibi jejunium juxta fluvium Ahava ut affligeremur coram Domino Deo nostro, et peteremus ab eo viam rectam nobis et filiis nostris, universæque substantiæ nostræ.
15O||8||22||122170	Erubui enim petere a rege auxilium et equites, qui defenderent nos ab inimico in via : quia dixeramus regi : Manus Dei nostri est super omnes, qui quærunt eum in bonitates : et imperium ejus et fortitudo ejus, et furor super omnes, qui derelinquunt eum.
15O||8||23||122180	Jejunavimus autem, et rogavimus Deum nostrum per hoc : et evenit nobis prospere.
15O||8||24||122190	Et separavi de principibus sacerdotum duodecim, Sarabiam, et Hasabiam, et cum eis de fratribus eorum decem :
15O||8||25||122200	appendique eis argentum et aurum, et vasa consecrata domus Dei nostri, quæ obtulerat rex et consiliatores ejus, et principes ejus, universusque Israël eorum, qui inventi fuerant :
15O||8||26||122210	et appendi in manibus eorum argenti talenta sexcenta quinquaginta, et vasa argentea centum, auri centum talenta :
15O||8||27||122220	et crateres aureos viginti, qui habebant solidos millenos, et vasa æris fulgentis optimi duo, pulchra, ut aurum.
15O||8||28||122230	Et dixi eis : Vos sancti Domini, et vasa sancta, et argentum et aurum, quod sponte oblatum est Domino Deo patrum nostrorum :
15O||8||29||122240	vigilate et custodite, donec appendatis coram principibus sacerdotum, et Levitarum, et ducibus familiarum Israël in Jerusalem, in thesaurum domus Domini.
15O||8||30||122250	Susceperunt autem sacerdotes et Levitæ pondus argenti, et auri, et vasorum, ut deferrent Jerusalem in domum Dei nostri.
15O||8||31||122260	Promovimus ergo a flumine Ahava duodecimo die mensis primi ut pergeremus Jerusalem : et manus Dei nostri fuit super nos, et liberavit nos de manu inimici et insidiatoris in via.
15O||8||32||122270	Et venimus Jerusalem, et mansimus ibi tribus diebus.
15O||8||33||122280	Die autem quarta appensum est argentum, et aurum, et vasa in domo Dei nostri per manum Meremoth filii Uriæ sacerdotis, et cum eo Eleazar filius Phinees, cumque eis Jozabed filius Josue, et Noadaia filius Bennoi Levitæ,
15O||8||34||122290	juxta numerum et pondus omnium : descriptumque est omne pondus in tempore illo.
15O||8||35||122300	Sed et qui venerant de captivitate filii transmigrationis, obtulerunt holocautomata Deo Israël, vitulos duodecim pro omni populo Israël, arietes nonaginta sex, agnos septuaginta septem, hircos pro peccato duodecim : omnia in holocaustum Domino.
15O||8||36||122310	Dederunt autem edicta regis satrapis, qui erant de conspectu regis et ducibus trans flumen, et elevaverunt populum et domum Dei.
15O||9||1||122320	Postquam autem hæc completa sunt, accesserunt ad me principes, dicentes : Non est separatus populus Israël, sacerdotes et Levitæ, a populis terrarum, et abominationibus eorum : Chananæi videlicet, et Hethæi, et Pherezæi, et Jebusæi, et Ammonitarum, et Moabitarum, et Ægyptiorum, et Amorrhæorum :
15O||9||2||122330	tulerunt enim de filiabus eorum sibi et filiis suis, et commiscuerunt semen sanctum cum populis terrarum : manus etiam principum et magistratuum fuit in transgressione hac prima.
15O||9||3||122340	Cumque audissem sermonem istum, scidi pallium meum et tunicam, et evelli capillos capitis mei et barbæ, et sedi mœrens.
15O||9||4||122350	Convenerunt autem ad me omnes, qui timebant verbum Dei Israël, pro transgressione eorum qui de captivitate venerant, et ego sedebam tristis usque ad sacrificium vespertinum :
15O||9||5||122360	et in sacrificio vespertino, surrexi de afflictione mea, et scisso pallio et tunica, curvavi genua mea, et expandi manus meas ad Dominum Deum meum.
15O||9||6||122370	Et dixi : Deus meus, confundor et erubesco levare faciem meam ad te : quoniam iniquitates nostræ multiplicatæ sunt super caput nostrum, et delicta nostra creverunt usque ad cælum,
15O||9||7||122380	a diebus patrum nostrorum : sed et nos ipsi peccavimus graviter usque ad diem hanc, et in iniquitatibus nostris traditi sumus ipsi, et reges nostri, et sacerdotes nostri in manum regum terrarum, et in gladium, et in captivitatem, et in rapinam, et in confusionem vultus, sicut et die hac.
15O||9||8||122390	Et nunc quasi parum et ad momentum facta est deprecatio nostra apud Dominum Deum nostrum, ut dimitterentur nobis reliquiæ, et daretur nobis paxillus in loco sancto ejus, et illuminaret oculos nostros Deus noster, et daret nobis vitam modicam in servitute nostra,
15O||9||9||122400	quia servi sumus, et in servitute nostra non dereliquit nos Deus noster, sed inclinavit super nos misericordiam coram rege Persarum, ut daret nobis vitam, et sublimaret domum Dei nostri, et exstrueret solitudines ejus, et daret nobis sepem in Juda et Jerusalem.
15O||9||10||122410	Et nunc quid dicemus, Deus noster, post hæc ? Quia dereliquimus mandata tua,
15O||9||11||122420	quæ præcepisti in manu servorum tuorum prophetarum, dicens : Terra, ad quam vos ingredimini ut possideatis eam, terra immunda est juxta immunditiam populorum, ceterarumque terrarum, abominationibus eorum qui repleverunt eam ab ore usque ad os in coinquinatione sua.
15O||9||12||122430	Nunc ergo filias vestras ne detis filiis eorum, et filias eorum ne accipiatis filiis vestris, et non quæratis pacem eorum, et prosperitatem eorum usque in æternum : ut confortemini, et comedatis quæ bona sunt terræ, et hæredes habeatis filios vestros usque in sæculum.
15O||9||13||122440	Et post omnia quæ venerunt super nos in operibus nostris pessimis, et in delicto nostro magno, quia tu, Deus noster, liberasti nos de iniquitate nostra, et dedisti nobis salutem sicut est hodie,
15O||9||14||122450	ut non converteremur, et irrita faceremus mandata tua, neque matrimonia jungeremus cum populis abominationum istarum. Numquid iratus es nobis usque ad consummationem ne dimitteres nobis reliquias ad salutem ?
15O||9||15||122460	Domine Deus Israël, justus es tu : quoniam derelicti sumus, qui salvaremur sicut die hac. Ecce coram te sumus in delicto nostro : non enim stari potest coram te super hoc.
15O||10||1||122470	Sic ergo orante Esdra, et implorante eo et flente, et jacente ante templum Dei, collectus est ad eum de Israël cœtus grandis nimis virorum et mulierum et puerorum, et flevit populus fletu multo.
15O||10||2||122480	Et respondit Sechenias filius Jehiel de filiis Ælam, et dixit Esdræ : Nos prævaricati sumus in Deum nostrum, et duximus uxores alienigenas de populis terræ : et nunc, si est pœnitentia in Israël super hoc,
15O||10||3||122490	percutiamus fœdus cum Domino Deo nostro, ut projiciamus universas uxores, et eos qui de his nati sunt, juxta voluntatem Domini, et eorum qui timent præceptum Domini Dei nostri : secundum legem fiat.
15O||10||4||122500	Surge, tuum est decernere, nosque erimus tecum : confortare, et fac.
15O||10||5||122510	Surrexit ergo Esdras, et adjuravit principes sacerdotum et Levitarum, et omnem Israël, ut facerent secundum verbum hoc : et juraverunt.
15O||10||6||122520	Et surrexit Esdras ante domum Dei, et abiit ad cubiculum Johanan filii Eliasib, et ingressus est illuc : panem non comedit, et aquam non bibit : lugebat enim transgressionem eorum, qui venerant de captivitate.
15O||10||7||122530	Et missa est vos in Juda et in Jerusalem omnibus filiis transmigrationis, ut congregarentur in Jerusalem :
15O||10||8||122540	et omnis qui non venerit in tribus diebus juxta consilium principum et seniorum, auferetur universa substantia ejus, et ipse abjicietur de cœtu transmigrationis.
15O||10||9||122550	Convenerunt igitur omnes viri Juda et Benjamin in Jerusalem tribus diebus : ipse est mensis nonus, vigesimo die mensis : et sedit omnis populus in platea domus Dei, trementes pro peccato, et pluviis.
15O||10||10||122560	Et surrexit Esdras sacerdos, et dixit ad eos : Vos transgressi estis, et duxistis uxores alienigenas, ut adderetis super delictum Israël.
15O||10||11||122570	Et nunc date confessionem Domino Deo patrum vestrorum, et facite placitum ejus, et separamini a populis terræ, et ab uxoribus alienigenis.
15O||10||12||122580	Et respondit universa multitudo, dixitque voce magna : Juxta verbum tuum ad nos, sic fiat.
15O||10||13||122590	Verumtamen quia populus multus est, et tempus pluviæ, et non sustinemus stare foris, et opus non est diei unius vel duorum (vehementer quippe peccavimus in sermone isto),
15O||10||14||122600	constituantur principes in universa multitudine : et omnes in civitatibus nostris qui duxerunt uxores alienigenas veniant in temporibus statutis, et cum his seniores per civitatem et civitatem, et judices ejus, donec avertatur ira Dei nostri a nobis super peccato hoc.
15O||10||15||122610	Igitur Jonathan filius Azahel, et Jaasia filius Thecue, steterunt super hoc, et Messollam et Sebethai Levites adjuverunt eos :
15O||10||16||122620	feceruntque sic filii transmigrationis. Et abierunt Esdras sacerdos, et viri principes familiarum, in domos patrum suorum, et omnes per nomina sua, et sederunt in die primo mensis decimi ut quærerent rem.
15O||10||17||122630	Et consummati sunt omnes viri, qui duxerant uxores alienigenas, usque ad diem primam mensis primi.
15O||10||18||122640	Et inventi sunt de filiis sacerdotum qui duxerant uxores alienigenas. De filiis Josue filii Josedec, et fratres ejus, Maasia, et Eliezer, et Jarib, et Godolia.
15O||10||19||122650	Et dederunt manus suas ut ejicerent uxores suas, et pro delicto suo arietem de ovibus offerrent.
15O||10||20||122660	Et de filiis Emmer, Hanani, et Zebedia.
15O||10||21||122670	Et de filiis Harim, Maasia, et Elia, et Semeia, et Jehiel, et Ozias.
15O||10||22||122680	Et de filiis Pheshur, Elioënai, Maasia, Ismaël, Nathanaël, Jozabed, et Elasa.
15O||10||23||122690	Et de filiis Levitarum, Jozabed, et Semei, et Celaia, ipse est Calita, Phataia, Juda, et Eliezer.
15O||10||24||122700	Et de cantoribus, Eliasib. Et de janitoribus, Sellum, et Telem, et Uri.
15O||10||25||122710	Et ex Israël, de filiis Pharos, Remeia, et Jesia, et Melchia, et Miamin, et Eliezer, et Melchia, et Banea.
15O||10||26||122720	Et de filiis Ælam, Mathania, Zacharias, et Jehiel, et Abdi, et Jerimoth, et Elia.
15O||10||27||122730	Et de filiis Zethua, Elioënai, Eliasib, Mathania, et Jerimuth, et Zabad, et Aziza.
15O||10||28||122740	Et de filiis Bebai, Johanan, Hanania, Zabbai, Athalai.
15O||10||29||122750	Et de filiis Bani, Mosollam, et Melluch, et Adaia, Jasub, et Saal, et Ramoth.
15O||10||30||122760	Et de filiis Phahath Moab, Edna, et Chalal, Banaias, et Maasias, Mathanias, Beseleel, Bennui, et Manasse.
15O||10||31||122770	Et de filiis Herem, Eliezer, Josue, Melchias, Semeias, Simeon,
15O||10||32||122780	Benjamin, Maloch, Samarias.
15O||10||33||122790	Et de filiis Hasom, Mathanai, Mathatha, Zabad, Eliphelet, Jermai, Manasse, Semei.
15O||10||34||122800	De filiis Bani, Maadi, Amram, et Vel,
15O||10||35||122810	Baneas, et Badaias, Cheliau,
15O||10||36||122820	Vania, Marimuth, et Eliasib,
15O||10||37||122830	Mathanias, Mathanai, et Jasi,
15O||10||38||122840	et Bani, et Bennui, Semei,
15O||10||39||122850	et Salmias, et Nathan, et Adaias,
15O||10||40||122860	et Mechnedebai, Sisai, Sarai,
15O||10||41||122870	Ezrel, et Selemiau, Semeria,
15O||10||42||122880	Sellum, Amaria, Joseph.
15O||10||43||122890	De filiis Nebo, Jehiel, Mathathias, Zabad, Zabina, Jeddu, et Joël, et Banaia.
15O||10||44||122900	Omnes hi acceperant uxores alienigenas, et fuerunt ex eis mulieres, quæ pepererant filios.
16O||1||1||122910	Verba Nehemiæ filii Helchiæ. Et factum est in mense Casleu, anno vigesimo, et ego eram in Susis castro.
16O||1||2||122920	Et venit Hanani unus de fratribus meis, ipse et viri ex Juda : et interrogavi eos de Judæis, qui remanserant, et supererant de captivitate, et Jerusalem.
16O||1||3||122930	Et dixerunt mihi : Qui remanserunt, et relicti sunt de captivitate ibi in provincia, in afflictione magna sunt, et in opprobrio : et murus Jerusalem dissipatus est, et portæ ejus combustæ sunt igni.
16O||1||4||122940	Cumque audissem verba hujuscemodi, sedi, et flevi, et luxi diebus multis : jejunabam, et orabam ante faciem Dei cæli :
16O||1||5||122950	et dixi : Quæso, Domine Deus cæli fortis, magne atque terribilis, qui custodis pactum et misericordiam cum his qui te diligunt, et custodiunt mandata tua :
16O||1||6||122960	fiant aures tuæ auscultantes, et oculi tui aperti, ut audias orationem servi tui, quam ego oro coram te hodie nocte et die pro filiis Israël servis tuis : et confiteor pro peccatis filiorum Israël, quibus peccaverunt tibi : ego et domus patris mei peccavimus,
16O||1||7||122970	vanitate seducti sumus, et non custodivimus mandatum tuum, et cæremonias, et judicia quæ præcepisti Moysi famulo tuo.
16O||1||8||122980	Memento verbi, quod mandasti Moysi servo tuo, dicens : Cum transgressi fueritis, ego dispergam vos in populos :
16O||1||9||122990	et si revertamini ad me, et custodiatis præcepta mea, et faciatis ea : etiamsi abducti fueritis ad extrema cæli, inde congregabo vos, et reducam in locum, quem elegi ut habitaret nomen meum ibi.
16O||1||10||123000	Et ipsi servi tui, et populus tuus : quos redemisti in fortitudine tua magna, et in manu tua valida.
16O||1||11||123010	Obsecro, Domine, sit auris tua attendens ad orationem servi tui, et ad orationem servorum tuorum, qui volunt timere nomen tuum : et dirige servum tuum hodie, et da ei misericordiam ante virum hunc : ego enim eram pincerna regis.
16O||2||1||123020	Factum est autem in mense Nisan, anno vigesimo Artaxerxis regis : et vinum erat ante eum, et levavi vinum, et dedi regi : et eram quasi languidus ante faciem ejus.
16O||2||2||123030	Dixitque mihi rex : Quare vultus tuus tristis est, cum te ægrotum non videam ? non est hoc frustra, sed malum nescio quod in corde tuo est. Et timui valde, ac nimis :
16O||2||3||123040	et dixi regi : Rex in æternum vive : quare non mœreat vultus meus, quia civitas domus sepulchrorum patris mei deserta est, et portæ ejus combustæ sunt igni ?
16O||2||4||123050	Et ait mihi rex : Pro qua re postulas ? Et oravi Deum cæli,
16O||2||5||123060	et dixi ad regem : Si videtur regi bonum, et si placet servus tuus ante faciem tuam, ut mittas me in Judæam ad civitatem sepulchri patris mei, et ædificabo eam.
16O||2||6||123070	Dixitque mihi rex, et regina quæ sedebat juxta eum : Usque ad quod tempus erit iter tuum, et quando reverteris ? Et placuit ante vultum regis, et misit me : et constitui ei tempus.
16O||2||7||123080	Et dixi regi : Si regi videtur bonum, epistolas det mihi ad duces regionis trans flumen, ut traducant me, donec veniam in Judæam :
16O||2||8||123090	et epistolam ad Asaph custodem saltus regis, ut det mihi ligna, ut tegere possim portas turris domus, et muros civitatis, et domum, quam ingressus fuero. Et dedit mihi rex juxta manum Dei mei bonam mecum.
16O||2||9||123100	Et veni ad duces regionis trans flumen, dedique eis epistolas regis. Miserat autem rex mecum principes militum, et equites.
16O||2||10||123110	Et audierunt Sanaballat Horonites, et Tobias servus Ammanites : et contristati sunt afflictione magna, quod venisset homo, qui quæreret prosperitatem filiorum Israël.
16O||2||11||123120	Et veni Jerusalem, et eram ibi tribus diebus.
16O||2||12||123130	Et surrexi nocte ego, et viri pauci mecum, et non indicavi cuiquam quid Deus dedisset in corde meo ut facerem in Jerusalem, et jumentum non erat mecum, nisi animal, cui sedebam.
16O||2||13||123140	Et egressus sum per portam vallis nocte, et ante fontem draconis, et ad portam stercoris, et considerabam murum Jerusalem dissipatum, et portas ejus consumptas igni.
16O||2||14||123150	Et transivi ad portam fontis, et ad aquæductum regis, et non erat locus jumento, cui sedebam, ut transiret.
16O||2||15||123160	Et ascendi per torrentem nocte, et considerabam murum, et reversus veni ad portam vallis, et redii.
16O||2||16||123170	Magistratus autem nesciebant quo abiissem, aut quid ego facerem : sed et Judæis et sacerdotibus, et optimatibus, et magistratibus, et reliquis qui faciebant opus, usque ad id loci nihil indicaveram.
16O||2||17||123180	Et dixi eis : Vos nostis afflictionem in qua sumus : quia Jerusalem deserta est, et portæ ejus consumptæ sunt igni : venite, et ædificemus muros Jerusalem, et non simus ultra opprobrium.
16O||2||18||123190	Et indicavi eis manum Dei mei, quod esset bona mecum, et verba regis, quæ locutus esset mihi, et aio : Surgamus, et ædificemus. Et confortatæ sunt manus eorum in bono.
16O||2||19||123200	Audierunt autem Sanaballat Horonites, et Tobias servus Ammanites, et Gosem Arabs, et subsannaverunt nos, et despexerunt, dixeruntque : Quæ est hæc res, quam facitis ? numquid contra regem vos rebellatis ?
16O||2||20||123210	Et reddidi eis sermonem, dixique ad eos : Deus cæli ipse nos juvat, et nos servi ejus sumus : surgamus et ædificemus : vobis autem non est pars, et justitia, et memoria in Jerusalem.
16O||3||1||123220	Et surrexit Eliasib sacerdos magnus, et fratres ejus sacerdotes, et ædificaverunt portam gregis : ipsi sanctificaverunt eam, et statuerunt valvas ejus, et usque ad turrim centum cubitorum sanctificaverunt eam, usque ad turrim Hananeel.
16O||3||2||123230	Et juxta eum ædificaverunt viri Jericho : et juxta eum ædificavit Zachur filius Amri.
16O||3||3||123240	Portam autem piscium ædificaverunt filii Asnaa : ipsi texerunt eam, et statuerunt valvas ejus, et seras, et vectes. Et juxta eos ædificavit Marimuth filius Uriæ, filii Accus.
16O||3||4||123250	Et juxta eum ædificavit Mosollam filius Barachiæ, filii Mesezebel : et juxta eos ædificavit Sadoc filius Baana.
16O||3||5||123260	Et juxta eos ædificaverunt Thecueni : optimates autem eorum non supposuerunt colla sua in opere Domini sui.
16O||3||6||123270	Et portam veterem ædificaverunt Jojada filius Phasea, et Mosollam filius Besodia : ipsi texerunt eam, et statuerunt valvas ejus, et seras, et vectes.
16O||3||7||123280	Et juxta eos ædificaverunt Meltias Gabaonites, et Jadon Meronathites, viri de Gabaon, et Maspha, pro duce qui erat in regione trans flumen.
16O||3||8||123290	Et juxta eum ædificavit Eziel filius Araia aurifex : et juxta eum ædificavit Ananias filius pigmentarii : et dimiserunt Jerusalem usque ad murum plateæ latioris.
16O||3||9||123300	Et juxta eum ædificavit Raphaia filius Hur, princeps vici Jerusalem.
16O||3||10||123310	Et juxta eum ædificavit Jedaia filius Haromaph contra domum suam : et juxta eum ædificavit Hattus filius Haseboniæ.
16O||3||11||123320	Mediam partem vici ædificavit Melchias filius Herem, et Hasub filius Phahath Moab, et turrim furnorum.
16O||3||12||123330	Et juxta eum ædificavit Sellum filius Alohes princeps mediæ partis vici Jerusalem, ipse et filiæ ejus.
16O||3||13||123340	Et portam vallis ædificavit Hanun, et habitatores Zanoë : ipsi ædificaverunt eam, et statuerunt valvas ejus, et seras, et vectes, et mille cubitos in muro usque ad portam sterquilinii.
16O||3||14||123350	Et portam sterquilinii ædificavit Melchias filius Rechab, princeps vici Bethacharam : ipse ædificavit eam, et statuit valvas ejus, et seras, et vectes.
16O||3||15||123360	Et portam fontis ædificavit Sellum filius Cholhoza, princeps pagi Maspha : ipse ædificavit eam, et texit, et statuit valvas ejus, et seras, et vectes, et muros piscinæ Siloë in hortum regis, et usque ad gradus, qui descendunt de civitate David.
16O||3||16||123370	Post eum ædificavit Nehemias filius Azboc, princeps dimidiæ partis vici Bethsur, usque contra sepulchrum David, et usque ad piscinam, quæ grandi opere constructa est, et usque ad domum fortium.
16O||3||17||123380	Post eum ædificaverunt Levitæ, Rehum filius Benni : post eum ædificavit Hasebias princeps dimidiæ partis vici Ceilæ in vico suo.
16O||3||18||123390	Post eum ædificaverunt fratres eorum Bavai filius Enadad, princeps dimidiæ partis Ceilæ.
16O||3||19||123400	Et ædificavit juxta eum Azer filius Josue, princeps Maspha, mensuram secundam, contra ascensum firmissimi anguli.
16O||3||20||123410	Post eum in monte ædificavit Baruch filius Zachai mensuram secundam, ab angulo usque ad portam domus Eliasib sacerdotis magni.
16O||3||21||123420	Post eum ædificavit Merimuth filius Uriæ filii Haccus, mensuram secundam, a porta domus Eliasib, donec extenderetur domus Eliasib.
16O||3||22||123430	Et post eum ædificaverunt sacerdotes, viri de campestribus Jordanis.
16O||3||23||123440	Post eum ædificavit Benjamin et Hasub contra domum suam : et post eum ædificavit Azarias filius Maasiæ filii Ananiæ contra domum suam.
16O||3||24||123450	Post eum ædificavit Bennui filius Henadad mensuram secundam, a domo Azariæ usque ad flexuram, et usque ad angulum.
16O||3||25||123460	Phalel filius Ozi contra flexuram et turrim, quæ eminet de domo regis excelsa, id est, in atrio carceris : post eum Phadaia filius Pharos.
16O||3||26||123470	Nathinæi autem habitabant in Ophel usque contra portam aquarum ad orientem, et turrim, quæ prominebat.
16O||3||27||123480	Post eum ædificaverunt Thecueni mensuram secundam e regione, a turre magna et eminente usque ad murum templi.
16O||3||28||123490	Sursum autem a porta equorum ædificaverunt sacerdotes, unusquisque contra domum suam.
16O||3||29||123500	Post eos ædificavit Sadoc filius Emmer contra domum suam. Et post eum ædificavit Semaia filius Secheniæ, custos portæ orientalis.
16O||3||30||123510	Post eum ædificavit Hanania filius Selemiæ, et Hanun filius Seleph sextus, mensuram secundam : post eum ædificavit Mosollam filius Barachiæ, contra gazophylacium suum. Post eum ædificavit Melchias filius aurificis usque ad domum Nathinæorum, et scruta vendentium contra portam judicialem, et usque ad cœnaculum anguli.
16O||3||31||123520	Et inter cœnaculum anguli in porta gregis, ædificaverunt aurifices et negotiatores.
16O||4||1||123530	Factum est autem, cum audisset Sanaballat quod ædificaremus murum, iratus est valde : et motus nimis subsannavit Judæos,
16O||4||2||123540	et dixit coram fratribus suis, et frequentia Samaritanorum : Quid Judæi faciunt imbecilles ? num dimittent eos gentes ? num sacrificabunt, et complebunt in una die ? numquid ædificare poterunt lapides de acervis pulveris, qui combusti sunt ?
16O||4||3||123550	Sed et Tobias Ammanites proximus ejus, ait : Ædificent : si ascenderit vulpes, transiliet murum eorum lapideum.
16O||4||4||123560	Audi, Deus noster, quia facti sumus despectui : converte opprobrium super caput eorum, et da eos in despectionem in terra captivitatis.
16O||4||5||123570	Ne operias iniquitatem eorum, et peccatum eorum coram facie tua non deleatur, quia irriserunt ædificantes.
16O||4||6||123580	Itaque ædificavimus murum, et conjunximus totum usque ad partem dimidiam : et provocatum est cor populi ad operandum.
16O||4||7||123590	Factum est autem, cum audisset Sanaballat, et Tobias, et Arabes, et Ammanitæ, et Azotii, quod obducta esset cicatrix muri Jerusalem, et quod cœpissent interrupta concludi, irati sunt nimis.
16O||4||8||123600	Et congregati sunt omnes pariter ut venirent, et pugnarent contra Jerusalem, et molirentur insidias.
16O||4||9||123610	Et oravimus Deum nostrum, et posuimus custodes super murum die ac nocte contra eos.
16O||4||10||123620	Dixit autem Judas : Debilitata est fortitudo portantis, et humus nimia est, et nos non poterimus ædificare murum.
16O||4||11||123630	Et dixerunt hostes nostri : Nesciant, et ignorent donec veniamus in medium eorum, et interficiamus eos, et cessare faciamus opus.
16O||4||12||123640	Factum est autem venientibus Judæis, qui habitabant juxta eos, et dicentibus nobis per decem vices, ex omnibus locis quibus venerant ad nos,
16O||4||13||123650	statui in loco post murum per circuitum populum in ordinem cum gladiis suis, et lanceis, et arcubus.
16O||4||14||123660	Et perspexi atque surrexi : et aio ad optimates et magistratus, et ad reliquam partem vulgi : Nolite timere a facie eorum : Domini magni et terribilis mementote, et pugnate pro fratribus vestris, filiis vestris, et filiabus vestris, et uxoribus vestris, et domibus vestris.
16O||4||15||123670	Factum est autem, cum audissent inimici nostri nuntiatum esse nobis, dissipavit Deus consilium eorum. Et reversi sumus omnes ad muros, unusquisque ad opus suum.
16O||4||16||123680	Et factum est a die illa, media pars juvenum eorum faciebat opus, et media parata erat ad bellum, et lanceæ, et scuta, et arcus, et loricæ, et principes post eos in omni domo Juda,
16O||4||17||123690	ædificantium in muro, et portantium onera, et imponentium : una manu sua faciebat opus, et altera tenebat gladium :
16O||4||18||123700	ædificentium enim unusquisque gladio erat accinctus renes. Et ædificabant, et clangebant buccina juxta me.
16O||4||19||123710	Et dixi ad optimates, et ad magistratus, et ad reliquam partem vulgi : Opus grande est et latum, et nos separati sumus in muro procul alter ab altero :
16O||4||20||123720	in loco quocumque audieritis clangorem tubæ, illuc concurrite ad nos : Deus noster pugnabit pro nobis.
16O||4||21||123730	Et nos ipsi faciamus opus : et media pars nostrum teneat lanceas ab ascensu auroræ donec egrediantur astra.
16O||4||22||123740	In tempore quoque illo dixi populo : Unusquisque cum puero suo maneat in medio Jerusalem, et sint nobis vices per noctem et diem ad operandum.
16O||4||23||123750	Ego autem et fratres mei, et pueri mei, et custodes, qui erant post me, non deponebamus vestimenta nostra : unusquisque tantum nudabatur ad baptismum.
16O||5||1||123760	Et factus est clamor populi et uxorum ejus magnus adversus fratres suos Judæos.
16O||5||2||123770	Et erant qui dicerent : Filii nostri et filiæ nostræ multæ sunt nimis : accipiamus pro pretio eorum frumentum, et comedamus, et vivamus.
16O||5||3||123780	Et erant qui dicerent : Agros nostros, et vineas, et domus nostras opponamus, et accipiamus frumentum in fame.
16O||5||4||123790	Et alii dicebant : Mutuo sumamus pecunias in tributa regis, demusque agros nostros et vineas :
16O||5||5||123800	et nunc sicut carnes fratrum nostrorum, sic carnes nostræ sunt : et sicut filii eorum, ita et filii nostri : ecce nos subjugamus filios nostros et filias nostras in servitutem, et de filiabus nostris sunt famulæ, nec habemus unde possint redimi, et agros nostros et vineas nostras alii possident.
16O||5||6||123810	Et iratus sum nimis cum audissem clamorem eorum secundum verba hæc :
16O||5||7||123820	cogitavique cor meum mecum : et increpavi optimates et magistratus, et dixi eis : Usurasne singuli a fratribus vestris exigitis ? Et congregavi adversum eos concionem magnam,
16O||5||8||123830	et dixi eis : Nos, ut scitis, redemimus fratres nostros Judæos, qui venditi fuerant gentibus secundum possibilitatem nostram : et vos igitur vendetis fratres vestros, et redimemus eos ? Et siluerunt, nec invenerunt quid responderent.
16O||5||9||123840	Dixique ad eos : Non est bona res, quam facitis : quare non in timore Dei nostri ambulastis, ne exprobretur nobis a gentibus inimicis nostris ?
16O||5||10||123850	Et ego, et fratres mei, et pueri mei commodavimus plurimis pecuniam et frumentum : non repetamus in commune istud, æs alienum concedamus, quod debetur nobis.
16O||5||11||123860	Reddite eis hodie agros suos, et vineas suas, et oliveta sua, et domos suas : quin potius et centesimum pecuniæ, frumenti, vini et olei, quam exigere soletis ab eis, date pro illis.
16O||5||12||123870	Et dixerunt : Reddemus, et ab eis nihil quæremus : sicque faciemus ut loqueris. Et vocavi sacerdotes, et adjuravi eos ut facerent juxta quod dixeram.
16O||5||13||123880	Insuper excussi sinum meum, et dixi : Sic excutiat Deus omnem virum, qui non compleverit verbum istud, de domo sua, et de laboribus suis : sic excutiatur, et vacuus fiat. Et dixit universa multitudo : Amen : et laudaverunt Deum. Fecit ergo populus sicut erat dictum.
16O||5||14||123890	A die autem illa, qua præceperat rex mihi ut essem dux in terra Juda, ab anno vigesimo usque ad annum trigesimum secundum Artaxerxis regis per annos duodecim, ego et fratres mei annonas, quæ ducibus debebantur, non comedimus.
16O||5||15||123900	Duces autem primi, qui fuerant ante me, gravaverunt populum, et acceperunt ab eis in pane, et vino, et pecunia, quotidie siclos quadraginta : sed et ministri eorum depresserunt populum. Ego autem non feci ita propter timorem Dei :
16O||5||16||123910	quin potius in opere muri ædificavi, et agrum non emi, et omnes pueri mei congregati ad opus erant.
16O||5||17||123920	Judæi quoque et magistratus centum quinquaginta viri, et qui veniebant ad nos de gentibus, quæ in circuitu nostro sunt, in mensa mea erant.
16O||5||18||123930	Parabatur autem mihi per dies singulos bos unus, arietes sex electi, exceptis volatilibus, et inter dies decem vina diversa, et alia multa tribuebam : insuper et annonas ducatus mei non quæsivi : valde enim attenuatus erat populus.
16O||5||19||123940	Memento mei, Deus meus, in bonum secundum omnia quæ feci populo huic.
16O||6||1||123950	Factum est autem, cum audisset Sanaballat, et Tobias, et Gossem Arabs, et ceteri inimici nostri, quod ædificassem ego murum, et non esset in ipso residua interruptio (usque ad tempus autem illud valvas non posueram in portis),
16O||6||2||123960	miserunt Sanaballat et Gossem ad me, dicentes : Veni, et percutiamus fœdus pariter in viculis in campo Ono. Ipsi autem cogitabant ut facerent mihi malum.
16O||6||3||123970	Misi ergo ad eos nuntios, dicens : Opus grande ego facio, et non possum descendere : ne forte negligatur cum venero, et descendero ad vos.
16O||6||4||123980	Miserunt autem ad me secundum verbum hoc per quatuor vices : et respondi eis juxta sermonem priorem.
16O||6||5||123990	Et misit ad me Sanaballat juxta verbum prius quinta vice puerum suum, et epistolam habebat in manu sua scriptam hoc modo :
16O||6||6||124000	In gentibus auditum est, et Gossem dixit, quod tu et Judæi cogitetis rebellare, et propterea ædifices murum, et levare te velis super eos regem : propter quam causam
16O||6||7||124010	et prophetas posueris, qui prædicent de te in Jerusalem, dicentes : Rex in Judæa est. Auditurus est rex verba hæc : idcirco nunc veni, ut ineamus consilium pariter.
16O||6||8||124020	Et misi ad eos, dicens : Non est factum secundum verba hæc, quæ tu loqueris : de corde enim tuo tu componis hæc.
16O||6||9||124030	Omnes enim hi terrebant nos, cogitantes quod cessarent manus nostræ ab opere, et quiesceremus : quam ob causam magis confortavi manus meas.
16O||6||10||124040	Et ingressus sum domum Semaiæ filii Dalaiæ filii Metabeel secreto. Qui ait : Tractemus nobiscum in domo Dei in medio templi, et claudamus portas ædis : quia venturi sunt ut interficiant te, et nocte venturi sunt ad occidendum te.
16O||6||11||124050	Et dixi : Num quisquam similis mei fugit ? et quis ut ego ingredietur templum, et vivet ? Non ingrediar.
16O||6||12||124060	Et intellexi quod Deus non misisset eum, sed quasi vaticinans locutus esset ad me, et Tobias et Sanaballat conduxissent eum.
16O||6||13||124070	Acceperat enim pretium, ut territus facerem, et peccarem, et haberent malum, quod exprobrarent mihi.
16O||6||14||124080	Memento mei, Domine, pro Tobia et Sanaballat, juxta opera eorum talia : sed et Noadiæ prophetæ, et ceterorum prophetarum, qui terrebant me.
16O||6||15||124090	Completus est autem murus vigesimo quinto die mensis Elul, quinquaginta duobus diebus.
16O||6||16||124100	Factum est ergo cum audissent omnes inimici nostri, ut timerent universæ gentes, quæ erant in circuitu nostro, et conciderent intra semetipsos, et scirent quod a Deo factum esset opus hoc.
16O||6||17||124110	Sed et in diebus illis multæ optimatum Judæorum epistolæ mittebantur ad Tobiam, et a Tobia veniebant ad eos.
16O||6||18||124120	Multi enim erant in Judæa habentes juramentum ejus, quia gener erat Secheniæ filii Area, et Johanan filius ejus acceperat filiam Mosollam filii Barachiæ :
16O||6||19||124130	sed et laudabant eum coram me, et verba mea nuntiabant ei : et Tobias mittebat epistolas ut terreret me.
16O||7||1||124140	Postquam autem ædificatus est murus, et posui valvas, et recensui janitores, et cantores, et Levitas :
16O||7||2||124150	præcepi Hanani fratri meo, et Hananiæ principi domus de Jerusalem (ipse enim quasi vir verax et timens Deum plus ceteris videbatur),
16O||7||3||124160	et dixi eis : Non aperiantur portæ Jerusalem usque ad calorem solis. Cumque adhuc assisterent, clausæ portæ sunt, et oppilatæ : et posui custodes de habitatoribus Jerusalem, singulos per vices suas, et unumquemque contra domum suam.
16O||7||4||124170	Civitas autem erat lata nimis et grandis, et populus parvus in medio ejus, et non erant domus ædificatæ.
16O||7||5||124180	Deus autem dedit in corde meo, et congregavi optimates, et magistratus, et vulgus, ut recenserem eos : et inveni librum census eorum, qui ascenderant primum, et inventum est scriptum in eo.
16O||7||6||124190	Isti filii provinciæ, qui ascenderunt de captivitate migrantium, quos transtulerat Nabuchodonosor rex Babylonis, et reversi sunt in Jerusalem, et in Judæam, unusquisque in civitatem suam.
16O||7||7||124200	Qui venerunt cum Zorobabel, Josue, Nehemias, Azarias, Raamias, Nahamani, Mardochæus, Belsam, Mespharath, Begoai, Nahum, Baana. Numerus virorum populi Israël :
16O||7||8||124210	filii Pharos, duo millia centum septuaginta duo :
16O||7||9||124220	filii Saphatia, trecenti septuaginta duo :
16O||7||10||124230	filii Area, sexcenti quinquaginta duo :
16O||7||11||124240	filii Phahathmoab filiorum Josue et Joab, duo millia octingenti decem et octo :
16O||7||12||124250	filii Ælam, mille ducenti quinquaginta quatuor :
16O||7||13||124260	filii Zethua, octingenti quadraginta quinque :
16O||7||14||124270	filii Zachai, septingenti sexaginta :
16O||7||15||124280	filii Bannui, sexcenti quadraginta octo :
16O||7||16||124290	filii Bebai, sexcenti viginti octo :
16O||7||17||124300	filii Azgad, duo millia trecenti viginti duo :
16O||7||18||124310	filii Adonicam, sexcenti sexaginta septem :
16O||7||19||124320	filii Beguai, duo millia sexaginta septem :
16O||7||20||124330	filii Adin, sexcenti quinquaginta quinque :
16O||7||21||124340	filii Ater, filii Hezeciæ, nonaginta octo :
16O||7||22||124350	filii Hasem, trecenti viginti octo :
16O||7||23||124360	filii Besai, trecenti viginti quatuor :
16O||7||24||124370	filii Hareph, centum duodecim :
16O||7||25||124380	filii Gabaon, nonaginta quinque :
16O||7||26||124390	filii Bethlehem, et Netupha, centum octoginta octo.
16O||7||27||124400	Viri Anathoth, centum viginti octo.
16O||7||28||124410	Viri Bethazmoth, quadraginta duo.
16O||7||29||124420	Viri Cariathiarim, Cephira, et Beroth, septingenti quadraginta tres.
16O||7||30||124430	Viri Rama et Geba, sexcenti viginti unus.
16O||7||31||124440	Viri Machmas, centum viginti duo.
16O||7||32||124450	Viri Bethel et Hai, centum viginti tres.
16O||7||33||124460	Viri Nebo alterius, quinquaginta duo.
16O||7||34||124470	Viri Ælam alterius, mille ducenti quinquaginta quatuor.
16O||7||35||124480	Filii Harem, trecenti viginti.
16O||7||36||124490	Filii Jericho, trecenti quadraginta quinque.
16O||7||37||124500	Filii Lod Hadid et Ono, septingenti viginti unus.
16O||7||38||124510	Filii Senaa, tria millia nongenti triginta.
16O||7||39||124520	Sacerdotes : filii Idaia in domo Josue, nongenti septuaginta tres.
16O||7||40||124530	Filii Emmer, mille quinquaginta duo.
16O||7||41||124540	Filii Phashur, mille ducenti quadraginta septem.
16O||7||42||124550	Filii Arem, mille decem et septem. Levitæ :
16O||7||43||124560	filii Josue et Cedmihel filiorum.
16O||7||44||124570	Oduiæ, septuaginta quatuor. Cantores :
16O||7||45||124580	filii Asaph, centum quadraginta octo.
16O||7||46||124590	Janitores : filii Sellum, filii Ater, filii Telmon, filii Accub, filii Hatita, filii Sobai : centum triginta octo.
16O||7||47||124600	Nathinæi : filii Soha, filii Hasupha, filii Tebbaoth,
16O||7||48||124610	filii Ceros, filii Siaa, filii Phadon, filii Lebana, filii Hagaba, filii Selmai,
16O||7||49||124620	filii Hanan, filii Geddel, filii Gaher,
16O||7||50||124630	filii Raaia, filii Rasin, filii Necoda,
16O||7||51||124640	filii Gezem, filii Aza, filii Phasea,
16O||7||52||124650	filii Besai, filii Munim, filii Nephussim,
16O||7||53||124660	filii Bacbuc, filii Hacupha, filii Harhur,
16O||7||54||124670	filii Besloth, filii Mahida, filii Harsa,
16O||7||55||124680	filii Bercos, filii Sisara, filii Thema,
16O||7||56||124690	filii Nasia, filii Hatipha,
16O||7||57||124700	filii servorum Salomonis, filii Sothai, filii Sophereth, filii Pharida,
16O||7||58||124710	filii Jahala, filii Darcon, filii Jeddel,
16O||7||59||124720	filii Saphatia, filii Hatil, filii Phochereth, qui erat ortus ex Sabaim filio Amon.
16O||7||60||124730	Omnes Nathinæi, et filii servorum Salomonis, trecenti nonaginta duo.
16O||7||61||124740	Hi sunt autem, qui ascenderunt de Thelmela, Thelharsa, Cherub, Addon, et Emmer : et non potuerunt indicare domum patrum suorum, et semen suum, utrum ex Israël essent,
16O||7||62||124750	filii Dalaia, filii Tobia, filii Necoda, sexcenti quadraginta duo.
16O||7||63||124760	Et de sacerdotibus, filii Habia, filii Accos, filii Berzellai, qui accepit de filiabus Berzellai Galaaditis uxorem : et vocatus est nomine eorum.
16O||7||64||124770	Hi quæsierunt scripturam suam in censu, et non invenerunt : et ejecti sunt de sacerdotio.
16O||7||65||124780	Dixitque Athersatha eis ut non manducarent de Sanctis sanctorum, donec staret sacerdos doctus et eruditus.
16O||7||66||124790	Omnis multitudo quasi vir unus quadraginta duo millia trecenti sexaginta,
16O||7||67||124800	absque servis, et ancillis eorum, qui erant septem millia trecenti triginta septem, et inter eos cantores, et cantatrices, ducenti quadraginta quinque.
16O||7||68||124810	Equi eorum, septingenti triginta sex : muli eorum, ducenti quadraginta quinque :
16O||7||69||124820	cameli eorum, quadringenti triginta quinque : asini, sex millia septingenti viginti.
16O||7||70||124830	Nonnulli autem de principibus familiarum dederunt in opus. Athersatha dedit in thesaurum auri drachmas mille, phialas quinquaginta, tunicas sacerdotales quingentas triginta.
16O||7||71||124840	Et de principibus familiarum dederunt in thesaurum operis, auri drachmas viginti millia, et argenti mnas duo millia ducentas.
16O||7||72||124850	Et quod dedit reliquus populus, auri drachmas viginti millia, et argenti mnas duo millia, et tunicas sacerdotales sexaginta septem.
16O||7||73||124860	Habitaverunt autem sacerdotes, et Levitæ, et janitores, et cantores, et reliquum vulgus, et Nathinæi, et omnis Israël in civitatibus suis.
16O||8||1||124870	Et venerat mensis septimus : filii autem Israël erant in civitatibus suis. Congregatusque est omnis populus quasi vir unus ad plateam, quæ est ante portam aquarum : et dixerunt Esdræ scribæ ut afferret librum legis Moysi, quam præceperat Dominus Israëli.
16O||8||2||124880	Attulit ergo Esdras sacerdos legem coram multitudine virorum et mulierum, cunctisque qui poterant intelligere, in die prima mensis septimi.
16O||8||3||124890	Et legit in eo aperte in platea quæ erat ante portam aquarum, de mane usque ad mediam diem, in conspectu virorum et mulierum, et sapientium : et aures omnis populi erant erectæ ad librum.
16O||8||4||124900	Stetit autem Esdras scriba super gradum ligneum, quem fecerat ad loquendum : et steterunt juxta eum Mathathias, et Semeia, et Ania, et Uria, et Helcia, et Maasia, ad dexteram ejus : et ad sinistram, Phadaia, Misaël, et Melchia, et Hasum, et Hasbadana, Zacharia, et Mosollam.
16O||8||5||124910	Et aperuit Esdras librum coram omni populo : super universum quippe populum eminebat : et cum aperuisset eum, stetit omnis populus.
16O||8||6||124920	Et benedixit Esdras Domino Deo magno : et respondit omnis populus : Amen, amen, elevans manus suas : et incurvati sunt, et adoraverunt Deum proni in terram.
16O||8||7||124930	Porro Josue, et Bani, et Serebia, Jamin, Accub, Septhai, Odia, Maasia, Celita, Azarias, Jozabed, Hanan, Phalaia, Levitæ, silentium faciebant in populo ad audiendam legem : populus autem stabat in gradu suo.
16O||8||8||124940	Et legerunt in libro legis Dei distincte, et aperte ad intelligendum : et intellexerunt cum legeretur.
16O||8||9||124950	Dixit autem Nehemias (ipse est Athersatha) et Esdras sacerdos et scriba, et Levitæ interpretantes universo populo : Dies sanctificatus est Domino Deo nostro : nolite lugere, et nolite flere. Flebat enim omnis populus cum audiret verba legis.
16O||8||10||124960	Et dixit eis : Ite, comedite pinguia, et bibite mulsum, et mittite partes his qui non præparaverunt sibi, quia sanctus dies Domini est : et nolite contristari : gaudium etenim Domini est fortitudo nostra.
16O||8||11||124970	Levitæ autem silentium faciebant in omni populo, dicentes : Tacete, quia dies sanctus est, et nolite dolere.
16O||8||12||124980	Abiit itaque omnis populus ut comederet, et biberet, et mitteret partes, et faceret lætitiam magnam : quia intellexerant verba, quæ docuerat eos.
16O||8||13||124990	Et in die secundo congregati sunt principes familiarum universi populi, sacerdotes et Levitæ ad Esdram scribam, ut interpretaretur eis verba legis.
16O||8||14||125000	Et invenerunt scriptum in lege præcepisse Dominum in manu Moysi ut habitent filii Israël in tabernaculis, in die solemni, mense septimo :
16O||8||15||125010	et ut prædicent, et divulgent vocem in universis urbibus suis, et in Jerusalem, dicentes : Egredimini in montem, et afferte frondes olivæ, et frondes ligni pulcherrimi, frondes myrti, et ramos palmarum, et frondes ligni nemorosi, ut fiant tabernacula, sicut scriptum est.
16O||8||16||125020	Et egressus est populus, et attulerunt. Feceruntque sibi tabernacula unusquisque in domate suo : et in atriis suis, et in atriis domus Dei, et in platea portæ aquarum, et in platea portæ Ephraim.
16O||8||17||125030	Fecit ergo universa ecclesia eorum, qui redierant de captivitate, tabernacula, et habitaverunt in tabernaculis : non enim fecerant a diebus Josue filii Nun taliter filii Israël usque ad diem illum. Et fuit lætitia magna nimis.
16O||8||18||125040	Legit autem in libro legis Dei per dies singulos, a die primo usque ad diem novissimum. Et fecerunt solemnitatem septem diebus, et in die octavo collectam juxta ritum.
16O||9||1||125050	In die autem vigesimo quarto mensis hujus, convenerunt filii Israël in jejunio et in saccis, et humus super eos.
16O||9||2||125060	Et separatum est semen filiorum Israël ab omni filio alienigena : et steterunt, et confitebantur peccata sua, et iniquitates patrum suorum.
16O||9||3||125070	Et consurrexerunt ad standum : et legerunt in volumine legis Domini Dei sui, quater in die, et quater confitebantur, et adorabant Dominum Deum suum.
16O||9||4||125080	Surrexerunt autem super gradum Levitarum Josue, et Bani, et Cedmihel, Sabania, Bonni, Sarebias, Bani, et Chanani : et clamaverunt voce magna ad Dominum Deum suum.
16O||9||5||125090	Et dixerunt Levitæ Josue, et Cedmihel, Bonni, Hasebnia, Serebia, Odaia, Sebnia, Phathathia : Surgite, benedicite Domino Deo vestro ab æterno usque in æternum : et benedicant nomini gloriæ tuæ excelso in omni benedictione et laude.
16O||9||6||125100	Tu ipse, Domine, solus, tu fecisti cælum, et cælum cælorum, et omnem exercitum eorum : terram, et universa quæ in ea sunt : maria, et omnia quæ in eis sunt : et tu vivificas omnia hæc, et exercitus cæli te adorat.
16O||9||7||125110	Tu ipse, Domine Deus, qui elegisti Abram, et eduxisti eum de igne Chaldæorum, et posuisti nomen ejus Abraham :
16O||9||8||125120	et invenisti cor ejus fidele coram te, et percussisti cum eo fœdus ut dares ei terram Chananæi, Hethæi, et Amorrhæi, et Pherezæi, et Jebusæi, et Gergesæi, ut dares semini ejus : et implesti verba tua, quoniam justus es.
16O||9||9||125130	Et vidisti afflictionem patrum nostrorum in Ægypto, clamoremque eorum audisti super mare Rubrum.
16O||9||10||125140	Et dedisti signa atque portenta in Pharaone, et in universis servis ejus, et in omni populo terræ illius : cognovisti enim quia superbe egerant contra eos : et fecisti tibi nomen, sicut et in hac die.
16O||9||11||125150	Et mare divisisti ante eos, et transierunt per medium maris in sicco : persecutores autem eorum projecisti in profundum, quasi lapidem in aquas validas.
16O||9||12||125160	Et in columna nubis ductor eorum fuisti per diem, et in columna ignis per noctem, ut appareret eis via, per quam ingrediebantur.
16O||9||13||125170	Ad montem quoque Sinai descendisti, et locutus es cum eis de cælo, et dedisti eis judicia recta, et legem veritatis, cæremonias, et præcepta bona :
16O||9||14||125180	et sabbatum sanctificatum tuum ostendisti eis, et mandata, et cæremonias, et legem præcepisti eis in manu Moysi servi tui.
16O||9||15||125190	Panem quoque de cælo dedisti eis in fame eorum, et aquam de petra eduxisti eis sitientibus, et dixisti eis ut ingrederentur et possiderent terram, super quam levasti manum tuam ut traderes eis.
16O||9||16||125200	Ipsi vero et patres nostri superbe egerunt, et induraverunt cervices suas, et non audierunt mandata tua.
16O||9||17||125210	Et noluerunt audire, et non sunt recordati mirabilium tuorum quæ feceras eis. Et induraverunt cervices suas, et dederunt caput ut converterentur ad servitutem suam, quasi per contentionem. Tu autem Deus propitius, clemens, et misericors, longanimis, et multæ miserationis, non dereliquisti eos,
16O||9||18||125220	et quidem cum fecissent sibi vitulum conflatilem, et dixissent : Iste est deus tuus, qui eduxit te de Ægypto : feceruntque blasphemias magnas :
16O||9||19||125230	tu autem in misericordiis tuis multis non dimisisti eos in deserto : columna nubis non recessit ab eis per diem ut duceret eos in viam, et columna ignis per noctem ut ostenderet eis iter per quod ingrederentur.
16O||9||20||125240	Et spiritum tuum bonum dedisti, qui doceret eos, et manna tuum non prohibuisti ab ore eorum, et aquam dedisti eis in siti.
16O||9||21||125250	Quadraginta annis pavisti eos in deserto, nihilque eis defuit : vestimenta eorum non inveteraverunt, et pedes eorum non sunt attriti.
16O||9||22||125260	Et dedisti eis regna, et populos, et partitus es eis sortes : et possederunt terram Sehon, et terram regis Hesebon, et terram Og regis Basan.
16O||9||23||125270	Et multiplicasti filios eorum sicut stellas cæli, et adduxisti eos ad terram, de qua dixeras patribus eorum ut ingrederentur et possiderent.
16O||9||24||125280	Et venerunt filii, et possederunt terram, et humiliasti coram eis habitatores terræ Chananæos, et dedisti eos in manu eorum, et reges eorum, et populos terræ, ut facerent eis sicut placebant illis.
16O||9||25||125290	Ceperunt itaque urbes munitas et humum pinguem, et possederunt domos plenas cunctis bonis : cisternas ab aliis fabricatas, vineas, et oliveta, et ligna pomifera multa : et comederunt, et saturati sunt, et impinguati sunt, et abundaverunt deliciis in bonitate tua magna.
16O||9||26||125300	Provocaverunt autem te ad iracundiam, et recesserunt a te, et projecerunt legem tuam post terga sua : et prophetas tuos occiderunt, qui contestabantur eos ut reverterentur ad te : feceruntque blasphemias grandes.
16O||9||27||125310	Et dedisti eos in manu hostium suorum, et afflixerunt eos. Et in tempore tribulationis suæ clamaverunt ad te, et tu de cælo audisti, et secundum miserationes tuas multas dedisti eis salvatores, qui salvarent eos de manu hostium suorum.
16O||9||28||125320	Cumque requievissent, reversi sunt ut facerent malum in conspectu tuo, et dereliquisti eos in manu inimicorum suorum, et possederunt eos. Conversique sunt, et clamaverunt ad te : tu autem de cælo exaudisti, et liberasti eos in misericordiis tuis multis temporibus.
16O||9||29||125330	Et contestatus es eos ut reverterentur ad legem tuam. Ipsi vero superbe egerunt, et non audierunt mandata tua, et in judiciis tuis peccaverunt, quæ faciet homo, et vivet in eis : et dederunt humerum recedentem, et cervicem suam induraverunt, nec audierunt.
16O||9||30||125340	Et protraxisti super eos annos multos, et contestatus es eos in spiritu tuo per manum prophetarum tuorum : et non audierunt, et tradidisti eos in manu populorum terrarum.
16O||9||31||125350	In misericordiis autem tuis plurimis non fecisti eos in consumptionem, nec dereliquisti eos : quoniam Deus miserationum et clemens es tu.
16O||9||32||125360	Nunc itaque Deus noster magne, fortis et terribilis, custodiens pactum et misericordiam, ne avertas a facie tua omnem laborem, qui invenit nos, reges nostros, et principes nostros, et sacerdotes nostros, et prophetas nostros, et patres nostros, et omnem populum tuum a diebus regis Assur usque in diem hanc.
16O||9||33||125370	Et tu justus es in omnibus, quæ venerunt super nos : quia veritatem fecisti, nos autem impie egimus.
16O||9||34||125380	Reges nostri, principes nostri, sacerdotes nostri et patres nostri non fecerunt legem tuam, et non attenderunt mandata tua, et testimonia tua quæ testificatus es in eis.
16O||9||35||125390	Et ipsi in regnis suis, et in bonitate tua multa, quam dederas eis, et in terra latissima et pingui, quam tradideras in conspectu eorum, non servierunt tibi, nec reversi sunt a studiis suis pessimis.
16O||9||36||125400	Ecce nos ipsi hodie servi sumus : et terra, quam dedisti patribus nostris ut comederent panem ejus, et quæ bona sunt ejus, et nos ipsi servi sumus in ea.
16O||9||37||125410	Et fruges ejus multiplicantur regibus, quos posuisti super nos propter peccata nostra, et corporibus nostris dominantur, et jumentis nostris secundum voluntatem suam, et in tribulatione magna sumus.
16O||9||38||125420	Super omnibus ergo his nos ipsi percutimus fœdus, et scribimus, et signant principes nostri, Levitæ nostri, et sacerdotes nostri.
16O||10||1||125430	Signatores autem fuerunt Nehemias, Athersatha filius Hachelai, et Sedecias,
16O||10||2||125440	Saraias, Azarias, Jeremias,
16O||10||3||125450	Pheshur, Amarias, Melchias,
16O||10||4||125460	Hattus, Sebenia, Melluch,
16O||10||5||125470	Harem, Merimuth, Obdias,
16O||10||6||125480	Daniel, Genthon, Baruch,
16O||10||7||125490	Mosollam, Abia, Miamin,
16O||10||8||125500	Maazia, Belgai, Semeia : hi sacerdotes.
16O||10||9||125510	Porro Levitæ, Josue filius Azaniæ, Bennui de filiis Henadad, Cedmihel,
16O||10||10||125520	et fratres eorum, Sebenia, Odaia, Celita, Phalaia, Hanan,
16O||10||11||125530	Micha, Rohob, Hasebia,
16O||10||12||125540	Zachur, Serebia, Sabania,
16O||10||13||125550	Odaia, Bani, Baninu.
16O||10||14||125560	Capita populi, Pharos, Phahathmoab, Ælam, Zethu, Bani,
16O||10||15||125570	Bonni, Azgad, Bebai,
16O||10||16||125580	Adonia, Begoai, Adin,
16O||10||17||125590	Ater, Hezecia, Azur,
16O||10||18||125600	Odaia, Hasum, Besai,
16O||10||19||125610	Hareph, Anathoth, Nebai,
16O||10||20||125620	Megphias, Mosollam, Hazir,
16O||10||21||125630	Mesizabel, Sadoc, Jeddua,
16O||10||22||125640	Pheltia, Hanan, Anaia,
16O||10||23||125650	Osee, Hanania, Hasub,
16O||10||24||125660	Alohes, Phalea, Sobec,
16O||10||25||125670	Rehum, Hasebna, Maasia,
16O||10||26||125680	Echaia, Hanan, Anan,
16O||10||27||125690	Melluch, Haran, Baana.
16O||10||28||125700	Et reliqui de populo, sacerdotes, Levitæ, janitores, et cantores, Nathinæi, et omnes qui se separaverunt de populis terrarum ad legem Dei, uxores eorum, filii eorum, et filiæ eorum,
16O||10||29||125710	omnes qui poterant sapere spondentes pro fratribus suis, optimates eorum, et qui veniebant ad pollicendum et jurandum ut ambularent in lege Dei, quam dederat in manu Moysi servi Dei, ut facerent et custodirent universa mandata Domini Dei nostri, et judicia ejus et cæremonias ejus,
16O||10||30||125720	et ut non daremus filias nostras populo terræ, et filias eorum non acciperemus filiis nostris.
16O||10||31||125730	Populi quoque terræ, qui important venalia, et omnia ad usum, per diem sabbati ut vendant, non accipiemus ab eis in sabbato et in die sanctificato. Et dimittemus annum septimum, et exactionem universæ manus.
16O||10||32||125740	Et statuemus super nos præcepta, ut demus tertiam partem sicli per annum ad opus domus Dei nostri,
16O||10||33||125750	ad panes propositionis, et ad sacrificium sempiternum, et in holocaustum sempiternum in sabbatis, in calendis, in solemnitatibus, et in sanctificatis, et pro peccato : ut exoretur pro Israël, et in omnem usum domus Dei nostri.
16O||10||34||125760	Sortes ergo misimus super oblationem lignorum inter sacerdotes, et Levitas, et populum, ut inferrentur in domum Dei nostri per domos patrum nostrorum, per tempora, a temporibus anni usque ad annum : ut arderent super altare Domini Dei nostri, sicut scriptum est in lege Moysi :
16O||10||35||125770	et ut afferremus primogenita terræ nostræ, et primitiva universi fructus omnis ligni, ab anno in annum, in domo Domini :
16O||10||36||125780	et primitiva filiorum nostrorum, et pecorum nostrorum, sicut sciptum est in lege, et primitiva boum nostrorum, et ovium nostrarum, ut offerrentur in domo Dei nostri, sacerdotibus qui ministrant in domo Dei nostri :
16O||10||37||125790	et primitias ciborum nostrorum, et libaminum nostrorum, et poma omnis ligni, vindemiæ quoque et olei afferemus sacerdotibus ad gazophylacium Dei nostri, et decimam partem terræ nostræ Levitis. Ipsi Levitæ decimas accipient ex omnibus civitatibus operum nostrorum.
16O||10||38||125800	Erit autem sacerdos filius Aaron cum Levitis in decimis Levitarum, et Levitæ offerent decimam partem decimæ suæ in domo Dei nostri ad gazophylacium in domum thesauri.
16O||10||39||125810	Ad gazophylacium enim deportabunt filii Israël, et filii Levi, primitias frumenti, vini, et olei : et ibi erunt vasa sanctificata, et sacerdotes, et cantores, et janitores, et ministri, et non dimittemus domum Dei nostri.
16O||11||1||125820	Habitaverunt autem principes populi in Jerusalem : reliqua vero plebs misit sortem, ut tollerent unam partem de decem qui habitaturi essent in Jerusalem civitate sancta, novem vero partes in civitatibus.
16O||11||2||125830	Benedixit autem populus omnibus viris qui se sponte obtulerant ut habitarent in Jerusalem.
16O||11||3||125840	Hi sunt itaque principes provinciæ qui habitaverunt in Jerusalem, et in civitatibus Juda. Habitavit autem unusquisque in possessione sua, in urbibus suis, Israël, sacerdotes, Levitæ, Nathinæi, et filii servorum Salomonis.
16O||11||4||125850	Et in Jerusalem habitaverunt de filiis Juda, et de filiis Benjamin : de filiis Juda, Athaias filius Aziam, filii Zachariæ, filii Amariæ, filii Saphatiæ, filii Melaleel : de filiis Phares,
16O||11||5||125860	Maasia filius Baruch, filius Cholhoza, filius Hazia, filius Adaia, filius Jojarib, filius Zachariæ, filius Silonitis :
16O||11||6||125870	omnes hi filii Phares, qui habitaverunt in Jerusalem, quadringenti sexaginta octo viri fortes.
16O||11||7||125880	Hi sunt autem filii Benjamin : Sellum filius Mosollam, filius Joëd, filius Phadaia, filius Colaia, filius Masia, filius Etheel, filius Isaia,
16O||11||8||125890	et post eum Gebbai, Sellai, nongenti viginti octo,
16O||11||9||125900	et Joël filius Zechri præpositus eorum, et Judas filius Senua super civitatem secundus.
16O||11||10||125910	Et de sacerdotibus, Idaia filius Joarib, Jachin,
16O||11||11||125920	Saraia filius Helciæ, filius Mosollam, filius Sadoc, filius Meraioth, filius Achitob princeps domus Dei,
16O||11||12||125930	et fratres eorum facientes opera templi : octingenti viginti duo. Et Adaia filius Jeroham, filius Phelelia, filius Amsi, filius Zachariæ, filius Pheshur, filius Melchiæ,
16O||11||13||125940	et fratres ejus principes patrum : ducenti quadraginta duo. Et Amassai filius Azreel, filius Ahazi, filius Mosollamoth, filius Emmer,
16O||11||14||125950	et fratres eorum potentes nimis : centum viginti octo, et præpositus eorum Zabdiel filius potentium.
16O||11||15||125960	Et de Levitis, Semeia filius Hasub, filius Azaricam, filius Hasabia, filius Boni,
16O||11||16||125970	et Sabathai et Jozabed, super omnia opera, quæ erant forinsecus in domo Dei, a principibus Levitarum.
16O||11||17||125980	Et Mathania filius Micha, filius Zebedei, filius Asaph, princeps ad laudandum et ad confitendum in oratione, et Becbecia secundus de fratribus ejus, et Abda filius Samua, filius Galal, filius Idithun :
16O||11||18||125990	omnes Levitæ in civitate sancta ducenti octoginta quatuor.
16O||11||19||126000	Et janitores, Accub, Telmon, et fratres eorum, qui custodiebant ostia : centum septuaginta duo.
16O||11||20||126010	Et reliqui ex Israël sacerdotes et Levitæ in universis civitatibus Juda, unusquisque in possessione sua.
16O||11||21||126020	Et Nathinæi, qui habitabant in Ophel, et Siaha, et Gaspha de Nathinæis.
16O||11||22||126030	Et episcopus Levitarum in Jerusalem, Azzi filius Bani, filius Hasabiæ, filius Mathaniæ, filius Michæ. De filiis Asaph, cantores in ministerio domus Dei.
16O||11||23||126040	Præceptum quippe regis super eos erat, et ordo in cantoribus per dies singulos,
16O||11||24||126050	et Phathahia filius Mesezebel, de filiis Zara filii Juda in manu regis, juxta omne verbum populi,
16O||11||25||126060	et in domibus per omnes regiones eorum. De filiis Juda habitaverunt in Cariatharbe et in filiabus ejus : et in Dibon, et in filiabus ejus : et in Cabseel, et in viculis ejus :
16O||11||26||126070	et in Jesue, et in Molada, et in Bethphaleth,
16O||11||27||126080	et in Hasersual, et in Bersabee, et in filiabus ejus,
16O||11||28||126090	et in Siceleg, et in Mochona, et in filiabus ejus,
16O||11||29||126100	et in Remmon, et in Saraa, et in Jerimuth,
16O||11||30||126110	Zanoa, Odollam, et in villis earum, Lachis et regionibus ejus, et Azeca, et filiabus ejus. Et manserunt in Bersabee usque ad vallem Ennom.
16O||11||31||126120	Filii autem Benjamin, a Geba, Mechmas, et Hai, et Bethel, et filiabus ejus 
16O||11||32||126130	Anathoth, Nob, Anania,
16O||11||33||126140	Asor, Rama, Gethaim,
16O||11||34||126150	Hadid, Seboim, et Neballat, Lod,
16O||11||35||126160	et Ono valle artificum.
16O||11||36||126170	Et de Levitis portiones Judæ et Benjamin.
16O||12||1||126180	Hi sunt autem sacerdotes et Levitæ, qui ascenderunt cum Zorobabel filio Salathiel, et Josue : Saraia, Jeremias, Esdras,
16O||12||2||126190	Amaria, Melluch, Hattus,
16O||12||3||126200	Sebenias, Rheum, Merimuth,
16O||12||4||126210	Addo, Genthon, Abia,
16O||12||5||126220	Miamin, Madia, Belga,
16O||12||6||126230	Semeia, et Jojarib, Idaia, Sellum, Amoc, Helcias,
16O||12||7||126240	Idaia. Isti principes sacerdotum, et fratres eorum in diebus Josue.
16O||12||8||126250	Porro Levitæ, Jesua, Bennui, Cedmihel, Sarebia, Juda, Mathanias, super hymnos ipsi et fratres eorum :
16O||12||9||126260	et Becbecia atque Hanni, et fratres eorum, unusquisque in officio suo.
16O||12||10||126270	Josue autem genuit Joacim, et Joacim genuit Eliasib, et Eliasib genuit Jojada,
16O||12||11||126280	et Jojada genuit Jonathan, et Jonathan genuit Jeddoa.
16O||12||12||126290	In diebus autem Joacim erant sacerdotes et principes familiarum : Saraiæ, Maraia : Jeremiæ, Hanania :
16O||12||13||126300	Esdræ, Mosollam : Amariæ, Johanan :
16O||12||14||126310	Milicho, Jonathan : Sebeniæ, Joseph :
16O||12||15||126320	Haram, Edna : Maraioth, Helci :
16O||12||16||126330	Adaiæ, Zacharia : Genthon, Mosollam :
16O||12||17||126340	Abiæ, Zechri : Miamin et Moadiæ, Phelti :
16O||12||18||126350	Belgæ, Sammua : Semaiæ, Jonathan :
16O||12||19||126360	Jojarib, Mathanai : Jodaiæ, Azzi :
16O||12||20||126370	Sellai, Celai : Amoc, Heber :
16O||12||21||126380	Helciæ, Hasebia : Idaiæ, Nathanaël.
16O||12||22||126390	Levitæ in diebus Eliasib, et Jojada, et Johanan, et Jeddoa, scripti principes familiarum, et sacerdotes in regno Darii Persæ.
16O||12||23||126400	Filii Levi principes familiarum, scripti in libro verborum dierum, et usque ad dies Jonathan, filii Eliasib.
16O||12||24||126410	Et principes Levitarum, Hasebia, Serebia, et Josue filius Cedmihel : et fratres eorum per vices suas, ut laudarent et confiterentur juxta præceptum David viri Dei, et observarent æque per ordinem.
16O||12||25||126420	Mathania, et Becbecia, Obedia, Mosollam, Telmon, Accub, custodes portarum et vestibulorum ante portas.
16O||12||26||126430	Hi in diebus Joacim filii Josue, filii Josedec, et in diebus Nehemiæ ducis, et Esdræ sacerdotis scribæque.
16O||12||27||126440	In dedicatione autem muri Jerusalem, requisierunt Levitas de omnibus locis suis ut adducerent eos in Jerusalem, et facerent dedicationem et lætitiam in actione gratiarum, et cantico, et in cymbalis, psalteriis, et citharis.
16O||12||28||126450	Congregati sunt autem filii cantorum de campestribus circa Jerusalem, et de villis Nethuphathi,
16O||12||29||126460	et de domo Galgal, et de regionibus Geba et Azmaveth : quoniam villas ædificaverunt sibi cantores in circuitu Jerusalem.
16O||12||30||126470	Et mundati sunt sacerdotes et Levitæ, et mundaverunt populum, et portas, et murum.
16O||12||31||126480	Ascendere autem feci principes Juda super murum, et statui duos magnos choros laudantium. Et ierunt ad dexteram super murum ad portam sterquilinii.
16O||12||32||126490	Et ivit post eos Osaias, et media pars principum Juda,
16O||12||33||126500	et Azarias, Esdras, et Mosollam, Judas, et Benjamin, et Semeia, et Jeremias.
16O||12||34||126510	Et de filiis sacerdotum in tubis, Zacharias filius Jonathan, filius Semeiæ, filius Mathaniæ, filius Michaiæ, filius Zechur, filius Asaph,
16O||12||35||126520	et fratres ejus Semeia, et Azareel, Malalai, Galalai, Maai, Nathanaël, et Judas, et Hanani, in vasis cantici David viri Dei : et Esdras scriba ante eos in porta fontis.
16O||12||36||126530	Et contra eos ascenderunt in gradibus civitatis David in ascensu muri super domum David, et usque ad portam aquarum ad orientem.
16O||12||37||126540	Et chorus secundus gratias referentium ibat ex adverso, et ego post eum, et media pars populi super murum, et super turrim furnorum, et usque ad murum latissimum,
16O||12||38||126550	et super portam Ephraim, et super portam antiquam, et super portam piscium et turrim Hananeel, et turrim Emath, et usque ad portam gregis : et steterunt in porta custodiæ,
16O||12||39||126560	steteruntque duo chori laudantium in domo Dei, et ego, et dimidia pars magistratuum mecum.
16O||12||40||126570	Et sacerdotes, Eliachim, Maasia, Miamin, Michea, Elioënai, Zacharia, Hanania in tubis,
16O||12||41||126580	et Maasia, et Semeia, et Eleazar, et Azzi, et Johanan, et Melchia, et Ælam, et Ezer. Et clare cecinerunt cantores, et Jezraia præpositus :
16O||12||42||126590	et immolaverunt in die illa victimas magnas, et lætati sunt : Deus enim lætificaverat eos lætitia magna : sed et uxores eorum, et liberi gavisi sunt, et audita est lætitia Jerusalem procul.
16O||12||43||126600	Recensuerunt quoque in die illa viros super gazophylacia thesauri ad libamina, et ad primitias, et ad decimas, ut introferrent per eos principes civitatis in decore gratiarum actionis, sacerdotes et Levitas : quia lætificatus est Juda in sacerdotibus et Levitis adstantibus.
16O||12||44||126610	Et custodierunt observationem Dei sui, et observationem expiationis, et cantores, et janitores juxta præceptum David, et Salomonis filii ejus,
16O||12||45||126620	quia in diebus David et Asaph ab exordio erant principes constituti cantorum in carmine laudantium et confitentium Deo.
16O||12||46||126630	Et omnis Israël, in diebus Zorobabel, et in diebus Nehemiæ, dabant partes cantoribus et janitoribus per dies singulos, et sanctificabant Levitas, et Levitæ sanctificabant filios Aaron.
16O||13||1||126640	In die autem illo, lectum est in volumine Moysi, audiente populo : et inventum est scriptum in eo, quod non debeant introire Ammonites et Moabites in ecclesiam Dei usque in æternum :
16O||13||2||126650	eo quod non occurrerint filiis Israël cum pane et aqua, et conduxerint adversum eos Balaam, ad maledicendum eis : et convertit Deus noster maledictionem in benedictionem.
16O||13||3||126660	Factum est autem, cum audissent legem, separaverunt omnem alienigenam ab Israël.
16O||13||4||126670	Et super hoc erat Eliasib sacerdos, qui fuerat præpositus in gazophylacio domus Dei nostri, et proximus Tobiæ.
16O||13||5||126680	Fecit ergo sibi gazophylacium grande, et ibi erant ante eum reponentes munera, et thus, et vasa, et decimam frumenti, vini, et olei, partes Levitarum, et cantorum, et janitorum, et primitias sacerdotales.
16O||13||6||126690	In omnibus autem his non fui in Jerusalem, quia anno trigesimo secundo Artaxerxis regis Babylonis veni ad regem, et in fine dierum rogavi regem.
16O||13||7||126700	Et veni in Jerusalem, et intellexi malum, quod fecerat Eliasib Tobiæ, ut faceret ei thesaurum in vestibulis domus Dei.
16O||13||8||126710	Et malum mihi visum est valde. Et projeci vasa domus Tobiæ foras de gazophylacio :
16O||13||9||126720	præcepique et emundaverunt gazophylacia : et retuli ibi vasa domus Dei, sacrificium, et thus.
16O||13||10||126730	Et cognovi quod partes Levitarum non fuissent datæ : et fugisset unusquisque in regionem suam de Levitis, et cantoribus, et de his qui ministrabant :
16O||13||11||126740	et egi causam adversus magistratus, et dixi : Quare dereliquimus domum Dei ? Et congregavi eos, et feci stare in stationibus suis.
16O||13||12||126750	Et omnis Juda apportabat decimam frumenti, vini, et olei, in horrea.
16O||13||13||126760	Et constituimus super horrea Selemiam sacerdotem, et Sadoc scribam, et Phadaiam de Levitis, et juxta eos Hanan filium Zachur, filium Mathaniæ : quoniam fideles comprobati sunt, et ipsis creditæ sunt partes fratrum suorum.
16O||13||14||126770	Memento mei, Deus meus, pro hoc, et ne deleas miserationes meas, quas feci in domo Dei mei, et in cæremoniis ejus.
16O||13||15||126780	In diebus illis vidi in Juda calcantes torcularia in sabbato, portantes acervos, et onerantes super asinos vinum, et uvas, et ficus, et omne onus, et inferentes in Jerusalem, die sabbati. Et contestatus sum ut in die qua vendere liceret, venderent.
16O||13||16||126790	Et Tyrii habitaverunt in ea inferentes pisces, et omnia venalia : et vendebant in sabbatis filiis Juda in Jerusalem :
16O||13||17||126800	et objurgavi optimates Juda, et dixi eis : Quæ est hæc res mala, quam vos facitis, et profanatis diem sabbati ?
16O||13||18||126810	Numquid non hæc fecerunt patres nostri, et adduxit Deus noster super nos omne malum hoc, et super civitatem hanc ? et vos additis iracundiam super Israël violando sabbatum.
16O||13||19||126820	Factum est autem, cum quievissent portæ Jerusalem in die sabbati, dixi : et clauserunt januas, et præcepi ut non aperirent eas usque post sabbatum : et de pueris meis constitui super portas, ut nullus inferret onus in die sabbati.
16O||13||20||126830	Et manserunt negotiatores, et vendentes universa venalia, foris Jerusalem semel et bis.
16O||13||21||126840	Et contestatus sum eos, et dixi eis : Quare manetis ex adverso muri ? si secundo hoc feceritis, manum mittam in vos. Itaque ex tempore illo non venerunt in sabbato.
16O||13||22||126850	Dixi quoque Levitis ut mundarentur, et venirent ad custodiendas portas, et sanctificandam diem sabbati : et pro hoc ergo memento mei, Deus meus, et parce mihi secundum multitudinem miserationum tuarum.
16O||13||23||126860	Sed et in diebus illis vidi Judæos ducentes uxores Azotidas, Ammonitidas, et Moabitidas.
16O||13||24||126870	Et filii eorum ex media parte loquebantur azotice, et nesciebant loqui judaice, et loquebantur juxta linguam populi et populi.
16O||13||25||126880	Et objurgavi eos, et maledixi. Et cecidi ex eis viros, et decalvavi eos, et adjuravi in Deo, ut non darent filias suas filiis eorum, et non acciperent de filiabus eorum filiis suis, et sibimetipsis, dicens :
16O||13||26||126890	Numquid non in hujuscemodi re peccavit Salomon rex Israël ? et certe in gentibus multis non erat rex similis ei, et dilectus Deo suo erat, et posuit eum Deus regem super omnem Israël : et ipsum ergo duxerunt ad peccatum mulieres alienigenæ.
16O||13||27||126900	Numquid et nos inobedientes faciemus omne malum grande hoc ut prævaricemur in Deo nostro, et ducamus uxores peregrinas ?
16O||13||28||126910	De filiis autem Jojada filii Eliasib sacerdotis magni, gener erat Sanaballat Horonites, quem fugavi a me.
16O||13||29||126920	Recordare, Domine Deus meus, adversum eos qui polluunt sacerdotium, jusque sacerdotale et Leviticum.
16O||13||30||126930	Igitur mundavi eos ab omnibus alienigenis, et constitui ordines sacerdotum et Levitarum, unumquemque in ministerio suo :
16O||13||31||126940	et in oblatione lignorum in temporibus constitutis, et in primitivis : memento mei, Deus meus, in bonum. Amen.
17O||1||1||126950	In diebus Assueri, qui regnavit ab India usque Æthiopiam super centum viginti septem provincias :
17O||1||2||126960	quando sedit in solio regni sui, Susan civitas regni ejus exordium fuit.
17O||1||3||126970	Tertio igitur anno imperii sui fecit grande convivium cunctis principibus, et pueris suis, fortissimis Persarum, et Medorum inclytis, et præfectis provinciarum coram se,
17O||1||4||126980	ut ostenderet divitias gloriæ regni sui, ac magnitudinem, atque jactantiam potentiæ suæ, multo tempore, centum videlicet et octoginta diebus.
17O||1||5||126990	Cumque implerentur dies convivii, invitavit omnem populum, qui inventus est in Susan, a maximo usque ad minimum : et jussit septem diebus convivium præparari in vestibulo horti, et nemoris, quod regio cultu et manu consitum erat.
17O||1||6||127000	Et pendebant ex omni parte tentoria ærii coloris et carbasini ac hyacinthini, sustentata funibus byssinis, atque purpureis, qui eburneis circulis inserti erant, et columnis marmoreis fulciebantur. Lectuli quoque aurei et argentei, super pavimentum smaragdino et pario stratum lapide, dispositi erant : quod mira varietate pictura decorabat.
17O||1||7||127010	Bibebant autem qui invitati erant, aureis poculis, et aliis atque aliis vasis cibi inferebantur. Vinum quoque, ut magnificentia regia dignum erat, abundans, et præcipuum ponebatur.
17O||1||8||127020	Nec erat qui nolentes cogeret ad bibendum, sed sicut rex statuerat, præponens mensis singulos de principibus suis ut sumeret unusquisque quod vellet.
17O||1||9||127030	Vasthi quoque regina fecit convivium feminarum in palatio, ubi rex Assuerus manere consueverat.
17O||1||10||127040	Itaque die septimo, cum rex esset hilarior, et post nimiam potationem incaluisset mero, præcepit Maumam, et Bazatha, et Harbona, et Bagatha, et Abgatha, et Zethar, et Charchas, septem eunuchis, qui in conspectu ejus ministrabant,
17O||1||11||127050	ut introducerent reginam Vasthi coram rege, posito super caput ejus diademate, ut ostenderet cunctis populis et principibus pulchritudinem illius : erat enim pulchra valde.
17O||1||12||127060	Quæ renuit, et ad regis imperium, quod per eunuchos mandaverat, venire contempsit. Unde iratus rex, et nimio furore succensus,
17O||1||13||127070	interrogavit sapientes, qui ex more regio semper ei aderant, et illorum faciebat cuncta consilio, scientium leges, ac jura majorum
17O||1||14||127080	(erant autem primi et proximi, Charsena, et Sethar, et Admatha, et Tharsis, et Mares, et Marsana, et Mamuchan, septem duces Persarum, atque Medorum, qui videbant faciem regis, et primi post eum residere soliti erant) :
17O||1||15||127090	cui sententiæ Vasthi regina subjaceret, quæ Assueri regis imperium, quod per eunuchos mandaverat, facere noluisset.
17O||1||16||127100	Responditque Mamuchan, audiente rege atque principibus : Non solum regem læsit regina Vasthi, sed et omnes populos, et principes, qui sunt in cunctis provinciis regis Assueri.
17O||1||17||127110	Egredietur enim sermo reginæ ad omnes mulieres, ut contemnant viros suos, et dicant : Rex Assuerus jussit ut regina Vasthi intraret ad eum, et illa noluit.
17O||1||18||127120	Atque hoc exemplo omnes principum conjuges Persarum atque Medorum, parvipendent imperia maritorum : unde regis justa est indignatio.
17O||1||19||127130	Si tibi placet, egrediatur edictum a facie tua, et scribatur juxta legem Persarum atque Medorum, quam præteriri illicitum est, ut nequaquam ultra Vasthi ingrediatur ad regem, sed regnum illius, altera, quæ melior est illa, accipiat.
17O||1||20||127140	Et hoc in omne (quod latissimum est) provinciarum tuarum divulgetur imperium, et cunctæ uxores, tam majorum quam minorum, deferant maritis suis honorem.
17O||1||21||127150	Placuit consilium ejus regi, et principibus : fecitque rex juxta consilium Mamuchan,
17O||1||22||127160	et misit epistolas ad universas provincias regni sui, ut quæque gens audire et legere poterat, diversis linguis et litteris, esse viros principes ac majores in domibus suis : et hoc per cunctos populos divulgari.
17O||2||1||127170	His ita gestis, postquam regis Assueri indignatio deferbuerat, recordatus est Vasthi, et quæ fecisset, vel quæ passa esset :
17O||2||2||127180	dixeruntque pueri regis, ac ministri ejus : Quærantur regi puellæ virgines ac speciosæ,
17O||2||3||127190	et mittantur qui considerent per universas provincias puellas speciosas et virgines : et adducant eas ad civitatem Susan, et tradant eas in domum feminarum sub manu Egei eunuchi, qui est præpositus et custos mulierum regiarum : et accipiant mundum muliebrem, et cetera ad usus necessaria.
17O||2||4||127200	Et quæcumque inter omnes oculis regis placuerit, ipsa regnet pro Vasthi. Placuit sermo regi : et ita, ut suggesserant, jussit fieri.
17O||2||5||127210	Erat vir Judæus in Susan civitate, vocabulo Mardochæus filius Jair, filii Semei, filii Cis, de stirpe Jemini,
17O||2||6||127220	qui translatus fuerat de Jerusalem eo tempore, quo Jechoniam regem Juda Nabuchodonosor rex Babylonis transtulerat,
17O||2||7||127230	qui fuit nutritius filiæ fratris sui Edissæ, quæ altero nomine vocabatur Esther : et utrumque parentem amiserat : pulchra nimis, et decora facie. Mortuisque patre ejus ac matre, Mardochæus sibi eam adoptavit in filiam.
17O||2||8||127240	Cumque percrebruisset regis imperium, et juxta mandatum illius multæ pulchræ virgines adducerentur Susan, et Egeo traderentur eunucho, Esther quoque inter ceteras puellas ei tradita est, ut servaretur in numero feminarum.
17O||2||9||127250	Quæ placuit ei, et invenit gratiam in conspectu illius. Et præcepit eunucho, ut acceleraret mundum muliebrem, et traderet ei partes suas, et septem puellas speciosissimas de domo regis, et tam ipsam, quam pedissequas ejus ornaret atque excoleret.
17O||2||10||127260	Quæ noluit indicare ei populum et patriam suam : Mardochæus enim præceperat ei, ut de hac re omnino reticeret :
17O||2||11||127270	qui deambulabat quotidie ante vestibulum domus, in qua electæ virgines servabantur, curam agens salutis Esther, et scire volens quid ei accideret.
17O||2||12||127280	Cum autem venisset tempus singularum per ordinem puellarum, ut intrarent ad regem, expletis omnibus, quæ ad cultum muliebrem pertinebant, mensis duodecimus vertebatur : ita dumtaxat, ut sex mensibus oleo ungerentur myrrhino, et aliis sex quibusdam pigmentis et aromatibus uterentur.
17O||2||13||127290	Ingredientesque ad regem, quidquid postulassent ad ornatum pertinens, accipiebant : et ut eis placuerat, compositæ de triclinio feminarum ad regis cubiculum transibant.
17O||2||14||127300	Et quæ intraverat vespere, egrediebatur mane, atque inde in secundas ædes deducebatur, quæ sub manu Susagazi eunuchi erant, qui concubinis regis præsidebat : nec habebat potestatem ad regem ultra redeundi, nisi voluisset rex, et eam venire jussisset ex nomine.
17O||2||15||127310	Evoluto autem tempore per ordinem, instabat dies, quo Esther filia Abihail fratris Mardochæi, quam sibi adoptaverat in filiam, deberet intrare ad regem. Quæ non quæsivit muliebrem cultum, sed quæcumque voluit Egeus eunuchus custos virginum, hæc ei ad ornatum dedit. Erat enim formosa valde, et incredibili pulchritudine, omnium oculis gratiosa et amabilis videbatur.
17O||2||16||127320	Ducta est itaque ad cubiculum regis Assueri mense decimo, qui vocatur Tebeth, septimo anno regni ejus.
17O||2||17||127330	Et adamavit eam rex plus quam omnes mulieres, habuitque gratiam et misericordiam coram eo super omnes mulieres, et posuit diadema regni in capite ejus, fecitque eam regnare in loco Vasthi.
17O||2||18||127340	Et jussit convivium præparari permagnificum cunctis principibus et servis suis pro conjunctione et nuptiis Esther. Et dedit requiem universis provinciis, ac dona largitus est juxta magnificentiam principalem.
17O||2||19||127350	Cumque secundo quærerentur virgines et congregarentur, Mardochæus manebat ad januam regis :
17O||2||20||127360	necdum prodiderat Esther patriam, et populum suum, juxta mandatum ejus. Quidquid enim ille præcipiebat, observabat Esther : et ita cuncta faciebat ut eo tempore solita erat, quo eam parvulam nutriebat.
17O||2||21||127370	Eo igitur tempore, quo Mardochæus ad regis januam morabatur, irati sunt Bagathan, et Thares duo eunuchi regis, qui janitores erant, et in primo palatii limine præsidebant : volueruntque insurgere in regem, et occidere eum.
17O||2||22||127380	Quod Mardochæum non latuit, statimque nuntiavit reginæ Esther : et illa regi ex nomine Mardochæi, qui ad se rem detulerat.
17O||2||23||127390	Quæsitum est, et inventum : et appensus est uterque eorum in patibulo. Mandatumque est historiis, et annalibus traditum coram rege.
17O||3||1||127400	Post hæc rex Assuerus exaltavit Aman filium Amadathi, qui erat de stirpe Agag : et posuit solium ejus super omnes principes, quos habebat.
17O||3||2||127410	Cunctique servi regis, qui in foribus palatii versabantur, flectebant genua, et adorabant Aman : sic enim præceperat eis imperator ; solus Mardochæus non flectebat genu, neque adorabat eum.
17O||3||3||127420	Cui dixerunt pueri regis, qui ad fores palatii præsidebant : Cur præter ceteros non observas mandatum regis?
17O||3||4||127430	Cumque hoc crebrius dicerent, et ille nollet audire, nuntiaverunt Aman, scire cupientes utrum perseveraret in sententia : dixerat enim eis se esse Judæum.
17O||3||5||127440	Quod cum audisset Aman, et experimento probasset quod Mardochæus non flecteret sibi genu, nec se adoraret, iratus est valde,
17O||3||6||127450	et pro nihilo duxit in unum Mardochæum mittere manus suas : audierat enim quod esset gentis Judææ ; magisque voluit omnem Judæorum, qui erant in regno Assueri, perdere nationem.
17O||3||7||127460	Mense primo (cujus vocabulum est Nisan) anno duodecimo regni Assueri, missa est sors in urnam, quæ hebraice dicitur phur, coram Aman, quo die et quo mense gens Judæorum deberet interfici : et exivit mensis duodecimus, qui vocatur Adar.
17O||3||8||127470	Dixitque Aman regi Assuero : Est populus per omnes provincias regni tui dispersus, et a se mutuo separatus, novis utens legibus et cæremoniis, insuper et regis scita contemnens. Et optime nosti quod non expediat regno tuo ut insolescat per licentiam.
17O||3||9||127480	Si tibi placet, decerne, ut pereat, et decem millia talentorum appendam arcariis gazæ tuæ.
17O||3||10||127490	Tulit ergo rex annulum, quo utebatur, de manu sua, et dedit eum Aman filio Amadathi de progenie Agag, hosti Judæorum,
17O||3||11||127500	dixitque ad eum : Argentum, quod tu polliceris, tuum sit ; de populo age quod tibi placet.
17O||3||12||127510	Vocatique sunt scribæ regis mense primo Nisan, tertiadecima die ejusdem mensis : et scriptum est, ut jusserat Aman, ad omnes satrapas regis, et judices provinciarum, diversarumque gentium, ut quæque gens legere poterat, et audire pro varietate linguarum ex nomine regis Assueri : et litteræ signatæ ipsius annulo,
17O||3||13||127520	missæ sunt per cursores regis ad universas provincias ut occiderent atque delerent omnes Judæos, a puero usque ad senem, parvulos, et mulieres, uno die, hoc est tertiodecimo mensis duodecimi, qui vocatur Adar ; et bona eorum diriperent.
17O||3||14||127530	Summa autem epistolarum hæc fuit, ut omnes provinciæ scirent, et pararent se ad prædictam diem.
17O||3||15||127540	Festinabant cursores, qui missi erant, regis imperium explere. Statimque in Susan pependit edictum, rege et Aman celebrante convivium, et cunctis Judæis, qui in urbe erant, flentibus.
17O||4||1||127550	Quæ cum audisset Mardochæus, scidit vestimenta sua, et indutus est sacco, spargens cinerem capiti : et in platea mediæ civitatis voce magna clamabat, ostendens amaritudinem animi sui,
17O||4||2||127560	et hoc ejulatu usque ad fores palatii gradiens. Non enim erat licitum indutum sacco aulam regis intrare.
17O||4||3||127570	In omnibus quoque provinciis, oppidis, ac locis, ad quæ crudele regis dogma pervenerat, planctus ingens erat apud Judæos, jejunium, ululatus, et fletus, sacco et cinere multis pro strato utentibus.
17O||4||4||127580	Ingressæ autem sunt puellæ Esther et eunuchi, nuntiaveruntque ei. Quod audiens consternata est, et vestem misit, ut ablato sacco induerent eum : quam accipere noluit.
17O||4||5||127590	Accitoque Athach eunucho, quem rex ministrum ei dederat, præcepit ei ut iret ad Mardochæum, et disceret ab eo cur hoc faceret.
17O||4||6||127600	Egressusque Athach, ivit ad Mardochæum stantem in platea civitatis, ante ostium palatii :
17O||4||7||127610	qui indicavit ei omnia, quæ acciderant, quomodo Aman promisisset ut in thesauros regis pro Judæorum nece inferret argentum.
17O||4||8||127620	Exemplar quoque edicti, quod pendebat in Susan, dedit ei, ut reginæ ostenderet, et moneret eam, ut intraret ad regem, et deprecaretur eum pro populo suo.
17O||4||9||127630	Regressus Athach, nuntiavit Esther omnia, quæ Mardochæus dixerat.
17O||4||10||127640	Quæ respondit ei, et jussit ut diceret Mardochæo :
17O||4||11||127650	Omnes servi regis, et cunctæ, quæ sub ditione ejus sunt, norunt provinciæ, quod sive vir, sive mulier non vocatus, interius atrium regis intraverit, absque ulla cunctatione statim interficiatur : nisi forte rex auream virgam ad eum tetenderit pro signo clementiæ, atque ita possit vivere. Ego igitur quomodo ad regem intrare potero, quæ triginta jam diebus non sum vocata ad eum ?
17O||4||12||127660	Quod cum audisset Mardochæus,
17O||4||13||127670	rursum mandavit Esther, dicens : Ne putes quod animam tuam tantum liberes, quia in domo regis es præ cunctis Judæis :
17O||4||14||127680	si enim nunc silueris, per aliam occasionem liberabuntur Judæi : et tu, et domus patris tui peribitis. Et quis novit utrum idcirco ad regnum veneris, ut in tali tempore parareris?
17O||4||15||127690	Rursumque Esther hæc Mardochæo verba mandavit :
17O||4||16||127700	Vade et congrega omnes Judæos, quos in Susan repereris, et orate pro me. Non comedatis, et non bibatis tribus diebus, et tribus noctibus : et ego cum ancillis meis similiter jejunabo, et tunc ingrediar ad regem contra legem faciens, non vocata, tradensque me morti et periculo.
17O||4||17||127710	Ivit itaque Mardochæus, et fecit omnia, quæ ei Esther præceperat.
17O||5||1||127720	Die autem tertio induta est Esther regalibus vestimentis, et stetit in atrio domus regiæ, quod erat interius, contra basilicam regis : at ille sedebat super solium suum in consistorio palatii contra ostium domus.
17O||5||2||127730	Cumque vidisset Esther reginam stantem, placuit oculis ejus, et extendit contra eam virgam auream, quam tenebat manu : quæ accedens, osculata est summitatem virgæ ejus.
17O||5||3||127740	Dixitque ad eam rex : Quid vis, Esther regina ? quæ est petitio tua ? etiam si dimidiam partem regni petieris, dabitur tibi.
17O||5||4||127750	At illa respondit : Si regi placet, obsecro ut venias ad me hodie, et Aman tecum ad convivium, quod paravi.
17O||5||5||127760	Statimque rex, Vocate, inquit, cito Aman ut Esther obediat voluntati. Venerunt itaque rex et Aman ad convivium, quod eis regina paraverat.
17O||5||6||127770	Dixitque ei rex, postquam vinum biberat abundanter : Quid petis ut detur tibi? et pro qua re postulas ? etiam si dimidiam partem regni mei petieris, impetrabis.
17O||5||7||127780	Cui respondit Esther : Petitio mea, et preces sunt istæ :
17O||5||8||127790	si inveni in conspectu regis gratiam, et si regi placet ut det mihi quod postulo, et meam impleat petitionem : veniat rex et Aman ad convivium quod paravi eis, et cras aperiam regi voluntatem meam.
17O||5||9||127800	Egressus est itaque illo die Aman lætus et alacer. Cumque vidisset Mardochæum sedentem ante fores palatii, et non solum non assurrexisse sibi, sed nec motum quidem de loco sessionis suæ, indignatus est valde :
17O||5||10||127810	et dissimulata ira, reversus in domum suam, convocavit ad se amicos suos, et Zares uxorem suam :
17O||5||11||127820	et exposuit illis magnitudinem divitiarum suarum, filiorumque turbam, et quanta eum gloria super omnes principes et servos suos rex elevasset.
17O||5||12||127830	Et post hæc ait : Regina quoque Esther nullum alium vocavit ad convivium cum rege præter me : apud quam etiam cras cum rege pransurus sum.
17O||5||13||127840	Et cum hæc omnia habeam, nihil me habere puto, quamdiu videro Mardochæum Judæum sedentem ante fores regias.
17O||5||14||127850	Responderuntque ei Zares uxor ejus, et ceteri amici : Jube parari excelsam trabem, habentem altitudinis quinquaginta cubitos, et dic mane regi ut appendatur super eam Mardochæus, et sic ibis cum rege lætus ad convivium. Placuit ei consilium, et jussit excelsam parari crucem.
17O||6||1||127860	Noctem illam duxit rex insomnem, jussitque sibi afferri historias et annales priorum temporum. Quæ cum illo præsente legerentur,
17O||6||2||127870	ventum est ad illum locum ubi scriptum erat quomodo nuntiasset Mardochæus insidias Bagathan, et Thares eunuchorum, regem Assuerum jugulare cupientium.
17O||6||3||127880	Quod cum audisset rex, ait : Quid pro hac fide honoris ac præmii Mardochæus consecutus est ? Dixerunt ei servi illius ac ministri : Nihil omnino mercedis accepit.
17O||6||4||127890	Statimque rex, Quis est, inquit, in atrio ? Aman quippe interius atrium domus regiæ intraverat, ut suggereret regi, et juberet Mardochæum affigi patibulo, quod ei fuerat præparatum.
17O||6||5||127900	Responderunt pueri : Aman stat in atrio. Dixitque rex : Ingrediatur.
17O||6||6||127910	Cumque esset ingressus, ait illi : Quid debet fieri viro, quem rex honorare desiderat? Cogitans autem in corde suo Aman, et reputans quod nullum alium rex, nisi se, vellet honorare,
17O||6||7||127920	respondit : Homo, quem rex honorare cupit,
17O||6||8||127930	debet indui vestibus regiis, et imponi super equum, qui de sella regis est, et accipere regium diadema super caput suum,
17O||6||9||127940	et primus de regiis principibus, ac tyrannis teneat equum ejus, et per plateam civitatis incedens clamet, et dicat : Sic honorabitur, quemcumque voluerit rex honorare.
17O||6||10||127950	Dixitque ei rex : Festina, et sumpta stola et equo, fac, ut locutus es, Mardochæo Judæo, qui sedet ante fores palatii. Cave ne quidquam de his, quæ locutus es, prætermittas.
17O||6||11||127960	Tulit itaque Aman stolam et equum, indutumque Mardochæum in platea civitatis, et impositum equo præcedebat, atque clamabat : Hoc honore condignus est, quemcumque rex voluerit honorare.
17O||6||12||127970	Reversusque est Mardochæus ad januam palatii : et Aman festinavit ire in domum suam, lugens et operto capite :
17O||6||13||127980	narravitque Zares uxori suæ, et amicis, omnia quæ evenissent sibi. Cui responderunt sapientes, quos habebat in consilio, et uxor ejus : Si de semine Judæorum est Mardochæus, ante quem cadere cœpisti, non poteris ei resistere, sed cades in conspectu ejus.
17O||6||14||127990	Adhuc illis loquentibus, venerunt eunuchi regis, et cito eum ad convivium, quod regina paraverat, pergere compulerunt.
17O||7||1||128000	Intravit itaque rex et Aman, ut biberent cum regina.
17O||7||2||128010	Dixitque ei rex etiam secunda die, postquam vino incaluerat : Quæ est petitio tua, Esther, ut detur tibi ? et quid vis fieri ? etiam si dimidiam partem regni mei petieris, impetrabis.
17O||7||3||128020	Ad quem illa respondit : Si inveni gratiam in oculis tuis o rex, et si tibi placet, dona mihi animam meam pro qua rogo, et populum meum pro quo obsecro.
17O||7||4||128030	Traditi enim sumus ego et populus meus, ut conteramur, jugulemur, et pereamus. Atque utinam in servos et famulas venderemur : esset tolerabile malum, et gemens tacerem : nunc autem hostis noster est, cujus crudelitas redundat in regem.
17O||7||5||128040	Respondensque rex Assuerus ait : Quis est iste, et cujus potentiæ, ut hæc audeat facere ?
17O||7||6||128050	Dixitque Esther : Hostis et inimicus noster pessimus iste est Aman. Quod ille audiens, illico obstupuit, vultum regis ac reginæ ferre non sustinens.
17O||7||7||128060	Rex autem iratus surrexit, et de loco convivii intravit in hortum arboribus consitum. Aman quoque surrexit ut rogaret Esther reginam pro anima sua : intellexit enim a rege sibi paratum malum.
17O||7||8||128070	Qui cum reversus esset de horto nemoribus consito, et intrasset convivii locum, reperit Aman super lectulum corruisse, in quo jacebat Esther, et ait : Etiam reginam vult opprimere, me præsente, in domo mea. Necdum verbum de ore regis exierat, et statim operuerunt faciem ejus.
17O||7||9||128080	Dixitque Harbona, unus de eunuchis, qui stabant in ministerio regis : En lignum, quod paraverat Mardochæo, qui locutus est pro rege, stat in domo Aman, habens altitudinis quinquaginta cubitos. Cui dixit rex : Appendite eum in eo.
17O||7||10||128090	Suspensus est itaque Aman in patibulo quod paraverat Mardochæo : et regis ira quievit.
17O||8||1||128100	Die illo dedit rex Assuerus Esther reginæ domum Aman adversarii Judæorum, et Mardochæus ingressus est ante faciem regis. Confessa est enim ei Esther quod esset patruus suus.
17O||8||2||128110	Tulitque rex annulum, quem ab Aman recipi jusserat, et tradidit Mardochæo. Esther autem constituit Mardochæum super domum suam.
17O||8||3||128120	Nec his contenta, procidit ad pedes regis, flevitque et locuta ad eum oravit ut malitiam Aman Agagitæ, et machinationes ejus pessimas, quas excogitaverat contra Judæos, juberet irritas fieri.
17O||8||4||128130	At ille ex more sceptrum aureum protendit manu, quo signum clementiæ monstrabatur : illaque consurgens stetit ante eum,
17O||8||5||128140	et ait : Si placet regi, et si inveni gratiam in oculis ejus, et deprecatio mea non ei videtur esse contraria, obsecro, ut novis epistolis, veteres Aman litteræ, insidiatoris et hostis Judæorum, quibus eos in cunctis regis provinciis perire præceperat, corrigantur.
17O||8||6||128150	Quomodo enim potero sustinere necem et interfectionem populi mei ?
17O||8||7||128160	Responditque rex Assuerus Esther reginæ, et Mardochæo Judæo : Domum Aman concessi Esther, et ipsum jussi affigi cruci, quia ausus est manum mittere in Judæos.
17O||8||8||128170	Scribite ergo Judæis, sicut vobis placet, regis nomine, signantes litteras annulo meo. Hæc enim consuetudo erat, ut epistolis, quæ ex regis nomine mittebantur, et illius annulo signatæ erant, nemo auderet contradicere.
17O||8||9||128180	Accitisque scribis et librariis regis (erat autem tempus tertii mensis, qui appellatur Siban) vigesima et tertia die illius scriptæ sunt epistolæ, ut Mardochæus voluerat, ad Judæos, et ad principes, procuratoresque et judices, qui centum viginti septem provinciis ab India usque ad Æthiopiam præsidebant : provinciæ atque provinciæ, populo et populo juxta linguas et litteras suas, et Judæis, prout legere poterant, et audire.
17O||8||10||128190	Ipsæque epistolæ, quæ regis nomine mittebantur, annulo ipsius obsignatæ sunt, et missæ per veredarios : qui per omnes provincias discurrentes, veteres litteras novis nuntiis prævenirent.
17O||8||11||128200	Quibus imperavit rex, ut convenirent Judæos per singulas civitates, et in unum præciperent congregari ut starent pro animabus suis, et omnes inimicos suos cum conjugibus ac liberis et universis domibus, interficerent atque delerent, et spolia eorum diriperent.
17O||8||12||128210	Et constituta est per omnes provincias una ultionis dies, id est tertiadecima mensis duodecimi Adar.
17O||8||13||128220	Summaque epistolæ hæc fuit, ut in omnibus terris ac populis, qui regis Assueri subjacebant imperio, notum fieret paratos esse Judæos ad capiendam vindictam de hostibus suis.
17O||8||14||128230	Egressique sunt veredarii celeres nuntia perferentes, et edictum regis pependit in Susan.
17O||8||15||128240	Mardochæus autem de palatio, et de conspectu regis egrediens, fulgebat vestibus regiis, hyacinthinis videlicet et æriis, coronam auream portans in capite, et amictus serico pallio atque purpureo. Omnisque civitas exultavit, atque lætata est.
17O||8||16||128250	Judæis autem nova lux oriri visa est, gaudium, honor, et tripudium.
17O||8||17||128260	Apud omnes populos, urbes, atque provincias, quocumque regis jussa veniebant, mira exultatio, epulæ atque convivia, et festus dies : in tantum ut plures alterius gentis et sectæ eorum religioni et cæremoniis jungerentur. Grandis enim cunctos judaici nominis terror invaserat.
17O||9||1||128270	Igitur duodecimi mensis, quem Adar vocari ante jam diximus, tertiadecima die, quando cunctis Judæis interfectio parabatur, et hostes eorum inhiabant sanguini, versa vice Judæi superiores esse cœperunt, et se de adversariis vindicare.
17O||9||2||128280	Congregatique sunt per singulas civitates, oppida, et loca, ut extenderent manum contra inimicos, et persecutores suos. Nullusque ausus est resistere, eo quod omnes populos magnitudinis eorum formido penetrarat.
17O||9||3||128290	Nam et provinciarum judices, et duces, et procuratores, omnisque dignitas, quæ singulis locis ac operibus præerat, extollebant Judæos timore Mardochæi :
17O||9||4||128300	quem principem esse palatii, et plurimum posse cognoverant : fama quoque nominis ejus crescebat quotidie, et per cunctorum ora volitabat.
17O||9||5||128310	Itaque percusserunt Judæi inimicos suos plaga magna, et occiderunt eos, reddentes eis quod sibi paraverant facere :
17O||9||6||128320	in tantum ut etiam in Susan quingentos viros interficerent, extra decem filios Aman Agagitæ hostis Judæorum : quorum ista sunt nomina :
17O||9||7||128330	Pharsandatha, et Delphon, et Esphatha,
17O||9||8||128340	et Phoratha, et Adalia, et Aridatha,
17O||9||9||128350	et Phermesta et Arisai, et Aridai, et Jezatha.
17O||9||10||128360	Quos cum occidissent, prædas de substantiis eorum tangere noluerunt.
17O||9||11||128370	Statimque numerus eorum, qui occisi erant in Susan, ad regem relatus est.
17O||9||12||128380	Qui dixit reginæ : In urbe Susan interfecerunt Judæi quingentos viros, et alios decem filios Aman : quantam putas eos exercere cædem in universis provinciis ? quid ultra postulas, et quid vis ut fieri jubeam ?
17O||9||13||128390	Cui illa respondit : Si regi placet, detur potestas Judæis, ut sicut fecerunt hodie in Susan, sic et cras faciant, et decem filii Aman in patibulis suspendantur.
17O||9||14||128400	Præcepitque rex ut ita fieret. Statimque in Susan pependit edictum, et decem filii Aman suspensi sunt.
17O||9||15||128410	Congregatis Judæis quartadecima die mensis Adar, interfecti sunt in Susan trecenti viri : nec eorum ab illis direpta substantia est.
17O||9||16||128420	Sed et per omnes provincias, quæ ditioni regis subjacebant, pro animabus suis steterunt Judæi, interfectis hostibus ac persecutoribus suis : in tantum ut septuaginta quinque millia occisorum implerentur, et nullus de substantiis eorum quidquam contingeret.
17O||9||17||128430	Dies autem tertiusdecimus mensis Adar primus apud omnes interfectionis fuit, et quartadecima die cædere desierunt. Quem constituerunt esse solemnem, ut in eo omni tempore deinceps vacarent epulis, gaudio atque conviviis.
17O||9||18||128440	At hi, qui in urbe Susan cædem exercuerant, tertiodecimo et quartodecimo die ejusdem mensis in cæde versati sunt : quintodecimo autem die percutere desierunt. Et idcirco eumdem diem constituerunt solemnem epularum atque lætitiæ.
17O||9||19||128450	Hi vero Judæi, qui in oppidis non muratis ac villis morabantur, quartumdecimum diem mensis Adar conviviorum et gaudii decreverunt, ita ut exultent in eo, et mittant sibi mutuo partes epularum et ciborum.
17O||9||20||128460	Scripsit itaque Mardochæus omnia hæc, et litteris comprehensa misit ad Judæos, qui in omnibus regis provinciis morabantur, tam in vicino positis, quam procul,
17O||9||21||128470	ut quartamdecimam et quintamdecimam diem mensis Adar pro festis susciperent, et revertente semper anno solemni celebrarent honore :
17O||9||22||128480	quia in ipsis diebus se ulti sunt Judæi de inimicis suis, et luctus atque tristitia in hilaritatem gaudiumque conversa sunt, essentque dies isti epularum atque lætitiæ, et mitterent sibi invicem ciborum partes, et pauperibus munuscula largirentur.
17O||9||23||128490	Susceperuntque Judæi in solemnem ritum cuncta quæ eo tempore facere cœperant, et quæ Mardochæus litteris facienda mandaverat.
17O||9||24||128500	Aman enim, filius Amadathi stirpis Agag, hostis et adversarius Judæorum, cogitavit contra eos malum, ut occideret illos, atque deleret : et misit phur, quod nostra lingua vertitur in sortem.
17O||9||25||128510	Et postea ingressa est Esther ad regem, obsecrans ut conatus ejus, litteris regis irriti fierent : et malum, quod contra Judæos cogitaverat, reverteretur in caput ejus. Denique et ipsum et filios ejus affixerunt cruci,
17O||9||26||128520	atque ex illo tempore dies isti appellati sunt phurim, id est sortium : eo quod phur, id est sors, in urnam missa fuerit. Et cuncta, quæ gesta sunt, epistolæ, id est libri hujus volumine continentur :
17O||9||27||128530	quæque sustinuerunt, et quæ deinceps immutata sunt, susceperunt Judæi super se et semen suum, et super cunctos, qui religioni eorum voluerunt copulari, ut nulli liceat duos hos dies absque solemnitate transigere : quos scriptura testatur, et certa expetunt tempora, annis sibi jugiter succedentibus.
17O||9||28||128540	Isti sunt dies, quos nulla umquam delebit oblivio : et per singulas generationes cunctæ in toto orbe provinciæ celebrabunt : nec est ulla civitas, in qua dies phurim, id est sortium, non observentur a Judæis, et ab eorum progenie, quæ his cæremoniis obligata est.
17O||9||29||128550	Scripseruntque Esther regina filia Abihail, et Mardochæus Judæus etiam secundam epistolam, ut omni studio dies ista solemnis sanciretur in posterum :
17O||9||30||128560	et miserunt ad omnes Judæos, qui in centum viginti septem provinciis regis Assueri versabantur, ut haberent pacem, et susciperent veritatem,
17O||9||31||128570	observantes dies sortium, et suo tempore cum gaudio celebrarent : sicut constituerant Mardochæus et Esther, et illi observanda susceperunt a se, et a semine suo, jejunia, et clamores, et sortium dies,
17O||9||32||128580	et omnia, quæ libri hujus, qui vocatur Esther, historia continentur.
17O||10||1||128590	Rex vero Assuerus omnem terram, et cunctas maris insulas fecit tributarias :
17O||10||2||128600	cujus fortitudo et imperium, et dignitas atque sublimitas, qua exaltavit Mardochæum, scripta sunt in libris Medorum, atque Persarum :
17O||10||3||128610	et quomodo Mardochæus judaici generis secundus a rege Assuero fuerit : et magnus apud Judæos, et acceptabilis plebi fratrum suorum, quærens bona populo suo, et loquens ea, quæ ad pacem seminis sui pertinerent.
18O||1||1||128620	Vir erat in terra Hus, nomine Job ; et erat vir ille simplex, et rectus, ac timens Deum, et recedens a malo.
18O||1||2||128630	Natique sunt ei septem filii, et tres filiæ.
18O||1||3||128640	Et fuit possessio ejus septem millia ovium, et tria millia camelorum, quingenta quoque juga boum, et quingentæ asinæ, ac familia multa nimis : eratque vir ille magnus inter omnes orientales.
18O||1||4||128650	Et ibant filii ejus, et faciebant convivium per domos, unusquisque in die suo. Et mittentes vocabant tres sorores suas, ut comederent et biberent cum eis.
18O||1||5||128660	Cumque in orbem transissent dies convivii, mittebat ad eos Job, et sanctificabat illos ; consurgensque diluculo, offerebat holocausta pro singulis. Dicebat enim : Ne forte peccaverint filii mei, et benedixerint Deo in cordibus suis. Sic faciebat Job cunctis diebus.
18O||1||6||128670	Quadam autem die, cum venissent filii Dei ut assisterent coram Domino, affuit inter eos etiam Satan.
18O||1||7||128680	Cui dixit Dominus : Unde venis ? Qui respondens, ait : Circuivi terram, et perambulavi eam.
18O||1||8||128690	Dixitque Dominus ad eum : Numquid considerasti servum meum Job, quod non sit ei similis in terra, homo simplex et rectus, ac timens Deum, et recedens a malo ?
18O||1||9||128700	Cui respondens Satan, ait : Numquid Job frustra timet Deum ?
18O||1||10||128710	Nonne tu vallasti eum, ac domum ejus, universamque substantiam per circuitum, operibus manuum ejus benedixisti, et possessio ejus crevit in terra ?
18O||1||11||128720	Sed extende paululum manum tuam et tange cuncta quæ possidet, nisi in faciem benedixerit tibi.
18O||1||12||128730	Dixit ergo Dominus ad Satan : Ecce universa quæ habet in manu tua sunt ; tantum in eum ne extendas manum tuam. Egressusque est Satan a facie Domini.
18O||1||13||128740	Cum autem quadam die filii et filiæ ejus comederent et biberent vinum in domo fratris sui primogeniti,
18O||1||14||128750	nuntius venit ad Job, qui diceret : Boves arabant, et asinæ pascebantur juxta eos ;
18O||1||15||128760	et irruerunt Sabæi, tuleruntque omnia, et pueros percusserunt gladio ; et evasi ego solus, ut nuntiarem tibi.
18O||1||16||128770	Cumque adhuc ille loqueretur, venit alter, et dixit : Ignis Dei cecidit e cælo, et tactas oves puerosque consumpsit ; et effugi ego solus, ut nuntiarem tibi.
18O||1||17||128780	Sed et illo adhuc loquente, venit alius, et dixit : Chaldæi fecerunt tres turmas, et invaserunt camelos, et tulerunt eos, necnon et pueros percusserunt gladio : et ego fugi solus, ut nuntiarem tibi.
18O||1||18||128790	Adhuc loquebatur ille, et ecce alius intravit, et dixit : Filiis tuis et filiabus vescentibus et bibentibus vinum in domo fratris sui primogeniti,
18O||1||19||128800	repente ventus vehemens irruit a regione deserti, et concussit quatuor angulos domus, quæ corruens oppressit liberos tuos, et mortui sunt ; et effugi ego solus, ut nuntiarem tibi.
18O||1||20||128810	Tunc surrexit Job, et scidit vestimenta sua ; et tonso capite, corruens in terram, adoravit,
18O||1||21||128820	et dixit : Nudus egressus sum de utero matris meæ, et nudus revertar illuc. Dominus dedit, Dominus abstulit ; sicut Domino placuit, ita factum est. Sit nomen Domini benedictum.
18O||1||22||128830	In omnibus his non peccavit Job labiis suis, neque stultum quid contra Deum locutus est.
18O||2||1||128840	Factum est autem, cum quadam die venissent filii Dei, et starent coram Domino, venisset quoque Satan inter eos, et staret in conspectu ejus,
18O||2||2||128850	ut diceret Dominus ad Satan : Unde venis ? Qui respondens ait : Circuivi terram, et perambulavi eam.
18O||2||3||128860	Et dixit Dominus ad Satan : Numquid considerasti servum meum Job, quod non sit ei similis in terra, vir simplex et rectus, ac timens Dem, et recedens a malo, et adhuc retinens innocentiam ? Tu autem commovisti me adversus eum, ut affligerem eum frustra.
18O||2||4||128870	Cui respondens Satan, ait : Pellem pro pelle, et cuncta quæ habet homo dabit pro anima sua ;
18O||2||5||128880	alioquin mitte manum tuam, et tange os ejus et carnem ; et tunc videbis quod in faciem benedicat tibi.
18O||2||6||128890	Dixit ergo Dominus ad Satan : Ecce in manu tua est ; verumtamen animam illius serva.
18O||2||7||128900	Egressus igitur Satan a facie Domini, percussit Job ulcere pessimo, a planta pedis usque ad verticem ejus ;
18O||2||8||128910	qui testa saniem radebat, sedens in sterquilinio.
18O||2||9||128920	Dixit autem illi uxor sua : Adhuc tu permanes in simplicitate tua ? Benedic Deo, et morere.
18O||2||10||128930	Qui ait ad illam : Quasi una de stultis mulieribus locuta es ; si bona suscepimus de manu Dei, mala quare non suscipiamus ? In omnibus his non peccavit Job labiis suis.
18O||2||11||128940	Igitur audientes tres amici Job omne malum quod accidisset ei, venerunt singuli de loco suo, Eliphaz Themanites, et Baldad Suhites, et Sophar Naamathites. Condixerant enim ut pariter venientes visitarent eum, et consolarentur.
18O||2||12||128950	Cumque elevassent procul oculos suos, non cognoverunt eum, et exclamantes ploraverunt, scissisque vestibus, sparserunt pulverem super caput suum in cælum.
18O||2||13||128960	Et sederunt cum eo in terra septem diebus et septem noctibus ; et nemo loquebatur ei verbum, videbant enim dolorem esse vehementem.
18O||3||1||128970	Post hæc aperuit Job os suum, et maledixit diei suo,
18O||3||2||128980	et locutus est :
18O||3||3||128990	Pereat dies in qua natus sum, et nox in qua dictum est : Conceptus est homo !
18O||3||4||129000	Dies ille vertatur in tenebras ; non requirat eum Deus desuper, et non illustretur lumine.
18O||3||5||129010	Obscurent eum tenebræ et umbra mortis ; occupet eum caligo, et involvatur amaritudine.
18O||3||6||129020	Noctem illam tenebrosus turbo possideat ; non computetur in diebus anni, nec numeretur in mensibus.
18O||3||7||129030	Sit nox illa solitaria, nec laude digna.
18O||3||8||129040	Maledicant ei qui maledicunt diei, qui parati sunt suscitare Leviathan.
18O||3||9||129050	Obtenebrentur stellæ caligine ejus ; expectet lucem, et non videat, nec ortum surgentis auroræ.
18O||3||10||129060	Quia non conclusit ostia ventris qui portavit me, nec abstulit mala ab oculis meis.
18O||3||11||129070	Quare non in vulva mortuus sum ? egressus ex utero non statim perii ?
18O||3||12||129080	Quare exceptus genibus ? cur lactatus uberibus ?
18O||3||13||129090	Nunc enim dormiens silerem, et somno meo requiescerem
18O||3||14||129100	cum regibus et consulibus terræ, qui ædificant sibi solitudines ;
18O||3||15||129110	aut cum principibus qui possident aurum, et replent domos suas argento ;
18O||3||16||129120	aut sicut abortivum absconditum non subsisterem, vel qui concepti non viderunt lucem.
18O||3||17||129130	Ibi impii cessaverunt a tumultu, et ibi requieverunt fessi robore.
18O||3||18||129140	Et quondam vincti pariter sine molestia, non audierunt vocem exactoris.
18O||3||19||129150	Parvus et magnus ibi sunt, et servus liber a domino suo.
18O||3||20||129160	Quare misero data est lux, et vita his qui in amaritudine animæ sunt ?
18O||3||21||129170	Qui expectant mortem, et non venit, quasi effodientes thesaurum ;
18O||3||22||129180	gaudentque vehementer cum invenerint sepulchrum ?
18O||3||23||129190	Viro cujus abscondita est via et circumdedit eum Deus tenebris ?
18O||3||24||129200	Antequam comedam, suspiro ; et tamquam inundantes aquæ, sic rugitus meus ;
18O||3||25||129210	quia timor quem timebam evenit mihi, et quod verebar accidit.
18O||3||26||129220	Nonne dissimulavi ? nonne silui ? nonne quievi ? Et venit super me indignatio.
18O||4||1||129230	Respondens autem Eliphaz Themanites, dixit :
18O||4||2||129240	Si cœperimus loqui tibi, forsitan moleste accipies ; sed conceptum sermonem tenere quis poterit ?
18O||4||3||129250	Ecce docuisti multos, et manus lassas roborasti ;
18O||4||4||129260	vacilantes confirmaverunt sermones tui, et genua trementia confortasti.
18O||4||5||129270	Nunc autem venit super te plaga, et defecisti ; tetigit te, et conturbatus es.
18O||4||6||129280	Ubi est timor tuus, fortitudo tua ? patientia tua et perfectio viarum tuarum ?
18O||4||7||129290	Recordare, obsecro te, quis umquam innocens periit ; aut quando recti deleti sunt ?
18O||4||8||129300	Quin potius vidi eos qui operantur iniquitatem, et seminant dolores, et metunt eos,
18O||4||9||129310	flante Deo perisse, et spiritu iræ ejus esse consumptos.
18O||4||10||129320	Rugitus leonis, et vox leænæ, et dentes catulorum leonum contriti sunt.
18O||4||11||129330	Tigris periit, eo quod non haberet prædam, et catuli leonis dissipati sunt.
18O||4||12||129340	Porro ad me dictum est verbum absconditum, et quasi furtive suscepit auris mea venas susurri ejus.
18O||4||13||129350	In horrore visionis nocturnæ, quando solet sopor occupare homines,
18O||4||14||129360	pavor tenuit me, et tremor, et omnia ossa mea perterrita sunt ;
18O||4||15||129370	et cum spiritus, me præsente, transiret, inhorruerunt pili carnis meæ.
18O||4||16||129380	Stetit quidam, cujus non agnoscebam vultum, imago coram oculis meis, et vocem quasi auræ lenis audivi.
18O||4||17||129390	Numquid homo, Dei comparatione, justificabitur ? aut factore suo purior erit vir ?
18O||4||18||129400	Ecce qui serviunt ei, non sunt stabiles, et in angelis suis reperit pravitatem ;
18O||4||19||129410	quanto magis hi qui habitant domos luteas, qui terrenum habent fundamentum, consumentur velut a tinea !
18O||4||20||129420	De mane usque ad vesperam succidentur ; et quia nullus intelligit, in æternum peribunt.
18O||4||21||129430	Qui autem reliqui fuerint, auferentur ex eis ; morientur, et non in sapientia.
18O||5||1||129440	Voca ergo, si est qui tibi respondeat, et ad aliquem sanctorum convertere.
18O||5||2||129450	Vere stultum interficit iracundia, et parvulum occidit invidia.
18O||5||3||129460	Ego vidi stultum firma radice ; et maledixi pulchritudini ejus statim.
18O||5||4||129470	Longe fient filii ejus a salute, et conterentur in porta, et non erit qui eruat.
18O||5||5||129480	Cujus messem famelicus comedet, et ipsum rapiet armatus, et bibent sitientes divitias ejus.
18O||5||6||129490	Nihil in terra sine causa fit, et de humo non oritur dolor.
18O||5||7||129500	Homo nascitur ad laborem, et avis ad volatum.
18O||5||8||129510	Quam ob rem ego deprecabor Dominum, et ad Deum ponam eloquium meum,
18O||5||9||129520	qui facit magna et inscrutabilia, et mirabilia absque numero ;
18O||5||10||129530	qui dat pluviam super faciem terræ, et irrigat aquis universa ;
18O||5||11||129540	qui ponit humiles in sublime, et mœrentes erigit sospitate ;
18O||5||12||129550	qui dissipat cogitationes malignorum, ne possint implere manus eorum quod cœperant ;
18O||5||13||129560	qui apprehendit sapientes in astutia eorum, et consilium pravorum dissipat.
18O||5||14||129570	Per diem incurrent tenebras, et quasi in nocte, sic palpabunt in meridie.
18O||5||15||129580	Porro salvum faciet egenum a gladio oris eorum, et de manu violenti pauperem.
18O||5||16||129590	Et erit egeno spes ; iniquitas autem contrahet os suum.
18O||5||17||129600	Beatus homo qui corripitur a Deo. Increpationem ergo Domini ne reprobes ;
18O||5||18||129610	quia ipse vulnerat, et medetur ; percutit, et manus ejus sanabunt.
18O||5||19||129620	In sex tribulationibus liberabit te, et in septima non tangent te malum.
18O||5||20||129630	In fame eruet te de morte, et in bello de manu gladii.
18O||5||21||129640	A flagello linguæ absconderis, et non timebis calamitatem cum venerit.
18O||5||22||129650	In vastitate et fame ridebis, et bestias terræ non formidabis.
18O||5||23||129660	Sed cum lapidibus regionum pactum tuum, et bestiæ terræ pacificæ erunt tibi.
18O||5||24||129670	Et scies quod pacem habeat tabernaculum tuum ; et visitans speciem tuam, non peccabis.
18O||5||25||129680	Scies quoque quoniam multiplex erit semen tuum, et progenies tua quasi herba terræ.
18O||5||26||129690	Ingredieris in abundantia sepulchrum, sicut infertur acervus tritici in tempore suo.
18O||5||27||129700	Ecce hoc, ut investigavimus, ita est. Quod auditum, mente pertracta.
18O||6||1||129710	Respondens autem Job, dixit :
18O||6||2||129720	Utinam appenderentur peccata mea, quibus iram merui, et calamitas quam patior, in statera !
18O||6||3||129730	Quasi arena maris hæc gravior appareret ; unde et verba mea dolore sunt plena ;
18O||6||4||129740	quia sagittæ Domini in me sunt, quarum indignatio ebibit spiritum meum, et terrores Domini militant contra me.
18O||6||5||129750	Numquid rugiet onager cum habuerit herbam ? aut mugiet bos cum ante præsepe plenum steterit ?
18O||6||6||129760	aut poterit comedi insulsum, quod non est sale conditum ? aut potest aliquis gustare quod gustatum affert mortem ?
18O||6||7||129770	Quæ prius nolebat tangere anima mea, nunc, præ angustia, cibi mei sunt.
18O||6||8||129780	Quis det ut veniat petitio mea, et quod expecto tribuat mihi Deus ?
18O||6||9||129790	Et qui cœpit, ipse me conterat ; solvat manum suam, et succidat me ?
18O||6||10||129800	Et hæc mihi sit consolatio, ut affligens me dolore, non parcat, nec contradicam sermonibus Sancti.
18O||6||11||129810	Quæ est enim fortitudo mea, ut sustineam ? aut quis finis meus, ut patienter agam ?
18O||6||12||129820	Nec fortitudo lapidum fortitudo mea, nec caro mea ænea est.
18O||6||13||129830	Ecce non est auxilium mihi in me ; et necessarii quoque mei recesserunt a me.
18O||6||14||129840	Qui tollit ab amico suo misericordiam, timorem Domini derelinquit.
18O||6||15||129850	Fratres mei præterierunt me, sicut torrens qui raptim transit in convallibus.
18O||6||16||129860	Qui timent pruinam, irruet super eos nix.
18O||6||17||129870	Tempore quo fuerint dissipati, peribunt ; et ut incaluerit, solventur de loco suo.
18O||6||18||129880	Involutæ sunt semitæ gressuum eorum ; ambulabunt in vacuum, et peribunt.
18O||6||19||129890	Considerate semitas Thema, itinera Saba, et expectate paulisper.
18O||6||20||129900	Confusi sunt, quia speravi, venerunt quoque usque ad me, et pudore cooperti sunt.
18O||6||21||129910	Nunc venistis ; et modo videntes plagam meam, timetis.
18O||6||22||129920	Numquid dixi : Afferte mihi, et de substantia vestra donate mihi ?
18O||6||23||129930	vel : Liberate me de manu hostis, et de manu robustorum eruite me ?
18O||6||24||129940	Docete me, et ego tacebo  et si quid forte ignoravi, instruite me.
18O||6||25||129950	Quare detraxistis sermonibus veritatis, cum e vobis nullus sit qui possit arguere me ?
18O||6||26||129960	Ad increpandum tantum eloquia concinnatis, et in ventum verba profertis.
18O||6||27||129970	Super pupillum irruitis, et subvertere nitimini amicum vestrum.
18O||6||28||129980	Verumtamen quod cœpistis explete ; præbete aurem, et videte an mentiar.
18O||6||29||129990	Respondete, obsecro, absque contentione ; et loquentes id quod justum est, judicate.
18O||6||30||130000	Et non invenietis in lingua mea iniquitatem, nec in faucibus meis stultitia personabit.
18O||7||1||130010	Militia est vita hominis super terram ; et sicut dies mercenarii, dies ejus.
18O||7||2||130020	Sicut servus desiderat umbram, et sicut mercenarius præstolatur finem operis sui,
18O||7||3||130030	sic et ego habui menses vacuos, et noctes laboriosas enumeravi mihi.
18O||7||4||130040	Si dormiero, dicam : Quando consurgam ? et rursum expectabo vesperam, et replebor doloribus usque ad tenebras.
18O||7||5||130050	Induta est caro mea putredine ; et sordibus pulveris cutis mea aruit et contracta est.
18O||7||6||130060	Dies mei velocius transierunt quam a texente tela succiditur ; et consumpti sunt absque ulla spe.
18O||7||7||130070	Memento quia ventus est vita mea, et non revertetur oculus meus ut videat bona.
18O||7||8||130080	Nec aspiciet me visus hominis ; oculi tui in me, et non subsistam.
18O||7||9||130090	Sicut consumitur nubes, et pertransit, sic qui descenderit ad inferos, non ascendet.
18O||7||10||130100	Nec revertetur ultra in domum suam, neque cognoscet eum amplius locus ejus.
18O||7||11||130110	Quapropter et ego non parcam ori meo ; loquar in tribulatione spiritus mei, confabulabor cum amaritudine animæ meæ.
18O||7||12||130120	Numquid mare ego sum, aut cetus, quia circumdedisti me carcere ?
18O||7||13||130130	Si dixero : Consolabitur me lectulus meus, et relevabor loquens mecum in strato meo ;
18O||7||14||130140	terrebis me per somnia, et per visiones horrore concuties.
18O||7||15||130150	Quam ob rem elegit suspendium anima mea, et mortem ossa mea.
18O||7||16||130160	Desperavi, nequaquam ultra jam vivam ; parce mihi, nihil enim sunt dies mei.
18O||7||17||130170	Quid est homo, quia magnificas eum ? aut quid apponis erga eum cor tuum ?
18O||7||18||130180	Visitas eum diluculo, et subito probas illum.
18O||7||19||130190	Usquequo non parcis mihi, nec dimittis me ut glutiam salivam meam ?
18O||7||20||130200	Peccavi ; quid faciam tibi, o custos hominum ? Quare posuisti me contrarium tibi, et factus sum mihimetipsi gravis ?
18O||7||21||130210	Cur non tollis peccatum meum, et quare non aufers iniquitatem meam ? Ecce nunc in pulvere dormiam ; et si mane me quæsieris, non subsistam.
18O||8||1||130220	Respondens autem Baldad Suhites, dixit :
18O||8||2||130230	Usquequo loqueris talia, et spiritus multiplex sermones oris tui ?
18O||8||3||130240	Numquid Deus supplantat judicium ? aut Omnipotens subvertit quod justum est ?
18O||8||4||130250	Etiam si filii tui peccaverunt ei, et dimisit eos in manu iniquitatis suæ :
18O||8||5||130260	tu tamen si diluculo consurrexeris ad Deum, et Omnipotentem fueris deprecatus :
18O||8||6||130270	si mundus et rectus incesseris, statim evigilabit ad te, et pacatum reddet habitaculum justitiæ tuæ ;
18O||8||7||130280	in tantum, ut si priora tua fuerint parva, et novissima tua multiplicentur nimis.
18O||8||8||130290	Interroga enim generationem pristinam, et diligenter investiga patrum memoriam :
18O||8||9||130300	(hesterni quippe sumus, et ignoramus, quoniam sicut umbra dies nostri sunt super terram.)
18O||8||10||130310	Et ipsi docebunt te, loquentur tibi, et de corde suo proferent eloquia.
18O||8||11||130320	Numquid vivere potest scirpus absque humore ? aut crescere carectum sine aqua ?
18O||8||12||130330	Cum adhuc sit in flore, nec carpatur manu, ante omnes herbas arescit.
18O||8||13||130340	Sic viæ omnium qui obliviscuntur Deum, et spes hypocritæ peribit.
18O||8||14||130350	Non ei placebit vecordia sua, et sicut tela aranearum fiducia ejus.
18O||8||15||130360	Innitetur super domum suam, et non stabit ; fulciet eam, et non consurget.
18O||8||16||130370	Humectus videtur antequam veniat sol, et in ortu suo germen ejus egredietur.
18O||8||17||130380	Super acervum petrarum radices ejus densabuntur, et inter lapides commorabitur.
18O||8||18||130390	Si absorbuerit eum de loco suo, negabit eum, et dicet : Non novi te.
18O||8||19||130400	Hæc est enim lætitia viæ ejus, ut rursum de terra alii germinentur,
18O||8||20||130410	Deus non projiciet simplicem, nec porriget manum malignis,
18O||8||21||130420	donec impleatur risu os tuum, et labia tua jubilo.
18O||8||22||130430	Qui oderunt te induentur confusione, et tabernaculum impiorum non subsistet.
18O||9||1||130440	Et respondens Job, ait :
18O||9||2||130450	Vere scio quod ita sit, et quod non justificetur homo compositus Deo.
18O||9||3||130460	Si voluerit contendere cum eo, non poterit ei respondere unum pro mille.
18O||9||4||130470	Sapiens corde est, et fortis robore : quis restitit ei, et pacem habuit ?
18O||9||5||130480	Qui transtulit montes, et nescierunt hi quos subvertit in furore suo.
18O||9||6||130490	Qui commovet terram de loco suo, et columnæ ejus concutiuntur.
18O||9||7||130500	Qui præcipit soli, et non oritur, et stellas claudit quasi sub signaculo.
18O||9||8||130510	Qui extendit cælos solus, et graditur super fluctus maris.
18O||9||9||130520	Qui facit Arcturum et Oriona, et Hyadas et interiora austri.
18O||9||10||130530	Qui facit magna, et incomprehensibilia, et mirabilia, quorum non est numerus.
18O||9||11||130540	Si venerit ad me, non videbo eum ; si abierit, non intelligam.
18O||9||12||130550	Si repente interroget, quis respondebit ei ? vel quis dicere potest : Cur ita facis ?
18O||9||13||130560	Deus, cujus iræ nemo resistere potest, et sub quo curvantur qui portant orbem.
18O||9||14||130570	Quantus ergo sum ego, ut respondeam ei, et loquar verbis meis cum eo ?
18O||9||15||130580	Qui, etiam si habuero quippiam justum, non respondebo : sed meum judicem deprecabor.
18O||9||16||130590	Et cum invocantem exaudierit me, non credo quod audierit vocem meam.
18O||9||17||130600	In turbine enim conteret me, et multiplicabit vulnera mea, etiam sine causa.
18O||9||18||130610	Non concedit requiescere spiritum meum, et implet me amaritudinibus.
18O||9||19||130620	Si fortitudo quæritur, robustissimus est ; si æquitas judicii, nemo audet pro me testimonium dicere.
18O||9||20||130630	Si justificare me voluero, os meum condemnabit me ; si innocentem ostendero, pravum me comprobabit.
18O||9||21||130640	Etiam si simplex fuero, hoc ipsum ignorabit anima mea, et tædebit me vitæ meæ.
18O||9||22||130650	Unum est quod locutus sum : et innocentem et impium ipse consumit.
18O||9||23||130660	Si flagellat, occidat semel, et non de pœnis innocentum rideat.
18O||9||24||130670	Terra data est in manus impii, vultum judicum ejus operit. Quod si non ille est, quis ergo est ?
18O||9||25||130680	Dies mei velociores fuerunt cursore ; fugerunt, et non viderunt bonum.
18O||9||26||130690	Pertransierunt quasi naves poma portantes, sicut aquila volans ad escam.
18O||9||27||130700	Cum dixero : Nequaquam ita loquar, commuto faciem meam, et dolore torqueor.
18O||9||28||130710	Verebar omnia opera mea, sciens quod non parceres delinquenti.
18O||9||29||130720	Si autem et sic impius sum, quare frustra laboravi ?
18O||9||30||130730	Si lotus fuero quasi aquis nivis, et fulserit velut mundissimæ manus meæ,
18O||9||31||130740	tamen sordibus intinges me, et abominabuntur me vestimenta mea.
18O||9||32||130750	Neque enim viro qui similis mei est, respondebo ; nec qui mecum in judicio ex æquo possit audiri.
18O||9||33||130760	Non est qui utrumque valeat arguere, et ponere manum suam in ambobus.
18O||9||34||130770	Auferat a me virgam suam, et pavor ejus non me terreat.
18O||9||35||130780	Loquar, et non timebo eum ; neque enim possum metuens respondere.
18O||10||1||130790	Tædet animam meam vitæ meæ ; dimittam adversum me eloquium meum, loquar in amaritudine animæ meæ.
18O||10||2||130800	Dicam Deo : Noli me condemnare ; indica mihi cur me ita judices.
18O||10||3||130810	Numquid bonum tibi videtur, si calumnieris me, et opprimas me opus manuum tuarum, et consilium impiorum adjuves ?
18O||10||4||130820	Numquid oculi carnei tibi sunt ? aut sicut videt homo, et tu videbis ?
18O||10||5||130830	Numquid sicut dies hominis dies tui, et anni tui sicut humana sunt tempora,
18O||10||6||130840	ut quæras iniquitatem meam, et peccatum meum scruteris,
18O||10||7||130850	et scias quia nihil impium fecerim, cum sit nemo qui de manu tua possit eruere ?
18O||10||8||130860	Manus tuæ fecerunt me, et plasmaverunt me totum in circuitu ; et sic repente præcipitas me ?
18O||10||9||130870	Memento, quæso, quod sicut lutum feceris me, et in pulverem reduces me.
18O||10||10||130880	Nonne sicut lac mulsisti me, et sicut caseum me coagulasti ?
18O||10||11||130890	Pelle et carnibus vestisti me ; ossibus et nervis compegisti me.
18O||10||12||130900	Vitam et misericordiam tribuisti mihi, et visitatio tua custodivit spiritum meum.
18O||10||13||130910	Licet hæc celes in corde tuo, tamen scio quia universorum memineris.
18O||10||14||130920	Si peccavi, et ad horam pepercisti mihi, cur ab iniquitate mea mundum me esse non pateris ?
18O||10||15||130930	Et si impius fuero, væ mihi est ; et si justus, non levabo caput, saturatus afflictione et miseria.
18O||10||16||130940	Et propter superbiam quasi leænam capies me, reversusque mirabiliter me crucias.
18O||10||17||130950	Instauras testes tuos contra me, et multiplicas iram tuam adversum me, et pœnæ militant in me.
18O||10||18||130960	Quare de vulva eduxisti me ? qui utinam consumptus essem, ne oculus me videret !
18O||10||19||130970	Fuissem quasi non essem, de utero translatus ad tumulum.
18O||10||20||130980	Numquid non paucitas dierum meorum finietur brevi ? Dimitte ergo me, ut plangam paululum dolorem meum ;
18O||10||21||130990	antequam vadam, et non revertar, ad terram tenebrosam, et opertam mortis caligine :
18O||10||22||131000	terram miseriæ et tenebrarum, ubi umbra mortis et nullus ordo : sed sempiternus horror inhabitat.
18O||11||1||131010	Respondens autem Sophar Naamathites, dixit :
18O||11||2||131020	Numquid qui multa loquitur, non et audiet ? aut vir verbosus justificabitur ?
18O||11||3||131030	Tibi soli tacebunt homines ? et cum ceteros irriseris, a nullo confutaberis ?
18O||11||4||131040	Dixisti enim : Purus est sermo meus, et mundus sum in conspectu tuo.
18O||11||5||131050	Atque utinam Deus loqueretur tecum, et aperiret labia sua tibi,
18O||11||6||131060	ut ostenderet tibi secreta sapientiæ, et quod multiplex esset lex ejus, et intelligeres quod multo minora exigaris ab eo quam meretur iniquitas tua !
18O||11||7||131070	Forsitan vestigia Dei comprehendes, et usque ad perfectum Omnipotentem reperies ?
18O||11||8||131080	Excelsior cælo est, et quid facies ? profundior inferno, et unde cognosces ?
18O||11||9||131090	Longior terra mensura ejus et latior mari.
18O||11||10||131100	Si subverterit omnia, vel in unum coarctaverit, quis contradicet ei ?
18O||11||11||131110	Ipse enim novit hominum vanitatem ; et videns iniquitatem, nonne considerat ?
18O||11||12||131120	Vir vanus in superbiam erigitur, et tamquam pullum onagri se liberum natum putat.
18O||11||13||131130	Tu autem firmasti cor tuum, et expandisti ad eum manus tuas.
18O||11||14||131140	Si iniquitatem quæ est in manu tua abstuleris a te, et non manserit in tabernaculo tuo injustitia,
18O||11||15||131150	tunc levare poteris faciem tuam absque macula ; et eris stabilis, et non timebis.
18O||11||16||131160	Miseriæ quoque oblivisceris et quasi aquarum quæ præterierunt recordaberis.
18O||11||17||131170	Et quasi meridianus fulgor consurget tibi ad vesperam ; et cum te consumptum putaveris, orieris ut lucifer.
18O||11||18||131180	Et habebis fiduciam, proposita tibi spe, et defossus securus dormies.
18O||11||19||131190	Requiesces, et non erit qui te exterreat ; et deprecabuntur faciem tuam plurimi.
18O||11||20||131200	Oculi autem impiorum deficient, et effugium peribit ab eis, et spes illorum abominatio animæ.
18O||12||1||131210	Respondens autem Job, dixit :
18O||12||2||131220	Ergo vos estis soli homines, et vobiscum morietur sapientia ?
18O||12||3||131230	Et mihi est cor sicut et vobis, nec inferior vestri sum ; quis enim hæc quæ nostis ignorat ?
18O||12||4||131240	Qui deridetur ab amico suo, sicut ego, invocabit Deum, et exaudiet eum ; deridetur enim justi simplicitas.
18O||12||5||131250	Lampas contempta apud cogitationes divitum, parata ad tempus statutum.
18O||12||6||131260	Abundant tabernacula prædonum, et audacter provocant Deum, cum ipse dederit omnia in manus eorum.
18O||12||7||131270	Nimirum interroga jumenta, et docebunt te ; et volatilia cæli, et indicabunt tibi.
18O||12||8||131280	Loquere terræ, et respondebit tibi ; et narrabunt pisces maris.
18O||12||9||131290	Quis ignorat quod omnia hæc manus Domini fecerit ?
18O||12||10||131300	In cujus manu anima omnis viventis, et spiritus universæ carnis hominis.
18O||12||11||131310	Nonne auris verba dijudicat ? Et fauces comedentis, saporem ?
18O||12||12||131320	In antiquis est sapientia, et in multo tempore prudentia.
18O||12||13||131330	Apud ipsum est sapientia et fortitudo ; ipse habet consilium et intelligentiam.
18O||12||14||131340	Si destruxerit, nemo est qui ædificet ; si incluserit hominem, nullus est qui aperiat.
18O||12||15||131350	Si continuerit aquas, omnia siccabuntur ; et si emiserit eas, subvertent terram.
18O||12||16||131360	Apud ipsum est fortitudo et sapientia ; ipse novit et decipientem, et eum qui decipitur.
18O||12||17||131370	Adducit consiliarios in stultum finem, et judices in stuporem.
18O||12||18||131380	Balteum regum dissolvit, et præcingit fune renes eorum.
18O||12||19||131390	Ducit sacerdotes inglorios, et optimates supplantat ;
18O||12||20||131400	commutans labium veracium, et doctrinam senum auferens.
18O||12||21||131410	Effundit despectionem super principes, eos qui oppressi fuerant relevans.
18O||12||22||131420	Qui revelat profunda de tenebris, et producit in lucem umbram mortis.
18O||12||23||131430	Qui multiplicat gentes, et perdit eas, et subversas in integrum restituit.
18O||12||24||131440	Qui immutat cor principum populi terræ, et decipit eos ut frustra incedant per invium.
18O||12||25||131450	Palpabunt quasi in tenebris, et non in luce, et errare eos faciet quasi ebrios.
18O||13||1||131460	Ecce omnia hæc vidit oculus meus, et audivit auris mea, et intellexi singula.
18O||13||2||131470	Secundum scientiam vestram et ego novi : nec inferior vestri sum.
18O||13||3||131480	Sed tamen ad Omnipotentem loquar, et disputare cum Deo cupio,
18O||13||4||131490	prius vos ostendens fabricatores mendacii, et cultores perversorum dogmatum.
18O||13||5||131500	Atque utinam taceretis, ut putaremini esse sapientes !
18O||13||6||131510	Audite ergo correptionem meam, et judicium labiorum meorum attendite.
18O||13||7||131520	Numquid Deus indiget vestro mendacio, ut pro illo loquamini dolos ?
18O||13||8||131530	Numquid faciem ejus accipitis, et pro Deo judicare nitimini ?
18O||13||9||131540	aut placebit ei quem celare nihil potest ? aut decipietur, ut homo, vestris fraudulentiis ?
18O||13||10||131550	Ipse vos arguet, quoniam in abscondito faciem ejus accipitis.
18O||13||11||131560	Statim ut se commoverit, turbabit vos, et terror ejus irruet super vos.
18O||13||12||131570	Memoria vestra comparabitur cineri, et redigentur in lutum cervices vestræ.
18O||13||13||131580	Tacete paulisper, ut loquar quodcumque mihi mens suggesserit.
18O||13||14||131590	Quare lacero carnes meas dentibus meis, et animam meam porto in manibus meis ?
18O||13||15||131600	Etiam si occiderit me, in ipso sperabo : verumtamen vias meas in conspectu ejus arguam.
18O||13||16||131610	Et ipse erit salvator meus : non enim veniet in conspectu ejus omnis hypocrita.
18O||13||17||131620	Audite sermonem meum, et ænigmata percipite auribus vestris.
18O||13||18||131630	Si fuero judicatus, scio quod justus inveniar.
18O||13||19||131640	Quis est qui judicetur mecum ? veniat : quare tacens consumor ?
18O||13||20||131650	Duo tantum ne facias mihi, et tunc a facie tua non abscondar :
18O||13||21||131660	manum tuam longe fac a me, et formido tua non me terreat.
18O||13||22||131670	Voca me, et ego respondebo tibi : aut certe loquar, et tu responde mihi.
18O||13||23||131680	Quantas habeo iniquitates et peccata, scelera mea et delicta ostende mihi.
18O||13||24||131690	Cur faciem tuam abscondis, et arbitraris me inimicum tuum ?
18O||13||25||131700	Contra folium, quod vento rapitur, ostendis potentiam tuam, et stipulam siccam persequeris :
18O||13||26||131710	scribis enim contra me amaritudines, et consumere me vis peccatis adolescentiæ meæ.
18O||13||27||131720	Posuisti in nervo pedem meum, et observasti omnes semitas meas, et vestigia pedum meorum considerasti,
18O||13||28||131730	qui quasi putredo consumendus sum, et quasi vestimentum quod comeditur a tinea.
18O||14||1||131740	Homo, natus de muliere, brevi vivens tempore, repletur multis miseriis.
18O||14||2||131750	Qui quasi flos egreditur et conteritur, et fugit velut umbra, et numquam in eodem statu permanet.
18O||14||3||131760	Et dignum ducis super hujuscemodi aperire oculos tuos, et adducere eum tecum in judicium ?
18O||14||4||131770	Quis potest facere mundum de immundo conceptum semine ? nonne tu qui solus es ?
18O||14||5||131780	Breves dies hominis sunt : numerus mensium ejus apud te est : constituisti terminos ejus, qui præteriri non poterunt.
18O||14||6||131790	Recede paululum ab eo, ut quiescat, donec optata veniat, sicut mercenarii, dies ejus.
18O||14||7||131800	Lignum habet spem : si præcisum fuerit, rursum virescit, et rami ejus pullulant.
18O||14||8||131810	Si senuerit in terra radix ejus, et in pulvere emortuus fuerit truncus illius,
18O||14||9||131820	ad odorem aquæ germinabit, et faciet comam, quasi cum primum plantatum est.
18O||14||10||131830	Homo vero cum mortuus fuerit, et nudatus, atque consumptus, ubi, quæso, est ?
18O||14||11||131840	Quomodo si recedant aquæ de mari, et fluvius vacuefactus arescat :
18O||14||12||131850	sic homo, cum dormierit, non resurget, donec atteratur cælum, non evigilabit, nec consurget de somno suo.
18O||14||13||131860	Quis mihi hoc tribuat, ut in inferno protegas me, et abscondas me, donec pertranseat furor tuus, et constituas mihi tempus in quo recorderis mei ?
18O||14||14||131870	Putasne, mortuus homo rursum vivat ? cunctis diebus quibus nunc milito, expecto donec veniat immutatio mea.
18O||14||15||131880	Vocabis me, et ego respondebo tibi : operi manuum tuarum porriges dexteram.
18O||14||16||131890	Tu quidem gressus meos dinumerasti, sed parce peccatis meis.
18O||14||17||131900	Signasti quasi in sacculo delicta mea, sed curasti iniquitatem meam.
18O||14||18||131910	Mons cadens defluit, et saxum transfertur de loco suo :
18O||14||19||131920	lapides excavant aquæ, et alluvione paulatim terra consumitur : et hominem ergo similiter perdes.
18O||14||20||131930	Roborasti eum paululum, ut in perpetuum transiret : immutabis faciem ejus, et emittes eum.
18O||14||21||131940	Sive nobiles fuerint filii ejus, sive ignobiles, non intelliget.
18O||14||22||131950	Attamen caro ejus, dum vivet, dolebit, et anima illius super semetipso lugebit.
18O||15||1||131960	Respondens autem Eliphaz Themanites, dixit :
18O||15||2||131970	Numquid sapiens respondebit quasi ventum loquens, et implebit ardore stomachum suum ?
18O||15||3||131980	Arguis verbis eum qui non est æqualis tibi, et loqueris quod tibi non expedit.
18O||15||4||131990	Quantum in te est evacuasti timorem, et tulisti preces coram Deo.
18O||15||5||132000	Docuit enim iniquitas tua os tuum, et imitaris linguam blasphemantium.
18O||15||6||132010	Condemnabit te os tuum, et non ego, et labia tua respondebunt tibi.
18O||15||7||132020	Numquid primus homo tu natus es, et ante colles formatus ?
18O||15||8||132030	numquid consilium Dei audisti, et inferior te erit ejus sapientia ?
18O||15||9||132040	Quid nosti quod ignoremus ? quid intelligis quod nesciamus ?
18O||15||10||132050	Et senes et antiqui sunt in nobis, multo vetustiores quam patres tui.
18O||15||11||132060	Numquid grande est ut consoletur te Deus ? sed verba tua prava hoc prohibent.
18O||15||12||132070	Quid te elevat cor tuum, et quasi magna cogitans attonitos habes oculos ?
18O||15||13||132080	Quid tumet contra Deum spiritus tuus, ut proferas de ore tuo hujuscemodi sermones ?
18O||15||14||132090	Quid est homo ut immaculatus sit, et ut justus appareat natus de muliere ?
18O||15||15||132100	Ecce inter sanctos ejus nemo immutabilis, et cæli non sunt mundi in conspectu ejus.
18O||15||16||132110	Quanto magis abominabilis et inutilis homo, qui bibit quasi aquam iniquitatem ?
18O||15||17||132120	Ostendam tibi, audi me : quod vidi, narrabo tibi.
18O||15||18||132130	Sapientes confitentur, et non abscondunt patres suos :
18O||15||19||132140	quibus solis data est terra, et non transivit alienus per eos.
18O||15||20||132150	Cunctis diebus suis impius superbit, et numerus annorum incertus est tyrannidis ejus.
18O||15||21||132160	Sonitus terroris semper in auribus illius : et cum pax sit, ille semper insidias suspicatur.
18O||15||22||132170	Non credit quod reverti possit de tenebris ad lucem, circumspectans undique gladium.
18O||15||23||132180	Cum se moverit ad quærendum panem, novit quod paratus sit in manu ejus tenebrarum dies.
18O||15||24||132190	Terrebit eum tribulatio, et angustia vallabit eum, sicut regem qui præparatur ad prælium.
18O||15||25||132200	Tetendit enim adversus Deum manum suam, et contra Omnipotentem roboratus est.
18O||15||26||132210	Cucurrit adversus eum erecto collo, et pingui cervice armatus est.
18O||15||27||132220	Operuit faciem ejus crassitudo, et de lateribus ejus arvina dependet.
18O||15||28||132230	Habitavit in civitatibus desolatis, et in domibus desertis, quæ in tumulos sunt redactæ.
18O||15||29||132240	Non ditabitur, nec perseverabit substantia ejus, nec mittet in terra radicem suam.
18O||15||30||132250	Non recedet de tenebris : ramos ejus arefaciet flamma, et auferetur spiritu oris sui.
18O||15||31||132260	Non credet frustra errore deceptus, quod aliquo pretio redimendus sit.
18O||15||32||132270	Antequam dies ejus impleantur peribit, et manus ejus arescent.
18O||15||33||132280	Lædetur quasi vinea in primo flore botrus ejus, et quasi oliva projiciens florem suum.
18O||15||34||132290	Congregatio enim hypocritæ sterilis, et ignis devorabit tabernacula eorum qui munera libenter accipiunt.
18O||15||35||132300	Concepit dolorem et peperit iniquitatem, et uterus ejus præparat dolos.
18O||16||1||132310	Respondens autem Job, dixit :
18O||16||2||132320	Audivi frequenter talia : consolatores onerosi omnes vos estis.
18O||16||3||132330	Numquid habebunt finem verba ventosa ? aut aliquid tibi molestum est, si loquaris ?
18O||16||4||132340	Poteram et ego similia vestri loqui : atque utinam esset anima vestra pro anima mea !
18O||16||5||132350	Consolarer et ego vos sermonibus, et moverem caput meum super vos.
18O||16||6||132360	Roborarem vos ore meo, et moverem labia mea, quasi parcens vobis.
18O||16||7||132370	Sed quid agam ? Si locutus fuero, non quiescet dolor meus, et si tacuero, non recedet a me.
18O||16||8||132380	Nunc autem oppressit me dolor meus, et in nihilum redacti sunt omnes artus mei.
18O||16||9||132390	Rugæ meæ testimonium dicunt contra me, et suscitatur falsiloquus adversus faciem meam, contradicens mihi.
18O||16||10||132400	Collegit furorem suum in me, et comminans mihi, infremuit contra me dentibus suis : hostis meus terribilibus oculis me intuitus est.
18O||16||11||132410	Aperuerunt super me ora sua, et exprobrantes percusserunt maxillam meam : saciati sunt pœnis meis.
18O||16||12||132420	Conclusit me Deus apud iniquum, et manibus impiorum me tradidit.
18O||16||13||132430	Ego ille quondam opulentus, repente contritus sum : tenuit cervicem meam, confregit me, et posuit me sibi quasi in signum.
18O||16||14||132440	Circumdedit me lanceis suis, convulneravit lumbos meos : non pepercit, et effudit in terra viscera mea.
18O||16||15||132450	Concidit me vulnere super vulnus : irruit in me quasi gigas.
18O||16||16||132460	Saccum consui super cutem meam, et operui cinere carnem meam.
18O||16||17||132470	Facies mea intumuit a fletu, et palpebræ meæ caligaverunt.
18O||16||18||132480	Hæc passus sum absque iniquitate manus meæ, cum haberem mundas ad Deum preces.
18O||16||19||132490	Terra, ne operias sanguinem meum, neque inveniat in te locum latendi clamor meus :
18O||16||20||132500	ecce enim in cælo testis meus et conscius meus in excelsis.
18O||16||21||132510	Verbosi amivi mei : ad Deum stillat oculus meus :
18O||16||22||132520	atque utinam sic judicaretur vir cum Deo, quomodo judicatur filius hominis cum collega suo !
18O||16||23||132530	Ecce enim breves anni transeunt : et semitam per quam non revertar ambulo.
18O||17||1||132540	Spiritus meus attenuabitur, dies mei breviabuntur, et solum mihi superest sepulchrum.
18O||17||2||132550	Non peccavi, et in amaritudinibus moratur oculus meus.
18O||17||3||132560	Libera me, Domine, et pone me juxta te, et cujusvis manus pugnet contra me.
18O||17||4||132570	Cor eorum longe fecisti a disciplina : propterea non exaltabuntur.
18O||17||5||132580	Prædam pollicetur sociis, et oculi filiorum ejus deficient.
18O||17||6||132590	Posuit me quasi in proverbium vulgi, et exemplum sum coram eis.
18O||17||7||132600	Caligavit ab indignatione oculus meus, et membra mea quasi in nihilum redacta sunt.
18O||17||8||132610	Stupebunt justi super hoc, et innocens contra hypocritam suscitabitur.
18O||17||9||132620	Et tenebit justus viam suam, et mundis manibus addet fortitudinem.
18O||17||10||132630	Igitur omnes vos convertimini, et venite, et non inveniam in vobis ullum sapientem.
18O||17||11||132640	Dies mei transierunt : cogitationes meæ dissipatæ sunt, torquentes cor meum.
18O||17||12||132650	Noctem verterunt in diem, et rursum post tenebras spero lucem.
18O||17||13||132660	Si sustinuero, infernus domus mea est : et in tenebris stravi lectulum meum.
18O||17||14||132670	Putredini dixi : Pater meus es : mater mea, et soror mea, vermibus.
18O||17||15||132680	Ubi est ergo nunc præstolatio mea ? et patientiam meam quis considerat ?
18O||17||16||132690	In profundissimum infernum descendent omnia mea. Putasne saltem ibi erit requies mihi ?
18O||18||1||132700	Respondens autem Baldad Suhites, dixit :
18O||18||2||132710	Usque ad quem finem verba jactabitis ? intelligite prius, et sic loquamur.
18O||18||3||132720	Quare reputati sumus ut jumenta, et sorduimus coram vobis ?
18O||18||4||132730	Qui perdis animam tuam in furore tuo, numquid propter te derelinquetur terra, et transferentur rupes de loco suo ?
18O||18||5||132740	Nonne lux impii extinguetur, nec splendebit flamma ignis ejus ?
18O||18||6||132750	Lux obtenebrescet in tabernaculo illius : et lucerna quæ super eum est extinguetur.
18O||18||7||132760	Arctabuntur gressus virtutis ejus, et præcipitabit eum consilium suum.
18O||18||8||132770	Immisit enim in rete pedes suos, et in maculis ejus ambulat.
18O||18||9||132780	Tenebitur planta illius laqueo, et exardescet contra eum sitis.
18O||18||10||132790	Abscondita est in terra pedica ejus, et decipula illius super semitam.
18O||18||11||132800	Undique terrebunt eum formidines, et involvent pedes ejus.
18O||18||12||132810	Attenuetur fame robur ejus, et inedia invadat costas illius.
18O||18||13||132820	Devoret pulchritudinem cutis ejus, consumat brachia illius primogenita mors.
18O||18||14||132830	Avellatur de tabernaculo suo fiducia ejus : et calcet super eum, quasi rex, interitus.
18O||18||15||132840	Habitent in tabernaculo illius socii ejus qui non est : aspergatur in tabernaculo ejus sulphur.
18O||18||16||132850	Deorsum radices ejus siccentur : sursum autem atteratur messis ejus.
18O||18||17||132860	Memoria illius pereat de terra, et non celebretur nomen ejus in plateis.
18O||18||18||132870	Expellet eum de luce in tenebras, et de orbe transferet eum.
18O||18||19||132880	Non erit semen ejus, neque progenies in populo suo, nec ullæ reliquiæ in regionibus ejus.
18O||18||20||132890	In die ejus stupebunt novissimi, et primos invadet horror.
18O||18||21||132900	Hæc sunt ergo tabernacula iniqui, et iste locus ejus qui ignorat Deum.
18O||19||1||132910	Respondens autem Job, dixit :
18O||19||2||132920	Usquequo affligitis animam meam, et atteritis me sermonibus ?
18O||19||3||132930	En decies confunditis me, et non erubescitis opprimentes me.
18O||19||4||132940	Nempe, et si ignoravi, mecum erit ignorantia mea.
18O||19||5||132950	At vos contra me erigimini, et arguitis me opprobriis meis.
18O||19||6||132960	Saltem nunc intelligite quia Deus non æquo judicio afflixerit me, et flagellis suis me cinxerit.
18O||19||7||132970	Ecce clamabo, vim patiens, et nemo audiet : vociferabor, et non est qui judicet.
18O||19||8||132980	Semitam meam circumsepsit, et transire non possum : et in calle meo tenebras posuit.
18O||19||9||132990	Spoliavit me gloria mea, et abstulit coronam de capite meo.
18O||19||10||133000	Destruxit me undique, et pereo : et quasi evulsæ arbori abstulit spem meam.
18O||19||11||133010	Iratus est contra me furor ejus, et sic me habuit quasi hostem suum.
18O||19||12||133020	Simul venerunt latrones ejus, et fecerunt sibi viam per me, et obsederunt in gyro tabernaculum meum.
18O||19||13||133030	Fratres meos longe fecit a me, et noti mei quasi alieni recesserunt a me.
18O||19||14||133040	Dereliquerunt me propinqui mei, et qui me noverant obliti sunt mei.
18O||19||15||133050	Inquilini domus meæ et ancillæ meæ sicut alienum habuerunt me, et quasi peregrinus fui in oculis eorum.
18O||19||16||133060	Servum meum vocavi, et non respondit : ore proprio deprecabar illum.
18O||19||17||133070	Halitum meum exhorruit uxor mea, et orabam filios uteri mei.
18O||19||18||133080	Stulti quoque despiciebant me : et cum ab eis recessissem, detrahebant mihi.
18O||19||19||133090	Abominati sunt me quondam consiliarii mei, et quem maxime diligebam, aversatus est me.
18O||19||20||133100	Pelli meæ, consumptis carnibus, adhæsit os meum, et derelicta sunt tantummodo labia circa dentes meos.
18O||19||21||133110	Miseremini mei, miseremini mei, saltem vos, amici mei, quia manus Domini tetigit me.
18O||19||22||133120	Quare persequimini me sicut Deus, et carnibus meis saturamini ?
18O||19||23||133130	Quis mihi tribuat ut scribantur sermones mei ? quis mihi det ut exarentur in libro,
18O||19||24||133140	stylo ferreo et plumbi lamina, vel celte sculpantur in silice ?
18O||19||25||133150	Scio enim quod redemptor meus vivit, et in novissimo die de terra surrecturus sum :
18O||19||26||133160	et rursum circumdabor pelle mea, et in carne mea videbo Deum meum.
18O||19||27||133170	Quem visurus sum ego ipse, et oculi mei conspecturi sunt, et non alius : reposita est hæc spes mea in sinu meo.
18O||19||28||133180	Quare ergo nunc dicitis : Persequamur eum, et radicem verbi inveniamus contra eum ?
18O||19||29||133190	Fugite ergo a facie gladii, quoniam ultor iniquitatum gladius est : et scitote esse judicium.
18O||20||1||133200	Respondens autem Sophar Naamathites, dixit :
18O||20||2||133210	Idcirco cogitationes meæ variæ succedunt sibi, et mens in diversa rapitur.
18O||20||3||133220	Doctrinam qua me arguis audiam, et spiritus intelligentiæ meæ respondebit mihi.
18O||20||4||133230	Hoc scio a principio, ex quo positus est homo super terram,
18O||20||5||133240	quod laus impiorum brevis sit, et gaudium hypocritæ ad instar puncti.
18O||20||6||133250	Si ascenderit usque ad cælum superbia ejus, et caput ejus nubes tetigerit,
18O||20||7||133260	quasi sterquilinium in fine perdetur, et qui eum viderant, dicent : Ubi est ?
18O||20||8||133270	Velut somnium avolans non invenietur : transiet sicut visio nocturna.
18O||20||9||133280	Oculus qui eum viderat non videbit, neque ultra intuebitur eum locus suus.
18O||20||10||133290	Filii ejus atterentur egestate, et manus illius reddent ei dolorem suum.
18O||20||11||133300	Ossa ejus implebuntur vitiis adolescentiæ ejus, et cum eo in pulvere dormient.
18O||20||12||133310	Cum enim dulce fuerit in ore ejus malum, abscondet illud sub lingua sua.
18O||20||13||133320	Parcet illi, et non derelinquet illud, et celabit in gutture suo.
18O||20||14||133330	Panis ejus in utero illius vertetur in fel aspidum intrinsecus.
18O||20||15||133340	Divitias quas devoravit evomet, et de ventre illius extrahet eas Deus.
18O||20||16||133350	Caput aspidum suget, et occidet eum lingua viperæ.
18O||20||17||133360	(Non videat rivulos fluminis, torrentes mellis et butyri.)
18O||20||18||133370	Luet quæ fecit omnia, nec tamen consumetur : juxta multitudinem adinventionum suarum, sic et sustinebit.
18O||20||19||133380	Quoniam confringens nudavit pauperes : domum rapuit, et non ædificavit eam.
18O||20||20||133390	Nec est satiatus venter ejus : et cum habuerit quæ concupierat, possidere non poterit.
18O||20||21||133400	Non remansit de cibo ejus : et propterea nihil permanebit de bonis ejus.
18O||20||22||133410	Cum satiatus fuerit, arctabitur : æstuabit, et omnis dolor irruet super eum.
18O||20||23||133420	Utinam impleatur venter ejus, ut emittat in eum iram furoris sui, et pluat super illum bellum suum !
18O||20||24||133430	Fugiet arma ferrea, et irruet in arcum æreum.
18O||20||25||133440	Eductus, et egrediens de vagina sua, et fulgurans in amaritudine sua : vadent et venient super eum horribiles.
18O||20||26||133450	Omnes tenebræ absconditæ sunt in occultis ejus : devorabit eum ignis qui non succenditur : affligetur relictus in tabernaculo suo.
18O||20||27||133460	Revelabunt cæli iniquitatem ejus, et terra consurget adversus eum.
18O||20||28||133470	Apertum erit germen domus illius : detrahetur in die furoris Dei.
18O||20||29||133480	Hæc est pars hominis impii a Deo, et hæreditas verborum ejus a Domino.
18O||21||1||133490	Respondens autem Job, dixit :
18O||21||2||133500	Audite, quæso, sermones meos, et agite pœnitentiam.
18O||21||3||133510	Sustinete me, et ego loquar : et post mea, si videbitur, verba ridete.
18O||21||4||133520	Numquid contra hominem disputatio mea est, ut merito non debeam contristari ?
18O||21||5||133530	Attendite me et obstupescite, et superponite digitum ori vestro.
18O||21||6||133540	Et ego, quando recordatus fuero, pertimesco, et concutit carnem meam tremor.
18O||21||7||133550	Quare ergo impii vivunt, sublevati sunt, confortatique divitiis ?
18O||21||8||133560	Semen eorum permanet coram eis, propinquorum turba et nepotum in conspectu eorum.
18O||21||9||133570	Domus eorum securæ sunt et pacatæ, et non est virga Dei super illos.
18O||21||10||133580	Bos eorum concepit, et non abortivit : vacca peperit, et non est privata fœtu suo.
18O||21||11||133590	Egrediuntur quasi greges parvuli eorum, et infantes eorum exultant lusibus.
18O||21||12||133600	Tenent tympanum et citharam, et gaudent ad sonitum organi.
18O||21||13||133610	Ducunt in bonis dies suos, et in puncto ad inferna descendunt.
18O||21||14||133620	Qui dixerunt Deo : Recede a nobis, et scientiam viarum tuarum nolumus.
18O||21||15||133630	Quis est Omnipotens, ut serviamus ei ? et quid nobis prodest si oraverimus illum ?
18O||21||16||133640	Verumtamen quia non sunt in manu eorum bona sua, consilium impiorum longe sit a me.
18O||21||17||133650	Quoties lucerna impiorum extinguetur, et superveniet eis inundatio, et dolores dividet furoris sui ?
18O||21||18||133660	Erunt sicut paleæ ante faciem venti, et sicut favilla quam turbo dispergit.
18O||21||19||133670	Deus servabit filiis illius dolorem patris, et cum reddiderit, tunc sciet.
18O||21||20||133680	Videbunt oculi ejus interfectionem suam, et de furore Omnipotentis bibet.
18O||21||21||133690	Quid enim ad eum pertinet de domo sua post se, et si numerus mensium ejus dimidietur ?
18O||21||22||133700	Numquid Deus docebit quispiam scientiam, qui excelsos judicat ?
18O||21||23||133710	Iste moritur robustus et sanus, dives et felix :
18O||21||24||133720	viscera ejus plena sunt adipe, et medullis ossa illius irrigantur :
18O||21||25||133730	alius vero moritur in amaritudine animæ absque ullis opibus :
18O||21||26||133740	et tamen simul in pulvere dormient, et vermes operient eos.
18O||21||27||133750	Certe novi cogitationes vestras, et sententias contra me iniquas.
18O||21||28||133760	Dicitis enim : Ubi est domus principis ? et ubi tabernacula impiorum ?
18O||21||29||133770	Interrogate quemlibet de viatoribus, et hæc eadem illum intelligere cognoscetis :
18O||21||30||133780	quia in diem perditionis servatur malus, et ad diem furoris ducetur.
18O||21||31||133790	Quis arguet coram eo viam ejus ? et quæ fecit, quis reddet illi ?
18O||21||32||133800	Ipse ad sepulchra ducetur, et in congerie mortuorum vigilabit.
18O||21||33||133810	Dulcis fuit glareis Cocyti, et post se omnem hominem trahet, et ante se innumerabiles.
18O||21||34||133820	Quomodo igitur consolamini me frustra, cum responsio vestra repugnare ostensa sit veritati ?
18O||22||1||133830	Respondens autem Eliphaz Themanites, dixit :
18O||22||2||133840	Numquid Deo potest comparari homo, etiam cum perfectæ fuerit scientiæ ?
18O||22||3||133850	Qui prodest Deo, si justus fueris ? aut quid ei confers, si immaculata fuerit via tua ?
18O||22||4||133860	Numquid timens arguet te, et veniet tecum in judicium ?
18O||22||5||133870	Et non propter malitiam tuam plurimam, et infinitas iniquitates tuas ?
18O||22||6||133880	Abstulisti enim pignus fratrum tuorum sine causa, et nudos spoliasti vestibus.
18O||22||7||133890	Aquam lasso non dedisti, et esurienti subtraxisti panem.
18O||22||8||133900	In fortitudine brachii tui possidebas terram, et potentissimus obtinebas eam.
18O||22||9||133910	Viduas dimisisti vacuas, et lacertos pupillorum comminuisti.
18O||22||10||133920	Propterea circumdatus es laqueis, et conturbat te formido subita.
18O||22||11||133930	Et putabas te tenebras non visurum, et impetu aquarum inundantium non oppressum iri.
18O||22||12||133940	An non cogitas quod Deus excelsior cælo sit, et super stellarum verticem sublimetur ?
18O||22||13||133950	Et dicis : Quid enim novit Deus ? et quasi per caliginem judicat.
18O||22||14||133960	Nubes latibulum ejus, nec nostra considerat, et circa cardines cæli perambulat.
18O||22||15||133970	Numquid semitam sæculorum custodire cupis, quam calcaverunt viri iniqui,
18O||22||16||133980	qui sublati sunt ante tempus suum, et fluvius subvertit fundamentum eorum ?
18O||22||17||133990	qui dicebant Deo : Recede a nobis : et quasi nihil posset facere Omnipotens, æstimabant eum,
18O||22||18||134000	cum ille implesset domos eorum bonis ? quorum sententia procul sit a me !
18O||22||19||134010	Videbunt justi, et lætabuntur, et innocens subsannabit eos :
18O||22||20||134020	nonne succisa est erectio eorum ? et reliquias eorum devoravit ignis ?
18O||22||21||134030	Acquiesce igitur ei, et habeto pacem, et per hæc habebis fructus optimos.
18O||22||22||134040	Suscipe ex ore illius legem, et pone sermones ejus in corde tuo.
18O||22||23||134050	Si reversus fueris ad Omnipotentem, ædificaberis, et longe facies iniquitatem a tabernaculo tuo.
18O||22||24||134060	Dabit pro terra silicem, et pro silice torrentes aureos.
18O||22||25||134070	Eritque Omnipotens contra hostes tuos, et argentum coacervabitur tibi.
18O||22||26||134080	Tunc super Omnipotentem deliciis afflues, et elevabis ad Deum faciem tuam.
18O||22||27||134090	Rogabis eum, et exaudiet te, et vota tua reddes.
18O||22||28||134100	Decernes rem, et veniet tibi, et in viis tuis splendebit lumen.
18O||22||29||134110	Qui enim humiliatus fuerit, erit in gloria, et qui inclinaverit oculos, ipse salvabitur.
18O||22||30||134120	Salvabitur innocens : salvabitur autem in munditia manuum suarum.
18O||23||1||134130	Respondens autem Job, ait :
18O||23||2||134140	Nunc quoque in amaritudine est sermo meus, et manus plagæ meæ aggravata est super gemitum meum.
18O||23||3||134150	Quis mihi tribuat ut cognoscam et inveniam illum, et veniam usque ad solium ejus ?
18O||23||4||134160	Ponam coram eo judicium, et os meum replebo increpationibus :
18O||23||5||134170	ut sciam verba quæ mihi respondeat, et intelligam quid loquatur mihi.
18O||23||6||134180	Nolo multa fortitudine contendat mecum, nec magnitudinis suæ mole me premat.
18O||23||7||134190	Proponat æquitatem contra me, et perveniat ad victoriam judicium meum.
18O||23||8||134200	Si ad orientem iero, non apparet : si ad occidentem, non intelligam eum.
18O||23||9||134210	Si ad sinistram, quid agam ? non apprehendam eum : si me vertam ad dexteram, non videbo illum.
18O||23||10||134220	Ipse vero scit viam meam, et probavit me quasi aurum quod per ignem transit.
18O||23||11||134230	Vestigia ejus secutus est pes meus : viam ejus custodivi, et non declinavi ex ea.
18O||23||12||134240	A mandatis labiorum ejus non recessi, et in sinu meo abscondi verba oris ejus.
18O||23||13||134250	Ipse enim solus est, et nemo avertere potest cogitationem ejus, et anima ejus quodcumque voluit, hoc fecit.
18O||23||14||134260	Cum expleverit in me voluntatem suam, et alia multa similia præsto sunt ei.
18O||23||15||134270	Et idcirco a facie ejus turbatus sum, et considerans eum, timore sollicitor.
18O||23||16||134280	Deus mollivit cor meum, et Omnipotens conturbavit me.
18O||23||17||134290	Non enim perii propter imminentes tenebras, nec faciem meam operuit caligo.
18O||24||1||134300	Ab Omnipotente non sunt abscondita tempora : qui autem noverunt eum, ignorant dies illius.
18O||24||2||134310	Alii terminos transtulerunt, diripuerunt greges, et paverunt eos.
18O||24||3||134320	Asinum pupillorum abegerunt, et abstulerunt pro pignore bovem viduæ.
18O||24||4||134330	Subverterunt pauperum viam, et oppresserunt pariter mansuetos terræ.
18O||24||5||134340	Alii quasi onagri in deserto egrediuntur ad opus suum : vigilantes ad prædam, præparant panem liberis.
18O||24||6||134350	Agrum non suum demetunt, et vineam ejus, quem vi oppresserint, vindemiant.
18O||24||7||134360	Nudos dimittunt homines, indumenta tollentes, quibus non est operimentum in frigore :
18O||24||8||134370	quos imbres montium rigant, et non habentes velamen, amplexantur lapides.
18O||24||9||134380	Vim fecerunt deprædantes pupillos, et vulgum pauperem spoliaverunt.
18O||24||10||134390	Nudis et incedentibus absque vestitu, et esurientibus tulerunt spicas.
18O||24||11||134400	Inter acervos eorum meridiati sunt, qui calcatis torcularibus sitiunt.
18O||24||12||134410	De civitatibus fecerunt viros gemere, et anima vulneratorum clamavit : et Deus inultum abire non patitur.
18O||24||13||134420	Ipsi fuerunt rebelles lumini : nescierunt vias ejus, nec reversi sunt per semitas ejus.
18O||24||14||134430	Mane primo consurgit homicida, interficit egenum et pauperem : per noctem vero erit quasi fur.
18O||24||15||134440	Oculus adulteri observat caliginem, dicens : Non me videbit oculus : et operiet vultum suum.
18O||24||16||134450	Perfodit in tenebris domos, sicut in die condixerant sibi, et ignoraverunt lucem.
18O||24||17||134460	Si subito apparuerit aurora, arbitrantur umbram mortis : et sic in tenebris quasi in luce ambulant.
18O||24||18||134470	Levis est super faciem aquæ : maledicta sit pars ejus in terra, nec ambulet per viam vinearum.
18O||24||19||134480	Ad nimium calorem transeat ab aquis nivium, et usque ad inferos peccatum illius.
18O||24||20||134490	Obliviscatur ejus misericordia, dulcedo illius vermes : non sit in recordatione, sed conteratur quasi lignum infructuosum.
18O||24||21||134500	Pavit enim sterilem quæ non parit, et viduæ bene non fecit.
18O||24||22||134510	Detraxit fortes in fortitudine sua, et cum steterit, non credet vitæ suæ.
18O||24||23||134520	Dedit ei Deus locum pœnitentiæ, et ille abutitur eo in superbiam : oculi autem ejus sunt in viis illius.
18O||24||24||134530	Elevati sunt ad modicum, et non subsistent : et humiliabuntur sicut omnia, et auferentur, et sicut summitates spicarum conterentur.
18O||24||25||134540	Quod si non est ita, quis me potest arguere esse mentitum, et ponere ante Deum verba mea ?
18O||25||1||134550	Respondens autem Baldad Suhites, dixit :
18O||25||2||134560	Potestas et terror apud eum est, qui facit concordiam in sublimibus suis.
18O||25||3||134570	Numquid est numerus militum ejus ? et super quem non surget lumen illius ?
18O||25||4||134580	Numquid justificari potest homo comparatus Deo ? aut apparere mundus natus de muliere ?
18O||25||5||134590	Ecce luna etiam non splendet, et stellæ non sunt mundæ in conspectu ejus :
18O||25||6||134600	quanto magis homo putredo, et filius hominis vermis !
18O||26||1||134610	Respondens autem Job dixit :
18O||26||2||134620	Cujus adjutor es ? numquid imbecillis ? et sustentas brachium ejus qui non est fortis ?
18O||26||3||134630	Cui dedisti consilium ? forsitan illi qui non habet sapientiam, et prudentiam tuam ostendisti plurimam.
18O||26||4||134640	Quem docere voluisti ? nonne eum qui fecit spiramentum ?
18O||26||5||134650	Ecce gigantes gemunt sub aquis, et qui habitant cum eis.
18O||26||6||134660	Nudus est infernus coram illo, et nullum est operimentum perditioni.
18O||26||7||134670	Qui extendit aquilonem super vacuum, et appendit terram super nihilum.
18O||26||8||134680	Qui ligat aquas in nubibus suis, ut non erumpant pariter deorsum.
18O||26||9||134690	Qui tenet vultum solii sui, et expandit super illud nebulam suam.
18O||26||10||134700	Terminum circumdedit aquis, usque dum finiantur lux et tenebræ.
18O||26||11||134710	Columnæ cæli contremiscunt, et pavent ad nutum ejus.
18O||26||12||134720	In fortitudine illius repente maria congregata sunt, et prudentia ejus percussit superbum.
18O||26||13||134730	Spiritus ejus ornavit cælos, et obstetricante manu ejus, eductus est coluber tortuosus.
18O||26||14||134740	Ecce hæc ex parte dicta sunt viarum ejus : et cum vix parvam stillam sermonis ejus audierimus, quis poterit tonitruum magnitudinis illius intueri ?
18O||27||1||134750	Addidit quoque Job, assumens parabolam suam, et dixit :
18O||27||2||134760	Vivit Deus, qui abstulit judicium meum, et Omnipotens, qui ad amaritudinem adduxit animam meam.
18O||27||3||134770	Quia donec superest halitus in me, et spiritus Dei in naribus meis,
18O||27||4||134780	non loquentur labia mea iniquitatem, nec lingua mea meditabitur mendacium.
18O||27||5||134790	Absit a me ut justos vos esse judicem : donec deficiam, non recedam ab innocentia mea.
18O||27||6||134800	Justificationem meam, quam cœpi tenere, non deseram : neque enim reprehendit me cor meum in omni vita mea.
18O||27||7||134810	Sit ut impius, inimicus meus, et adversarius meus, quasi iniquus.
18O||27||8||134820	Quæ est enim spes hypocritæ, si avare rapiat, et non liberet Deus animam ejus ?
18O||27||9||134830	Numquid Deus audiet clamorem ejus, cum venerit super eum angustia ?
18O||27||10||134840	aut poterit in Omnipotente delectari, et invocare Deum omni tempore ?
18O||27||11||134850	Docebo vos per manum Dei quæ Omnipotens habeat, nec abscondam.
18O||27||12||134860	Ecce vos omnes nostis, et quid sine causa vana loquimini ?
18O||27||13||134870	Hæc est pars hominis impii apud Deum, et hæreditas violentorum, quam ob Omnipotente suscipient.
18O||27||14||134880	Si multiplicati fuerint filii ejus, in gladio erunt, et nepotes ejus non saturabuntur pane :
18O||27||15||134890	qui reliqui fuerint ex eo sepelientur in interitu, et viduæ illius non plorabunt.
18O||27||16||134900	Si comportaverit quasi terram argentum, et sicut lutum præparaverit vestimenta :
18O||27||17||134910	præparabit quidem, sed justus vestietur illis, et argentum innocens dividet.
18O||27||18||134920	Ædificavit sicut tinea domum suam, et sicut custos fecit umbraculum.
18O||27||19||134930	Dives, cum dormierit, nihil secum auferet : aperiet oculos suos, et nihil inveniet.
18O||27||20||134940	Apprehendet eum quasi aqua inopia, nocte opprimet eum tempestas.
18O||27||21||134950	Tollet eum ventus urens, et auferet, et velut turbo rapiet eum de loco suo.
18O||27||22||134960	Et mittet super eum, et non parcet : de manu ejus fugiens fugiet.
18O||27||23||134970	Stringet super eum manus suas, et sibilabit super illum, intuens locum ejus.
18O||28||1||134980	Habet argentum venarum suarum principia, et auro locus est in quo conflatur.
18O||28||2||134990	Ferrum de terra tollitur, et lapis solutus calore in æs vertitur.
18O||28||3||135000	Tempus posuit tenebris, et universorum finem ipse considerat, lapidem quoque caliginis et umbram mortis.
18O||28||4||135010	Dividit torrens a populo peregrinante, eos quos oblitus est pes egentis hominis, et invios.
18O||28||5||135020	Terra, de qua oriebatur panis, in loco suo igni subversa est.
18O||28||6||135030	Locus sapphiri lapides ejus, et glebæ illius aurum.
18O||28||7||135040	Semitam ignoravit avis, nec intuitus est eam oculus vulturis.
18O||28||8||135050	Non calcaverunt eam filii institorum, nec pertransivit per eam leæna.
18O||28||9||135060	Ad silicem extendit manum suam, subvertit a radicibus montes.
18O||28||10||135070	In petris rivos excidit, et omne pretiosum vidit oculus ejus.
18O||28||11||135080	Profunda quoque fluviorum scrutatus est, et abscondita in lucem produxit.
18O||28||12||135090	Sapientia vero ubi invenitur ? et quis est locus intelligentiæ ?
18O||28||13||135100	Nescit homo pretium ejus, nec invenitur in terra suaviter viventium.
18O||28||14||135110	Abyssus dicit : Non est in me, et mare loquitur : Non est mecum.
18O||28||15||135120	Non dabitur aurum obrizum pro ea, nec appendetur argentum in commutatione ejus.
18O||28||16||135130	Non conferetur tinctis Indiæ coloribus, nec lapidi sardonycho pretiosissimo, vel sapphiro.
18O||28||17||135140	Non adæquabitur ei aurum vel vitrum, nec commutabuntur pro ea vasa auri.
18O||28||18||135150	Excelsa et eminentia non memorabuntur comparatione ejus : trahitur autem sapientia de occultis.
18O||28||19||135160	Non adæquabitur ei topazius de Æthiopia, nec tincturæ mundissimæ componetur.
18O||28||20||135170	Unde ergo sapientia venit ? et quis est locus intelligentiæ ?
18O||28||21||135180	Abscondita est ab oculis omnium viventium : volucres quoque cæli latet.
18O||28||22||135190	Perditio et mors dixerunt : Auribus nostris audivimus famam ejus.
18O||28||23||135200	Deus intelligit viam ejus, et ipse novit locum illius.
18O||28||24||135210	Ipse enim fines mundi intuetur, et omnia quæ sub cælo sunt respicit.
18O||28||25||135220	Qui fecit ventis pondus, et aquas appendit in mensura.
18O||28||26||135230	Quando ponebat pluviis legem, et viam procellis sonantibus :
18O||28||27||135240	tunc vidit illam et enarravit, et præparavit, et investigavit.
18O||28||28||135250	Et dixit homini : Ecce timor Domini, ipsa est sapientia, et recedere a malo, intelligentia.
18O||29||1||135260	Addidit quoque Job, assumens parabolam suam, et dixit :
18O||29||2||135270	Quis mihi tribuat ut sim juxta menses pristinos, secundum dies quibus Deus custodiebat me ?
18O||29||3||135280	quando splendebat lucerna ejus super caput meum, et ad lumen ejus ambulabam in tenebris :
18O||29||4||135290	sicut fui in diebus adolescentiæ meæ, quando secreto Deus erat in tabernaculo meo :
18O||29||5||135300	quando erat Omnipotens mecum, et in circuitu meo pueri mei :
18O||29||6||135310	quando lavabam pedes meos butyro, et petra fundebat mihi rivos olei :
18O||29||7||135320	quando procedebam ad portam civitatis, et in platea parabant cathedram mihi.
18O||29||8||135330	Videbant me juvenes, et abscondebantur : et senes assurgentes stabant.
18O||29||9||135340	Principes cessabant loqui, et digitum superponebant ori suo.
18O||29||10||135350	Vocem suam cohibebant duces, et lingua eorum gutturi suo adhærebat.
18O||29||11||135360	Auris audiens beatificabat me, et oculus videns testimonium, reddebat mihi :
18O||29||12||135370	eo quod liberassem pauperem vociferantem, et pupillum cui non esset adjutor.
18O||29||13||135380	Benedictio perituri super me veniebat, et cor viduæ consolatus sum.
18O||29||14||135390	Justitia indutus sum, et vestivi me, sicut vestimento et diademate, judicio meo.
18O||29||15||135400	Oculus fui cæco, et pes claudo.
18O||29||16||135410	Pater eram pauperum, et causam quam nesciebam diligentissime investigabam.
18O||29||17||135420	Conterebam molas iniqui, et de dentibus illius auferebam prædam.
18O||29||18||135430	Dicebamque : In nidulo meo moriar, et sicut palma multiplicabo dies.
18O||29||19||135440	Radix mea aperta est secus aquas, et ros morabitur in messione mea.
18O||29||20||135450	Gloria mea semper innovabitur, et arcus meus in manu mea instaurabitur.
18O||29||21||135460	Qui me audiebant, expectabant sententiam, et intenti tacebant ad consilium meum.
18O||29||22||135470	Verbis meis addere nihil audebant, et super illos stillabat eloquium meum.
18O||29||23||135480	Expectabant me sicut pluviam, et os suum aperiebant quasi ad imbrem serotinum.
18O||29||24||135490	Siquando ridebam ad eos, non credebant, et lux vultus mei non cadebat in terram.
18O||29||25||135500	Si voluissem ire ad eos, sedebam primus : cumque sederem quasi rex, circumstante exercitu, eram tamen mœrentium consolator.
18O||30||1||135510	Nunc autem derident me juniores tempore, quorum non dignabar patres ponere cum canibus gregis mei :
18O||30||2||135520	quorum virtus manuum mihi erat pro nihilo, et vita ipsa putabantur indigni :
18O||30||3||135530	egestate et fame steriles, qui rodebant in solitudine, squallentes calamitate et miseria.
18O||30||4||135540	Et mandebant herbas, et arborum cortices, et radix juniperorum erat cibus eorum :
18O||30||5||135550	qui de convallibus ista rapientes, cum singula reperissent, ad ea cum clamore currebant :
18O||30||6||135560	in desertis habitabant torrentium, et in cavernis terræ, vel super glaream :
18O||30||7||135570	qui inter hujuscemodi lætabantur, et esse sub sentibus delicias computabant :
18O||30||8||135580	filii stultorum et ignobilium, et in terra penitus non parentes.
18O||30||9||135590	Nunc in eorum canticum versus sum, et factus sum eis in proverbium.
18O||30||10||135600	Abominantur me, et longe fugiunt a me, et faciem meam conspuere non verentur.
18O||30||11||135610	Pharetram enim suam aperuit, et afflixit me, et frenum posuit in os meum.
18O||30||12||135620	Ad dexteram orientis calamitates meæ illico surrexerunt : pedes meos subverterunt, et oppresserunt quasi fluctibus semitis suis.
18O||30||13||135630	Dissipaverunt itinera mea : insidiati sunt mihi, et prævaluerunt, et non fuit qui ferret auxilium.
18O||30||14||135640	Quasi rupto muro, et aperta janua, irruerunt super me, et ad meas miserias devoluti sunt.
18O||30||15||135650	Redactus sum in nihilum ; abstulisti quasi ventus desiderium meum, et velut nubes pertransiit salus mea.
18O||30||16||135660	Nunc autem in memetipso marcescit anima mea, et possident me dies afflictionis.
18O||30||17||135670	Nocte os meum perforatur doloribus, et qui me comedunt, non dormiunt.
18O||30||18||135680	In multitudine eorum consumitur vestimentum meum, et quasi capito tunicæ succinxerunt me.
18O||30||19||135690	Comparatus sum luto, et assimilatus sum favillæ et cineri.
18O||30||20||135700	Clamo ad te, et non exaudis me : sto, et non respicis me.
18O||30||21||135710	Mutatus es mihi in crudelem, et in duritia manus tuæ adversaris mihi.
18O||30||22||135720	Elevasti me, et quasi super ventum ponens elisisti me valide.
18O||30||23||135730	Scio quia morti trades me, ubi constituta est domus omni viventi.
18O||30||24||135740	Verumtamen non ad consumptionem eorum emittis manum tuam : et si corruerint, ipse salvabis.
18O||30||25||135750	Flebam quondam super eo qui afflictus erat, et compatiebatur anima mea pauperi.
18O||30||26||135760	Expectabam bona, et venerunt mihi mala : præstolabar lucem, et eruperunt tenebræ.
18O||30||27||135770	Interiora mea efferbuerunt absque ulla requie : prævenerunt me dies afflictionis.
18O||30||28||135780	Mœrens incedebam, sine furore, consurgens, in turba clamabam.
18O||30||29||135790	Frater fui draconum, et socius struthionum.
18O||30||30||135800	Cutis mea denigrata est super me, et ossa mea aruerunt præ caumate.
18O||30||31||135810	Versa est in luctum cithara mea, et organum meum in vocem flentium.
18O||31||1||135820	Pepigi fœdus cum oculis meis, ut ne cogitarem quidem de virgine.
18O||31||2||135830	Quam enim partem haberet in me Deus desuper, et hæreditatem Omnipotens de excelsis ?
18O||31||3||135840	Numquid non perditio est iniquo, et alienatio operantibus injustitiam ?
18O||31||4||135850	Nonne ipse considerat vias meas, et cunctos gressus meos dinumerat ?
18O||31||5||135860	Si ambulavi in vanitate, et festinavit in dolo pes meus,
18O||31||6||135870	appendat me in statera justa, et sciat Deus simplicitatem meam.
18O||31||7||135880	Si declinavit gressus meus de via, et si secutum est oculos meos cor meum, et si manibus meis adhæsit macula,
18O||31||8||135890	seram, et alium comedat, et progenies mea eradicetur.
18O||31||9||135900	Si deceptum est cor meum super muliere, et si ad ostium amici mei insidiatus sum,
18O||31||10||135910	scortum alterius sit uxor mea, et super illam incurventur alii.
18O||31||11||135920	Hoc enim nefas est, et iniquitas maxima.
18O||31||12||135930	Ignis est usque ad perditionem devorans, et omnia eradicans genimina.
18O||31||13||135940	Si contempsi subire judicium cum servo meo et ancilla mea, cum disceptarent adversum me :
18O||31||14||135950	quid enim faciam cum surrexerit ad judicandum Deus ? et cum quæsierit, quid respondebo illi ?
18O||31||15||135960	Numquid non in utero fecit me, qui et illum operatus est ? et formavit me in vulva unus ?
18O||31||16||135970	Si negavi quod volebant pauperibus, et oculos viduæ expectare feci :
18O||31||17||135980	si comedi buccellam meam solus, et non comedit pupillus ex ea
18O||31||18||135990	(quia ab infantia mea crevit mecum miseratio, et de utero matris meæ egressa est mecum) :
18O||31||19||136000	si despexi pereuntem, eo quod non habuerit indumentum, et absque operimento pauperem :
18O||31||20||136010	si non benedixerunt mihi latera ejus, et de velleribus ovium mearum calefactus est :
18O||31||21||136020	si levavi super pupillum manum meam, etiam cum viderem me in porta superiorem,
18O||31||22||136030	humerus meus a junctura sua cadat, et brachium meum cum suis ossibus confringatur.
18O||31||23||136040	Semper enim quasi tumentes super me fluctus timui Deum, et pondus ejus ferre non potui.
18O||31||24||136050	Si putavi aurum robur meum, et obrizo dixi : Fiducia mea :
18O||31||25||136060	si lætatus sum super multis divitiis meis, et quia plurima reperit manus mea :
18O||31||26||136070	si vidi solem cum fulgeret, et lunam incedentem clare,
18O||31||27||136080	et lætatum est in abscondito cor meum, et osculatus sum manum meam ore meo :
18O||31||28||136090	quæ est iniquitas maxima, et negatio contra Deum altissimum.
18O||31||29||136100	Si gavisus sum ad ruinam ejus qui me oderat, et exsultavi quod invenisset eum malum :
18O||31||30||136110	non enim dedi ad peccandum guttur meum, ut expeterem maledicens animam ejus.
18O||31||31||136120	Si non dixerunt viri tabernaculi mei : Quis det de carnibus ejus, ut saturemur ?
18O||31||32||136130	Foris non mansit peregrinus : ostium meum viatori patuit.
18O||31||33||136140	Si abscondi quasi homo peccatum meum, et celavi in sinu meo iniquitatem meam :
18O||31||34||136150	si expavi ad multitudinem nimiam, et despectio propinquorum terruit me : et non magis tacui, nec egressus sum ostium.
18O||31||35||136160	Quis mihi tribuat auditorem, ut desiderium meum audiat Omnipotens, et librum scribat ipse qui judicat,
18O||31||36||136170	ut in humero meo portem illum, et circumdem illum quasi coronam mihi ?
18O||31||37||136180	Per singulos gradus meos pronuntiabo illum, et quasi principi offeram eum.
18O||31||38||136190	Si adversum me terra mea clamat, et cum ipsa sulci ejus deflent :
18O||31||39||136200	si fructus ejus comedi absque pecunia, et animam agricolarum ejus afflixi :
18O||31||40||136210	pro frumento oriatur mihi tribulus, et pro hordeo spina. Finita sunt verba Job.
18O||32||1||136220	Omiserunt autem tres viri isti respondere Job, eo quod justus sibi videretur.
18O||32||2||136230	Et iratus indignatusque est Eliu, filius Barachel, Buzites, de cognatione Ram : iratus est autem adversum Job, eo quod justum se esse diceret coram Deo.
18O||32||3||136240	Porro adversum amicos ejus indignatus est, eo quod non invenissent responsionem rationabilem, sed tantummodo condemnassent Job.
18O||32||4||136250	Igitur Eliu expectavit Job loquentem, eo quod seniores essent qui loquebantur.
18O||32||5||136260	Cum autem vidisset quod tres respondere non potuissent, iratus est vehementer.
18O||32||6||136270	Respondensque Eliu, filius Barachel, Buzites, dixit : Junior sum tempore, vos autem antiquiores : idcirco, demisso capite, veritus sum vobis indicare meam sententiam.
18O||32||7||136280	Sperabam enim quod ætas prolixior loqueretur, et annorum multitudo doceret sapientiam.
18O||32||8||136290	Sed, ut video, spiritus est in hominibus, et inspiratio Omnipotentis dat intelligentiam.
18O||32||9||136300	Non sunt longævi sapientes, nec senes intelligunt judicium.
18O||32||10||136310	Ideo dicam : Audite me, ostendam vobis etiam ego meam sapientiam.
18O||32||11||136320	Expectavi enim sermones vestros, audivi prudentiam vestram, donec disceptaremini sermonibus :
18O||32||12||136330	et donec putabam vos aliquid dicere, considerabam : sed, ut video, non est qui possit arguere Job, et respondere ex vobis sermonibus ejus.
18O||32||13||136340	Ne forte dicatis : Invenimus sapientiam : Deus projecit eum, non homo.
18O||32||14||136350	Nihil locutus est mihi : et ego non secundum sermones vestros respondebo illi.
18O||32||15||136360	Extimuerunt, nec responderunt ultra, abstuleruntque a se eloquia.
18O||32||16||136370	Quoniam igitur expectavi, et non sunt locuti : steterunt, nec ultra responderunt :
18O||32||17||136380	respondebo et ego partem meam, et ostendam scientiam meam.
18O||32||18||136390	Plenus sum enim sermonibus, et coarctat me spiritus uteri mei.
18O||32||19||136400	En venter meus quasi mustum absque spiraculo, quod lagunculas novas disrumpit.
18O||32||20||136410	Loquar, et respirabo paululum : aperiam labia mea, et respondebo.
18O||32||21||136420	Non accipiam personam viri, et Deum homini non æquabo.
18O||32||22||136430	Nescio enim quamdiu subsistam, et si post modicum tollat me factor meus.
18O||33||1||136440	Audi igitur, Job, eloquia mea, et omnes sermones meos ausculta.
18O||33||2||136450	Ecce aperui os meum : loquatur lingua mea in faucibus meis.
18O||33||3||136460	Simplici corde meo sermones mei, et sententiam puram labia mea loquentur.
18O||33||4||136470	Spiritus Dei fecit me, et spiraculum Omnipotentis vivificavit me.
18O||33||5||136480	Si potes, responde mihi, et adversus faciem meam consiste.
18O||33||6||136490	Ecce, et me sicut et te fecit Deus, et de eodem luto ego quoque formatus sum.
18O||33||7||136500	Verumtamen miraculum meum non te terreat, et eloquentia mea non sit tibi gravis.
18O||33||8||136510	Dixisti ergo in auribus meis, et vocem verborum tuorum audivi :
18O||33||9||136520	Mundus sum ego, et absque delicto immaculatus, et non est iniquitas in me.
18O||33||10||136530	Quia querelas in me reperit, ideo arbitratus est me inimicum sibi.
18O||33||11||136540	Posuit in nervo pedes meos ; custodivit omnes semitas meas.
18O||33||12||136550	Hoc est ergo in quo non es justificatus. Respondebo tibi, quia major sit Deus homine.
18O||33||13||136560	Adversus eum contendis, quod non ad omnia verba responderit tibi ?
18O||33||14||136570	Semel loquitur Deus, et secundo idipsum non repetit.
18O||33||15||136580	Per somnium, in visione nocturna, quando irruit sopor super homines, et dormiunt in lectulo,
18O||33||16||136590	tunc aperit aures virorum, et erudiens eos instruit disciplina,
18O||33||17||136600	ut avertat hominem ab his quæ facit, et liberet eum de superbia,
18O||33||18||136610	eruens animam ejus a corruptione, et vitam illius, ut non transeat in gladium.
18O||33||19||136620	Increpat quoque per dolorem in lectulo, et omnia ossa ejus marcescere facit.
18O||33||20||136630	Abominabilis ei fit in vita sua panis, et animæ illius cibus ante desiderabilis.
18O||33||21||136640	Tabescet caro ejus, et ossa, quæ tecta fuerant, nudabuntur.
18O||33||22||136650	Appropinquavit corruptioni anima ejus, et vita illius mortiferis.
18O||33||23||136660	Si fuerit pro eo angelus loquens, unus de millibus, ut annuntiet hominis æquitatem,
18O||33||24||136670	miserebitur ejus, et dicet : Libera eum, ut non descendat in corruptionem : inveni in quo ei propitier.
18O||33||25||136680	Consumpta est caro ejus a suppliciis : revertatur ad dies adolescentiæ suæ.
18O||33||26||136690	Deprecabitur Deum, et placabilis ei erit : et videbit faciem ejus in jubilo, et reddet homini justitiam suam.
18O||33||27||136700	Respiciet homines, et dicet : Peccavi : et vere deliqui, et ut eram dignus non recepi.
18O||33||28||136710	Liberavit animam suam, ne pergeret in interitum, sed vivens lucem videret.
18O||33||29||136720	Ecce hæc omnia operatur Deus tribus vicibus per singulos,
18O||33||30||136730	ut revocet animas eorum a corruptione, et illuminet luce viventium.
18O||33||31||136740	Attende, Job, et audi me : et tace, dum loquor.
18O||33||32||136750	Si autem habes quod loquaris, responde mihi : loquere, volo enim te apparere justum.
18O||33||33||136760	Quod si non habes, audi me : tace, et docebo te sapientiam.
18O||34||1||136770	Pronuntians itaque Eliu, etiam hæc locutus est :
18O||34||2||136780	Audite, sapientes, verba mea : et eruditi, auscultate me.
18O||34||3||136790	Auris enim verba probat, et guttur escas gustu dijudicat.
18O||34||4||136800	Judicium eligamus nobis, et inter nos videamus quid sit melius.
18O||34||5||136810	Quia dixit Job : Justus sum, et Deus subvertit judicium meum.
18O||34||6||136820	In judicando enim me mendacium est, violenta sagitta mea absque ullo peccato.
18O||34||7||136830	Quis est vir ut est Job, qui bibit subsannationem quasi aquam ?
18O||34||8||136840	qui graditur cum operantibus iniquitatem, et ambulat cum viris impiis ?
18O||34||9||136850	Dixit enim : Non placebit vir Deo, etiam si cucurrerit cum eo.
18O||34||10||136860	Ideo, viri cordati, audite me : absit a Deo impietas, et ab Omnipotente iniquitas !
18O||34||11||136870	Opus enim hominis reddet ei, et juxta vias singulorum restituet eis.
18O||34||12||136880	Vere enim Deus non condemnabit frustra, nec Omnipotens subvertet judicium.
18O||34||13||136890	Quem constituit alium super terram ? aut quem posuit super orbem quem fabricatus est ?
18O||34||14||136900	Si direxerit ad eum cor suum, spiritum illius et flatum ad se trahet.
18O||34||15||136910	Deficiet omnis caro simul, et homo in cinerem revertetur.
18O||34||16||136920	Si habes ergo intellectum, audi quod dicitur, et ausculta vocem eloquii mei :
18O||34||17||136930	numquid qui non amat judicium sanari potest ? et quomodo tu eum qui justus est in tantum condemnas ?
18O||34||18||136940	Qui dicit regi : Apostata ; qui vocat duces impios ;
18O||34||19||136950	qui non accipit personas principum, nec cognovit tyrannum, cum disceptaret contra pauperum : opus enim manuum ejus sunt universi.
18O||34||20||136960	Subito morientur, et in media nocte : turbabuntur populi, et pertransibunt, et auferent violentum absque manu.
18O||34||21||136970	Oculi enim ejus super vias hominum, et omnes gressus eorum considerat.
18O||34||22||136980	Non sunt tenebræ, et non est umbra mortis, ut abscondantur ibi qui operantur iniquitatem,
18O||34||23||136990	neque enim ultra in hominis potestate est, ut veniat ad Deum in judicium.
18O||34||24||137000	Conteret multos, et innumerabiles, et stare faciet alios pro eis.
18O||34||25||137010	Novit enim opera eorum, et idcirco inducet noctem, et conterentur.
18O||34||26||137020	Quasi impios percussit eos, in loco videntium :
18O||34||27||137030	qui quasi de industria recesserunt ab eo, et omnes vias ejus intelligere noluerunt :
18O||34||28||137040	ut pervenire facerent ad eum clamorem egeni, et audiret vocem pauperum.
18O||34||29||137050	Ipso enim concedente pacem, quis est qui condemnet ? ex quo absconderit vultum, quis est qui contempletur eum, et super gentes, et super omnes homines ?
18O||34||30||137060	Qui regnare facit hominem hypocritam propter peccata populi.
18O||34||31||137070	Quia ergo ego locutus sum ad Deum, te quoque non prohibebo.
18O||34||32||137080	Si erravi, tu doce me : si iniquitatem locutus sum, ultra non addam.
18O||34||33||137090	Numquid a te Deus expetit eam, quia displicuit tibi ? tu enim cœpisti loqui, et non ego : quod si quid nosti melius, loquere.
18O||34||34||137100	Viri intelligentes loquantur mihi, et vir sapiens audiat me.
18O||34||35||137110	Job autem stulte locutus est, et verba illius non sonant disciplinam.
18O||34||36||137120	Pater mi, probetur Job usque ad finem : ne desinas ab homine iniquitatis :
18O||34||37||137130	quia addit super peccata sua blasphemiam, inter nos interim constringatur : et tunc ad judicium provocet sermonibus suis Deum.
18O||35||1||137140	Igitur Eliu hæc rursum locutus est :
18O||35||2||137150	Numquid æqua tibi videtur tua cogitatio, ut diceres : Justior sum Deo ?
18O||35||3||137160	Dixisti enim : Non tibi placet quod rectum est : vel quid tibi proderit, si ego peccavero ?
18O||35||4||137170	Itaque ego respondebo sermonibus tuis, et amicis tuis tecum.
18O||35||5||137180	Suspice cælum, et intuere : et contemplare æthera quod altior te sit.
18O||35||6||137190	Si peccaveris, quid ei nocebis ? et si multiplicatæ fuerint iniquitates tuæ, quid facies contra eum ?
18O||35||7||137200	Porro si juste egeris, quid donabis ei ? aut quid de manu tua accipiet ?
18O||35||8||137210	Homini qui similis tui est, nocebit impietas tua : et filium hominis adjuvabit justitia tua.
18O||35||9||137220	Propter multitudinem calumniatorum clamabunt, et ejulabunt propter vim brachii tyrannorum.
18O||35||10||137230	Et non dixit : Ubi est Deus qui fecit me, qui dedit carmina in nocte,
18O||35||11||137240	qui docet nos super jumenta terræ, et super volucres cæli erudit nos ?
18O||35||12||137250	Ibi clamabunt, et non exaudiet propter superbiam malorum.
18O||35||13||137260	Non ergo frustra audiet Deus, et Omnipotens causas singulorum intuebitur.
18O||35||14||137270	Etiam cum dixeris : Non considerat : judicare coram illo, et expecta eum.
18O||35||15||137280	Nunc enim non infert furorem suum, nec ulciscitur scelus valde.
18O||35||16||137290	Ergo Job frustra aperit os suum, et absque scientia verba multiplicat.
18O||36||1||137300	Addens quoque Eliu, hæc locutus est :
18O||36||2||137310	Sustine me paululum, et indicabo tibi : adhuc enim habeo quod pro Deo loquar.
18O||36||3||137320	Repetam scientiam meam a principio, et operatorem meum probabo justum.
18O||36||4||137330	Vere enim absque mendacio sermones mei, et perfecta scientia probabitur tibi.
18O||36||5||137340	Deus potentes non abjicit, cum et ipse sit potens :
18O||36||6||137350	sed non salvat impios, et judicium pauperibus tribuit.
18O||36||7||137360	Non auferet a justo oculos suos, et reges in solio collocat in perpetuum, et illi eriguntur.
18O||36||8||137370	Et si fuerint in catenis, et vinciantur funibus paupertatis,
18O||36||9||137380	indicabit eis opera eorum, et scelera eorum, quia violenti fuerunt.
18O||36||10||137390	Revelabit quoque aurem eorum, ut corripiat : et loquetur, ut revertantur ab iniquitate.
18O||36||11||137400	Si audierint et observaverint, complebunt dies suos in bono, et annos suos in gloria :
18O||36||12||137410	si autem non audierint, transibunt per gladium, et consumentur in stultitia.
18O||36||13||137420	Simulatores et callidi provocant iram Dei, neque clamabunt cum vincti fuerint.
18O||36||14||137430	Morietur in tempestate anima eorum, et vita eorum inter effeminatos.
18O||36||15||137440	Eripiet de angustia sua pauperem, et revelabit in tribulatione aurem ejus.
18O||36||16||137450	Igitur salvabit te de ore angusto latissime, et non habente fundamentum subter se : requies autem mensæ tuæ erit plena pinguedine.
18O||36||17||137460	Causa tua quasi impii judicata est : causam judiciumque recipies.
18O||36||18||137470	Non te ergo superet ira ut aliquem opprimas : nec multitudo donorum inclinet te.
18O||36||19||137480	Depone magnitudinem tuam absque tribulatione, et omnes robustos fortitudine.
18O||36||20||137490	Ne protrahas noctem, ut ascendant populi pro eis.
18O||36||21||137500	Cave ne declines ad iniquitatem : hanc enim cœpisti sequi post miseriam.
18O||36||22||137510	Ecce Deus excelsus in fortitudine sua, et nullus ei similis in legislatoribus.
18O||36||23||137520	Quis poterit scrutari vias ejus ? aut quis potest ei dicere : Operatus es iniquitatem ?
18O||36||24||137530	Memento quod ignores opus ejus, de quo cecinerunt viri.
18O||36||25||137540	Omnes homines vident eum : unusquisque intuetur procul.
18O||36||26||137550	Ecce Deus magnus vincens scientiam nostram : numerus annorum ejus inæstimabilis.
18O||36||27||137560	Qui aufert stillas pluviæ, et effundit imbres ad instar gurgitum,
18O||36||28||137570	qui de nubibus fluunt, quæ prætexunt cuncta desuper.
18O||36||29||137580	Si voluerit extendere nubes quasi tentorium suum,
18O||36||30||137590	et fulgurare lumine suo desuper, cardines quoque maris operiet.
18O||36||31||137600	Per hæc enim judicat populos, et dat escas multis mortalibus.
18O||36||32||137610	In manibus abscondit lucem, et præcepit ei ut rursus adveniat.
18O||36||33||137620	Annuntiat de ea amico suo, quod possessio ejus sit, et ad eam possit ascendere.
18O||37||1||137630	Super hoc expavit cor meum, et emotum est de loco suo.
18O||37||2||137640	Audite auditionem in terrore vocis ejus, et sonum de ore illius procedentem.
18O||37||3||137650	Subter omnes cælos ipse considerat, et lumen illius super terminos terræ.
18O||37||4||137660	Post eum rugiet sonitus, tonabit voce magnitudinis suæ : et non investigabitur, cum audita fuerit vox ejus.
18O||37||5||137670	Tonabit Deus in voce sua mirabiliter, qui facit magna et inscrutabilia,
18O||37||6||137680	qui præcipit nivi ut descendat in terram, et hiemis pluviis, et imbri fortitudinis suæ :
18O||37||7||137690	qui in manu omnium hominum signat, ut noverint singuli opera sua.
18O||37||8||137700	Ingredietur bestia latibulum, et in antro suo morabitur.
18O||37||9||137710	Ab interioribus egredietur tempestas, et ab Arcturo frigus.
18O||37||10||137720	Flante Deo, concrescit gelu, et rursum latissimæ funduntur aquæ.
18O||37||11||137730	Frumentum desiderat nubes, et nubes spargunt lumen suum.
18O||37||12||137740	Quæ lustrant per circuitum, quocumque eas voluntas gubernantis duxerit, ad omne quod præceperit illis super faciem orbis terrarum :
18O||37||13||137750	sive in una tribu, sive in terra sua, sive in quocumque loco misericordiæ suæ eas jusserit inveniri.
18O||37||14||137760	Ausculta hæc, Job : sta, et considera mirabilia Dei.
18O||37||15||137770	Numquid scis quando præceperit Deus pluviis, ut ostenderent lucem nubium ejus ?
18O||37||16||137780	Numquid nosti semitas nubium magnas, et perfectas scientias ?
18O||37||17||137790	Nonne vestimenta tua calida sunt, cum perflata fuerit terra austro ?
18O||37||18||137800	Tu forsitan cum eo fabricatus es cælos, qui solidissimi quasi ære fusi sunt.
18O||37||19||137810	Ostende nobis quid dicamus illi : nos quippe involvimur tenebris.
18O||37||20||137820	Quis narrabit ei quæ loquor ? etiam si locutus fuerit homo, devorabitur.
18O||37||21||137830	At nunc non vident lucem : subito aër cogetur in nubes, et ventus transiens fugabit eas.
18O||37||22||137840	Ab aquilone aurum venit, et ad Deum formidolosa laudatio.
18O||37||23||137850	Digne eum invenire non possumus : magnus fortitudine, et judicio, et justitia : et enarrari non potest.
18O||37||24||137860	Ideo timebunt eum viri, et non audebunt contemplari omnes qui sibi videntur esse sapientes.
18O||38||1||137870	Respondens autem Dominus Job de turbine, dixit :
18O||38||2||137880	Quis est iste involvens sententias sermonibus imperitis ?
18O||38||3||137890	Accinge sicut vir lumbos tuos : interrogabo te, et responde mihi.
18O||38||4||137900	Ubi eras quando ponebam fundamenta terræ ? indica mihi, si habes intelligentiam.
18O||38||5||137910	Quis posuit mensuras ejus, si nosti ? vel quis tetendit super eam lineam ?
18O||38||6||137920	super quo bases illius solidatæ sunt ? aut quis demisit lapidem angularem ejus,
18O||38||7||137930	cum me laudarent simul astra matutina, et jubilarent omnes filii Dei ?
18O||38||8||137940	Quis conclusit ostiis mare, quando erumpebat quasi de vulva procedens ;
18O||38||9||137950	cum ponerem nubem vestimentum ejus, et caligine illud quasi pannis infantiæ obvolverem ?
18O||38||10||137960	Circumdedi illud terminis meis, et posui vectem et ostia,
18O||38||11||137970	et dixi : Usque huc venies, et non procedes amplius, et hic confringes tumentes fluctus tuos.
18O||38||12||137980	Numquid post ortum tuum præcepisti diluculo, et ostendisti auroræ locum suum ?
18O||38||13||137990	et tenuisti concutiens extrema terræ, et excussisti impios ex ea ?
18O||38||14||138000	Restituetur ut lutum signaculum, et stabit sicut vestimentum.
18O||38||15||138010	Auferetur ab impiis lux sua, et brachium excelsum confringetur.
18O||38||16||138020	Numquid ingressus es profunda maris ? et in novissimis abyssi deambulasti ?
18O||38||17||138030	Numquid apertæ sunt tibi portæ mortis, et ostia tenebrosa vidisti ?
18O||38||18||138040	Numquid considerasti latitudinem terræ ? indica mihi, si nosti, omnia :
18O||38||19||138050	in qua via lux habitet, et tenebrarum quis locus sit :
18O||38||20||138060	ut ducas unumquodque ad terminos suos, et intelligas semitas domus ejus.
18O||38||21||138070	Sciebas tunc quod nasciturus esses, et numerum dierum tuorum noveras ?
18O||38||22||138080	Numquid ingressus es thesauros nivis, aut thesauros grandinis aspexisti,
18O||38||23||138090	quæ præparavi in tempus hostis, in diem pugnæ et belli ?
18O||38||24||138100	Per quam viam spargitur lux, dividitur æstus super terram ?
18O||38||25||138110	Quis dedit vehementissimo imbri cursum, et viam sonantis tonitrui,
18O||38||26||138120	ut plueret super terram absque homine in deserto, ubi nullus mortalium commoratur,
18O||38||27||138130	ut impleret inviam et desolatam, et produceret herbas virentes ?
18O||38||28||138140	Quis est pluviæ pater ? vel quis genuit stillas roris ?
18O||38||29||138150	De cujus utero egressa est glacies ? et gelu de cælo quis genuit ?
18O||38||30||138160	In similitudinem lapidis aquæ durantur, et superficies abyssi constringitur.
18O||38||31||138170	Numquid conjungere valebis micantes stellas Pleiadas, aut gyrum Arcturi poteris dissipare ?
18O||38||32||138180	Numquid producis luciferum in tempore suo, et vesperum super filios terræ consurgere facis ?
18O||38||33||138190	Numquid nosti ordinem cæli, et pones rationem ejus in terra ?
18O||38||34||138200	Numquid elevabis in nebula vocem tuam, et impetus aquarum operiet te ?
18O||38||35||138210	Numquid mittes fulgura, et ibunt, et revertentia dicent tibi : Adsumus ?
18O||38||36||138220	Quis posuit in visceribus hominis sapientiam ? vel quis dedit gallo intelligentiam ?
18O||38||37||138230	Quis enarrabit cælorum rationem, et concentum cæli quis dormire faciet ?
18O||38||38||138240	Quando fundebatur pulvis in terra, et glebæ compingebantur ?
18O||38||39||138250	Numquid capies leænæ prædam, et animam catulorum ejus implebis,
18O||38||40||138260	quando cubant in antris, et in specubus insidiantur ?
18O||38||41||138270	Quis præparat corvo escam suam, quando pulli ejus clamant ad Deum, vagantes, eo quod non habeant cibos ?
18O||39||1||138280	Numquid nosti tempus partus ibicum in petris ? vel parturientes cervas observasti ?
18O||39||2||138290	Dinumerasti menses conceptus earum, et scisti tempus partus earum ?
18O||39||3||138300	Incurvantur ad fœtum, et pariunt, et rugitus emittunt.
18O||39||4||138310	Separantur filii earum, et pergunt ad pastum : egrediuntur, et non revertuntur ad eas.
18O||39||5||138320	Quis dimisit onagrum liberum, et vincula ejus quis solvit ?
18O||39||6||138330	cui dedi in solitudine domum, et tabernacula ejus in terra salsuginis.
18O||39||7||138340	Contemnit multitudinem civitatis : clamorem exactoris non audit.
18O||39||8||138350	Circumspicit montes pascuæ suæ, et virentia quæque perquirit.
18O||39||9||138360	Numquid volet rhinoceros servire tibi, aut morabitur ad præsepe tuum ?
18O||39||10||138370	Numquid alligabis rhinocerota ad arandum loro tuo, aut confringet glebas vallium post te ?
18O||39||11||138380	Numquid fiduciam habebis in magna fortitudine ejus, et derelinques ei labores tuos ?
18O||39||12||138390	Numquid credes illi quod sementem reddat tibi, et aream tuam congreget ?
18O||39||13||138400	Penna struthionis similis est pennis herodii et accipitris.
18O||39||14||138410	Quando derelinquit ova sua in terra, tu forsitan in pulvere calefacies ea ?
18O||39||15||138420	Obliviscitur quod pes conculcet ea, aut bestia agri conterat.
18O||39||16||138430	Duratur ad filios suos, quasi non sint sui : frustra laboravit, nullo timore cogente.
18O||39||17||138440	Privavit enim eam Deus sapientia, nec dedit illi intelligentiam.
18O||39||18||138450	Cum tempus fuerit, in altum alas erigit : deridet equum et ascensorem ejus.
18O||39||19||138460	Numquid præbebis equo fortitudinem, aut circumdabis collo ejus hinnitum ?
18O||39||20||138470	Numquid suscitabis eum quasi locustas ? gloria narium ejus terror.
18O||39||21||138480	Terram ungula fodit, exultat audacter : in occursum pergit armatis.
18O||39||22||138490	Contemnit pavorem, nec cedit gladio.
18O||39||23||138500	Super ipsum sonabit pharetra : vibrabit hasta et clypeus :
18O||39||24||138510	fervens et fremens sorbet terram, nec reputat tubæ sonare clangorem.
18O||39||25||138520	Ubi audierit buccinam, dicit : Vah ! procul odoratur bellum, exhortationem ducum, et ululatum exercitus.
18O||39||26||138530	Numquid per sapientiam tuam plumescit accipiter, expandens alas suas ad austrum ?
18O||39||27||138540	Numquid ad præceptum tuum elevabitur aquila, et in arduis ponet nidum suum ?
18O||39||28||138550	In petris manet, et in præruptis silicibus commoratur atque inaccessis rupibus.
18O||39||29||138560	Inde contemplatur escam, et de longe oculi ejus prospiciunt.
18O||39||30||138570	Pulli ejus lambent sanguinem : et ubicumque cadaver fuerit, statim adest.
18O||39||31||138580	Et adjecit Dominus, et locutus est ad Job :
18O||39||32||138590	Numquid qui contendit cum Deo, tam facile conquiescit ? utique qui arguit Deum, debet respondere ei.
18O||39||33||138600	Respondens autem Job Domino, dixit :
18O||39||34||138610	Qui leviter locutus sum, respondere quid possum ? manum meam ponam super os meum.
18O||39||35||138620	Unum locutus sum, quod utinam non dixissem : et alterum, quibus ultra non addam.
18O||40||1||138630	Respondens autem Dominus Job de turbine, dixit :
18O||40||2||138640	Accinge sicut vir lumbos tuos : interrogabo te, et indica mihi.
18O||40||3||138650	Numquid irritum facies judicium meum, et condemnabis me, ut te justificeris ?
18O||40||4||138660	Et si habes brachium sicut Deus ? et si voce simili tonas ?
18O||40||5||138670	Circumda tibi decorem, et in sublime erigere, et esto gloriosus, et speciosis induere vestibus.
18O||40||6||138680	Disperge superbos in furore tuo, et respiciens omnem arrogantem humilia.
18O||40||7||138690	Respice cunctos superbos, et confunde eos, et contere impios in loco suo.
18O||40||8||138700	Absconde eos in pulvere simul, et facies eorum demerge in foveam.
18O||40||9||138710	Et ego confitebor quod salvare te possit dextera tua.
18O||40||10||138720	Ecce behemoth quem feci tecum, fœnum quasi bos comedet.
18O||40||11||138730	Fortitudo ejus in lumbis ejus, et virtus illius in umbilico ventris ejus.
18O||40||12||138740	Stringit caudam suam quasi cedrum : nervi testiculorum ejus perplexi sunt.
18O||40||13||138750	Ossa ejus velut fistulæ æris, cartilago illius quasi laminæ ferreæ.
18O||40||14||138760	Ipse est principium viarum Dei : qui fecit eum applicabit gladium ejus.
18O||40||15||138770	Huic montes herbas ferunt : omnes bestiæ agri ludent ibi.
18O||40||16||138780	Sub umbra dormit, in secreto calami et in locis humentibus.
18O||40||17||138790	Protegunt umbræ umbram ejus : circumdabunt eum salices torrentis.
18O||40||18||138800	Ecce absorbebit fluvium, et non mirabitur, et habet fiduciam quod influat Jordanis in os ejus.
18O||40||19||138810	In oculis ejus quasi hamo capiet eum, et in sudibus perforabit nares ejus.
18O||40||20||138820	An extrahere poteris leviathan hamo, et fune ligabis linguam ejus ?
18O||40||21||138830	Numquid pones circulum in naribus ejus, aut armilla perforabis maxillam ejus ?
18O||40||22||138840	Numquid multiplicabit ad te preces, aut loquetur tibi mollia ?
18O||40||23||138850	Numquid feriet tecum pactum, et accipies eum servum sempiternum ?
18O||40||24||138860	Numquid illudes ei quasi avi, aut ligabis eum ancillis tuis ?
18O||40||25||138870	Concident eum amici ? divident illum negotiatores ?
18O||40||26||138880	Numquid implebis sagenas pelle ejus, et gurgustium piscium capite illius ?
18O||40||27||138890	Pone super eum manum tuam : memento belli, nec ultra addas loqui.
18O||40||28||138900	Ecce spes ejus frustrabitur eum, et videntibus cunctis præcipitabitur.
18O||41||1||138910	Non quasi crudelis suscitabo eum : quis enim resistere potest vultui meo ?
18O||41||2||138920	Quis ante dedit mihi, ut reddam ei ? omnia quæ sub cælo sunt, mea sunt.
18O||41||3||138930	Non parcam ei, et verbis potentibus, et ad deprecandum compositis.
18O||41||4||138940	Quis revelabit faciem indumenti ejus ? et in medium oris ejus quis intrabit ?
18O||41||5||138950	Portas vultus ejus quis aperiet ? per gyrum dentium ejus formido.
18O||41||6||138960	Corpus illius quasi scuta fusilia, compactum squamis se prementibus.
18O||41||7||138970	Una uni conjungitur, et ne spiraculum quidem incedit per eas.
18O||41||8||138980	Una alteri adhærebit, et tenentes se nequaquam separabuntur.
18O||41||9||138990	Sternutatio ejus splendor ignis, et oculi ejus ut palpebræ diluculi.
18O||41||10||139000	De ore ejus lampades procedunt, sicut tædæ ignis accensæ.
18O||41||11||139010	De naribus ejus procedit fumus, sicut ollæ succensæ atque ferventis.
18O||41||12||139020	Halitus ejus prunas ardere facit, et flamma de ore ejus egreditur.
18O||41||13||139030	In collo ejus morabitur fortitudo, et faciem ejus præcedit egestas.
18O||41||14||139040	Membra carnium ejus cohærentia sibi : mittet contra eum fulmina et ad locum alium non ferentur.
18O||41||15||139050	Cor ejus indurabitur tamquam lapis, et stringetur quasi malleatoris incus.
18O||41||16||139060	Cum sublatus fuerit, timebunt angeli, et territi purgabuntur.
18O||41||17||139070	Cum apprehenderit eum gladius, subsitere non poterit, neque hasta, neque thorax :
18O||41||18||139080	reputabit enim quasi paleas ferrum, et quasi lignum putridum æs.
18O||41||19||139090	Non fugabit eum vir sagittarius : in stipulam versi sunt ei lapides fundæ.
18O||41||20||139100	Quasi stipulam æstimabit malleum, et deridebit vibrantem hastam.
18O||41||21||139110	Sub ipso erunt radii solis, et sternet sibi aurum quasi lutum.
18O||41||22||139120	Fervescere faciet quasi ollam profundum mare, et ponet quasi cum unguenta bulliunt.
18O||41||23||139130	Post eum lucebit semita : æstimabit abyssum quasi senescentem.
18O||41||24||139140	Non est super terram potestas quæ comparetur ei, qui factus est ut nullum timeret.
18O||41||25||139150	Omne sublime videt : ipse est rex super universos filios superbiæ.
18O||42||1||139160	Respondens autem Job Domino, dixit :
18O||42||2||139170	Scio quia omnia potes, et nulla te latet cogitatio.
18O||42||3||139180	Quis est iste qui celat consilium absque scientia ? ideo insipienter locutus sum, et quæ ultra modum excederent scientiam meam.
18O||42||4||139190	Audi, et ego loquar : interrogabo te, et responde mihi.
18O||42||5||139200	Auditu auris audivi te : nunc autem oculus meus videt te.
18O||42||6||139210	Idcirco ipse me reprehendo, et ago pœnitentiam in favilla et cinere.
18O||42||7||139220	Postquam autem locutus est Dominus verba hæc ad Job, dixit ad Eliphaz Themanitem : Iratus est furor meus in te, et in duos amicos tuos, quoniam non estis locuti coram me rectum, sicut servus meus Job.
18O||42||8||139230	Sumite ergo vobis septem tauros et septem arietes, et ite ad servum meum Job, et offerte holocaustum pro vobis : Job autem servus meum orabit pro vobis. Faciem ejus suscipiam, ut non vobis imputetur stultitia : neque enim locuti estis ad me recta, sicut servus meus Job.
18O||42||9||139240	Abierunt ergo Eliphaz Themanites, et Baldad Suhites, et Sophar Naamathites, et fecerunt sicut locutus fuerat Dominus ad eos, et suscepit Dominus faciem Job.
18O||42||10||139250	Dominus quoque conversus est ad pœnitentiam Job, cum oraret ille pro amicis suis : et addidit Dominus omnia quæcumque fuerant Job, duplicia.
18O||42||11||139260	Venerunt autem ad eum omnes fratres sui, et universæ sorores suæ, et cuncti qui noverant eum prius, et comederunt cum eo panem in domo ejus : et moverunt super eum caput, et consolati sunt eum super omni malo quod intulerat Dominus super eum, et dederunt ei unusquisque ovem unam, et inaurem auream unam.
18O||42||12||139270	Dominus autem benedixit novissimis Job magis quam principio ejus : et facta sunt ei quatuordecim millia ovium, et sex millia camelorum, et mille juga boum, et mille asinæ.
18O||42||13||139280	Et fuerunt ei septem filii, et tres filiæ.
18O||42||14||139290	Et vocavit nomen unius Diem, et nomen secundæ Cassiam, et nomen tertiæ Cornustibii.
18O||42||15||139300	Non sunt autem inventæ mulieres speciosæ sicut filiæ Job in universa terra : deditque eis pater suus hæreditatem inter fratres earum.
18O||42||16||139310	Vixit autem Job post hæc centum quadraginta annis, et vidit filios suos, et filios filiorum suorum usque ad quartam generationem : et mortuus est senex et plenus dierum.
19O||1||1||139320	Beatus vir qui non abiit in consilio impiorum, et in via peccatorum non stetit, et in cathedra pestilentiæ non sedit ;
19O||1||2||139330	sed in lege Domini voluntas ejus, et in lege ejus meditabitur die ac nocte.
19O||1||3||139340	Et erit tamquam lignum quod plantatum est secus decursus aquarum, quod fructum suum dabit in tempore suo : et folium ejus non defluet ; et omnia quæcumque faciet prosperabuntur.
19O||1||4||139350	Non sic impii, non sic ; sed tamquam pulvis quem projicit ventus a facie terræ.
19O||1||5||139360	Ideo non resurgent impii in judicio, neque peccatores in concilio justorum,
19O||1||6||139370	quoniam novit Dominus viam justorum ; et iter impiorum peribit.
19O||2||1||139380	Quare fremuerunt gentes, et populi meditati sunt inania ?
19O||2||2||139390	Astiterunt reges terræ, et principes convenerunt in unum adversus Dominum, et adversus Christum ejus.
19O||2||3||139400	Dirumpamus vincula eorum, et projiciamus a nobis jugum ipsorum.
19O||2||4||139410	Qui habitat in cælis irridebit eos, et Dominus subsannabit eos.
19O||2||5||139420	Tunc loquetur ad eos in ira sua, et in furore suo conturbabit eos.
19O||2||6||139430	Ego autem constitutus sum rex ab eo super Sion, montem sanctum ejus, prædicans præceptum ejus.
19O||2||7||139440	Dominus dixit ad me : Filius meus es tu ; ego hodie genui te.
19O||2||8||139450	Postula a me, et dabo tibi gentes hæreditatem tuam, et possessionem tuam terminos terræ.
19O||2||9||139460	Reges eos in virga ferrea, et tamquam vas figuli confringes eos.
19O||2||10||139470	Et nunc, reges, intelligite ; erudimini, qui judicatis terram.
19O||2||11||139480	Servite Domino in timore, et exsultate ei cum tremore.
19O||2||12||139490	Apprehendite disciplinam, nequando irascatur Dominus, et pereatis de via justa.
19O||2||13||139500	Cum exarserit in brevi ira ejus, beati omnes qui confidunt in eo.
19O||3||1||139510	Psalmus David, cum fugeret a facie Absalom filii sui.
19O||3||2||139520	Domine, quid multiplicati sunt qui tribulant me ? Multi insurgunt adversum me ;
19O||3||3||139530	multi dicunt animæ meæ : Non est salus ipsi in Deo ejus.
19O||3||4||139540	Tu autem Domine, susceptor meus es, gloria mea, et exaltans caput meum.
19O||3||5||139550	Voce mea ad Dominum clamavi ; et exaudivit me de monte sancto suo.
19O||3||6||139560	Ego dormivi, et soporatus sum ; et exsurrexi, quia Dominus suscepit me.
19O||3||7||139570	Non timebo millia populi circumdantis me. Exsurge, Domine ; salvum me fac, Deus meus.
19O||3||8||139580	Quoniam tu percussisti omnes adversantes mihi sine causa ; dentes peccatorum contrivisti.
19O||3||9||139590	Domini est salus ; et super populum tuum benedictio tua.
19O||4||1||139600	In finem, in carminibus. Psalmus David.
19O||4||2||139610	Cum invocarem exaudivit me Deus justitiæ meæ, in tribulatione dilatasti mihi. Miserere mei, et exaudi orationem meam.
19O||4||3||139620	Filii hominum, usquequo gravi corde ? Ut quid diligitis vanitatem, et quæritis mendacium ?
19O||4||4||139630	Et scitote quoniam mirificavit Dominus sanctum suum ; Dominus exaudiet me cum clamavero ad eum.
19O||4||5||139640	Irascimini, et nolite peccare ; quæ dicitis in cordibus vestris, in cubilibus vestris compungimini.
19O||4||6||139650	Sacrificate sacrificium justitiæ, et sperate in Domino. Multi dicunt : Quis ostendit nobis bona ?
19O||4||7||139660	Signatum est super nos lumen vultus tui, Domine : dedisti lætitiam in corde meo.
19O||4||8||139670	A fructu frumenti, vini, et olei sui, multiplicati sunt.
19O||4||9||139680	In pace in idipsum dormiam, et requiescam ;
19O||4||10||139690	quoniam tu, Domine, singulariter in spe constituisti me.
19O||5||1||139700	In finem, pro ea quæ hæreditatem consequitur. Psalmus David.
19O||5||2||139710	Verba mea auribus percipe, Domine ; intellige clamorem meum.
19O||5||3||139720	Intende voci orationis meæ, rex meus et Deus meus.
19O||5||4||139730	Quoniam ad te orabo, Domine, mane exaudies vocem meam.
19O||5||5||139740	Mane astabo tibi, et videbo quoniam non Deus volens iniquitatem tu es.
19O||5||6||139750	Neque habitabit juxta te malignus, neque permanebunt injusti ante oculos tuos.
19O||5||7||139760	Odisti omnes qui operantur iniquitatem ; perdes omnes qui loquuntur mendacium. Virum sanguinum et dolosum abominabitur Dominus.
19O||5||8||139770	Ego autem in multitudine misericordiæ tuæ introibo in domum tuam ; adorabo ad templum sanctum tuum in timore tuo.
19O||5||9||139780	Domine, deduc me in justitia tua : propter inimicos meos dirige in conspectu tuo viam meam.
19O||5||10||139790	Quoniam non est in ore eorum veritas ; cor eorum vanum est.
19O||5||11||139800	Sepulchrum patens est guttur eorum ; linguis suis dolose agebant, judica illos, Deus. Decidant a cogitationibus suis ; secundum multitudinem impietatum eorum expelle eos, quoniam irritaverunt te, Domine.
19O||5||12||139810	Et lætentur omnes qui sperant in te ; in æternum exsultabunt, et habitabis in eis. Et gloriabuntur in te omnes qui diligunt nomen tuum,
19O||5||13||139820	quoniam tu benedices justo. Domine, ut scuto bonæ voluntatis tuæ coronasti nos.
19O||6||1||139830	In finem, in carminibus. Psalmus David. Pro octava.
19O||6||2||139840	Domine, ne in furore tuo arguas me, neque in ira tua corripias me.
19O||6||3||139850	Miserere mei, Domine, quoniam infirmus sum ; sana me, Domine, quoniam conturbata sunt ossa mea.
19O||6||4||139860	Et anima mea turbata est valde ; sed tu, Domine, usquequo ?
19O||6||5||139870	Convertere, Domine, et eripe animam meam ; salvum me fac propter misericordiam tuam.
19O||6||6||139880	Quoniam non est in morte qui memor sit tui ; in inferno autem quis confitebitur tibi ?
19O||6||7||139890	Laboravi in gemitu meo ; lavabo per singulas noctes lectum meum ; lacrimis meis stratum meum rigabo.
19O||6||8||139900	Turbatus est a furore oculus meus ; inveteravi inter omnes inimicos meos.
19O||6||9||139910	Discedite a me omnes qui operamini iniquitatem, quoniam exaudivit Dominus vocem fletus mei.
19O||6||10||139920	Exaudivit Dominus deprecationem meam ; Dominus orationem meam suscepit.
19O||6||11||139930	Erubescant, et conturbentur vehementer omnes inimici mei ; convertantur, et erubescant valde velociter.
19O||7||1||139940	Psalmus David, quem cantavit Domino pro verbis Chusi, filii Jemini.
19O||7||2||139950	Domine Deus meus, in te speravi ; salvum me fac ex omnibus persequentibus me, et libera me,
19O||7||3||139960	nequando rapiat ut leo animam meam, dum non est qui redimat, neque qui salvum faciat.
19O||7||4||139970	Domine Deus meus, si feci istud, si est iniquitas in manibus meis,
19O||7||5||139980	si reddidi retribuentibus mihi mala, decidam merito ab inimicis meis inanis.
19O||7||6||139990	Persequatur inimicus animam meam, et comprehendat ; et conculcet in terra vitam meam, et gloriam meam in pulverem deducat.
19O||7||7||140000	Exsurge, Domine, in ira tua ; et exaltare in finibus inimicorum meorum ; et exsurge, Domine Deus meus, in præcepto quod mandasti ;
19O||7||8||140010	et synagoga populorum circumdabit te : et propter hanc in altum regredere.
19O||7||9||140020	Dominus judicat populos. Judica me, Domine, secundum justitiam meam, et secundum innocentiam meam super me.
19O||7||10||140030	Consumetur nequitia peccatorum ; et diriges justum, scrutans corda et renes, Deus.
19O||7||11||140040	Justum adjutorium meum a Domino, qui salvos facit rectos corde.
19O||7||12||140050	Deus judex justus, fortis, et patiens ; numquid irascitur per singulos dies ?
19O||7||13||140060	Nisi conversi fueritis, gladium suum vibrabit ; arcum suum tetendit, et paravit illum.
19O||7||14||140070	Et in eo paravit vasa mortis, sagittas suas ardentibus effecit.
19O||7||15||140080	Ecce parturiit injustitiam ; concepit dolorem, et peperit iniquitatem.
19O||7||16||140090	Lacum aperuit, et effodit eum ; et incidit in foveam quam fecit.
19O||7||17||140100	Convertetur dolor ejus in caput ejus, et in verticem ipsius iniquitas ejus descendet.
19O||7||18||140110	Confitebor Domino secundum justitiam ejus, et psallam nomini Domini altissimi.
19O||8||1||140120	In finem, pro torcularibus. Psalmus David.
19O||8||2||140130	Domine, Dominus noster, quam admirabile est nomen tuum in universa terra ! quoniam elevata est magnificentia tua super cælos.
19O||8||3||140140	Ex ore infantium et lactentium perfecisti laudem propter inimicos tuos, ut destruas inimicum et ultorem.
19O||8||4||140150	Quoniam videbo cælos tuos, opera digitorum tuorum, lunam et stellas quæ tu fundasti.
19O||8||5||140160	Quid est homo, quod memor es ejus ? aut filius hominis, quoniam visitas eum ?
19O||8||6||140170	Minuisti eum paulo minus ab angelis ; gloria et honore coronasti eum ;
19O||8||7||140180	et constituisti eum super opera manuum tuarum.
19O||8||8||140190	Omnia subjecisti sub pedibus ejus, oves et boves universas, insuper et pecora campi,
19O||8||9||140200	volucres cæli, et pisces maris qui perambulant semitas maris.
19O||8||10||140210	Domine, Dominus noster, quam admirabile est nomen tuum in universa terra !
19O||9||1||140220	In finem, pro occultis filii. Psalmus David.
19O||9||2||140230	Confitebor tibi, Domine, in toto corde meo ; narrabo omnia mirabilia tua.
19O||9||3||140240	Lætabor et exsultabo in te ; psallam nomini tuo, Altissime.
19O||9||4||140250	In convertendo inimicum meum retrorsum ; infirmabuntur, et peribunt a facie tua.
19O||9||5||140260	Quoniam fecisti judicium meum et causam meam ; sedisti super thronum, qui judicas justitiam.
19O||9||6||140270	Increpasti gentes, et periit impius : nomen eorum delesti in æternum, et in sæculum sæculi.
19O||9||7||140280	Inimici defecerunt frameæ in finem, et civitates eorum destruxisti. Periit memoria eorum cum sonitu ;
19O||9||8||140290	et Dominus in æternum permanet. Paravit in judicio thronum suum ;
19O||9||9||140300	et ipse judicabit orbem terræ in æquitate, judicabit populos in justitia.
19O||9||10||140310	Et factus est Dominus refugium pauperi ; adjutor in opportunitatibus, in tribulatione.
19O||9||11||140320	Et sperent in te qui noverunt nomen tuum, quoniam non dereliquisti quærentes te, Domine.
19O||9||12||140330	Psallite Domino qui habitat in Sion ; annuntiate inter gentes studia ejus,
19O||9||13||140340	quoniam requirens sanguinem eorum recordatus est ; non est oblitus clamorem pauperum.
19O||9||14||140350	Miserere mei, Domine : vide humilitatem meam de inimicis meis,
19O||9||15||140360	qui exaltas me de portis mortis, ut annuntiem omnes laudationes tuas in portis filiæ Sion.
19O||9||16||140370	Exultabo in salutari tuo. Infixæ sunt gentes in interitu quem fecerunt ; in laqueo isto quem absconderunt comprehensus est pes eorum.
19O||9||17||140380	Cognoscetur Dominus judicia faciens ; in operibus manuum suarum comprehensus est peccator.
19O||9||18||140390	Convertantur peccatores in infernum, omnes gentes quæ obliviscuntur Deum.
19O||9||19||140400	Quoniam non in finem oblivio erit pauperis ; patientia pauperum non peribit in finem.
19O||9||20||140410	Exsurge, Domine ; non confortetur homo : judicentur gentes in conspectu tuo.
19O||9||21||140420	Constitue, Domine, legislatorem super eos, ut sciant gentes quoniam homines sunt.
19O||9||22||140430	Ut quid, Domine, recessisti longe, despicis in opportunitatibus, in tribulatione ?
19O||9||23||140440	Dum superbit impius, incenditur pauper : comprehenduntur in consiliis quibus cogitant.
19O||9||24||140450	Quoniam laudatur peccator in desideriis animæ suæ, et iniquus benedicitur.
19O||9||25||140460	Exacerbavit Dominum peccator, secundum multitudinem iræ suæ, non quæret.
19O||9||26||140470	Non est Deus in conspectu ejus, inquinatæ sunt viæ illius in omni tempore. Auferuntur judicia tua a facie ejus ; omnium inimicorum suorum dominabitur.
19O||9||27||140480	Dixit enim in corde suo : Non movebor a generatione in generationem, sine malo.
19O||9||28||140490	Cujus maledictione os plenum est, et amaritudine, et dolo ; sub lingua ejus labor et dolor.
19O||9||29||140500	Sedet in insidiis cum divitibus in occultis, ut interficiat innocentem.
19O||9||30||140510	Oculi ejus in pauperem respiciunt ; insidiatur in abscondito, quasi leo in spelunca sua. Insidiatur ut rapiat pauperem ; rapere pauperem dum attrahit eum.
19O||9||31||140520	In laqueo suo humiliabit eum ; inclinabit se, et cadet cum dominatus fuerit pauperum.
19O||9||32||140530	Dixit enim in corde suo : Oblitus est Deus ; avertit faciem suam, ne videat in finem.
19O||9||33||140540	Exsurge, Domine Deus, exaltetur manus tua ; ne obliviscaris pauperum.
19O||9||34||140550	Propter quid irritavit impius Deum ? dixit enim in corde suo : Non requiret.
19O||9||35||140560	Vides, quoniam tu laborem et dolorem consideras, ut tradas eos in manus tuas. Tibi derelictus est pauper ; orphano tu eris adjutor.
19O||9||36||140570	Contere brachium peccatoris et maligni ; quæretur peccatum illius, et non invenietur.
19O||9||37||140580	Dominus regnabit in æternum, et in sæculum sæculi ; peribitis, gentes, de terra illius.
19O||9||38||140590	Desiderium pauperum exaudivit Dominus ; præparationem cordis eorum audivit auris tua,
19O||9||39||140600	judicare pupillo et humili, ut non apponat ultra magnificare se homo super terram.
19O||10||1||140610	In finem. Psalmus David.
19O||10||2||140620	In Domino confido ; quomodo dicitis animæ meæ : Transmigra in montem sicut passer ?
19O||10||3||140630	Quoniam ecce peccatores intenderunt arcum ; paraverunt sagittas suas in pharetra, ut sagittent in obscuro rectos corde ;
19O||10||4||140640	quoniam quæ perfecisti destruxerunt ; justus autem quid fecit ?
19O||10||5||140650	Dominus in templo sancto suo ; Dominus in cælo sedes ejus. Oculi ejus in pauperem respiciunt, palpebræ ejus interrogant filios hominum.
19O||10||6||140660	Dominus interrogat justum et impium ; qui autem diligit iniquitatem, odit animam suam.
19O||10||7||140670	Pluet super peccatores laqueos ; ignis et sulphur, et spiritus procellarum, pars calicis eorum.
19O||10||8||140680	Quoniam justus Dominus, et justitias dilexit : æquitatem vidit vultus ejus.
19O||11||1||140690	In finem, pro octava. Psalmus David.
19O||11||2||140700	Salvum me fac, Domine, quoniam defecit sanctus, quoniam diminutæ sunt veritates a filiis hominum.
19O||11||3||140710	Vana locuti sunt unusquisque ad proximum suum ; labia dolosa, in corde et corde locuti sunt.
19O||11||4||140720	Disperdat Dominus universa labia dolosa, et linguam magniloquam.
19O||11||5||140730	Qui dixerunt : Linguam nostram magnificabimus ; labia nostra a nobis sunt. Quis noster dominus est ?
19O||11||6||140740	Propter miseriam inopum, et gemitum pauperum, nunc exsurgam, dicit Dominus. Ponam in salutari ; fiducialiter agam in eo.
19O||11||7||140750	Eloquia Domini, eloquia casta ; argentum igne examinatum, probatum terræ, purgatum septuplum.
19O||11||8||140760	Tu, Domine, servabis nos, et custodies nos a generatione hac in æternum.
19O||11||9||140770	In circuitu impii ambulant : secundum altitudinem tuam multiplicasti filios hominum.
19O||12||1||140780	In finem. Psalmus David. Usquequo, Domine, oblivisceris me in finem ? usquequo avertis faciem tuam a me ?
19O||12||2||140790	Quamdiu ponam consilia in anima mea, dolorem in corde meo per diem ?
19O||12||3||140800	Usquequo exaltabitur inimicus meus super me ?
19O||12||4||140810	Respice, et exaudi me, Domine Deus meus. Illumina oculos meos, ne umquam obdormiam in morte ;
19O||12||5||140820	nequando dicat inimicus meus : Prævalui adversus eum. Qui tribulant me exsultabunt si motus fuero ;
19O||12||6||140830	ego autem in misericordia tua speravi. Exsultabit cor meum in salutari tuo. Cantabo Domino qui bona tribuit mihi ; et psallam nomini Domini altissimi.
19O||13||1||140840	In finem. Psalmus David. Dixit insipiens in corde suo : Non est Deus. Corrupti sunt, et abominabiles facti sunt in studiis suis ; non est qui faciat bonum, non est usque ad unum.
19O||13||2||140850	Dominus de cælo prospexit super filios hominum, ut videat si est intelligens, aut requirens Deum.
19O||13||3||140860	Omnes declinaverunt, simul inutiles facti sunt. Non est qui faciat bonum, non est usque ad unum. Sepulchrum patens est guttur eorum ; linguis suis dolose agebant. Venenum aspidum sub labiis eorum. Quorum os maledictione et amaritudine plenum est ; veloces pedes eorum ad effundendum sanguinem. Contritio et infelicitas in viis eorum, et viam pacis non cognoverunt ; non est timor Dei ante oculos eorum.
19O||13||4||140870	Nonne cognoscent omnes qui operantur iniquitatem, qui devorant plebem meam sicut escam panis ?
19O||13||5||140880	Dominum non invocaverunt ; illic trepidaverunt timore, ubi non erat timor.
19O||13||6||140890	Quoniam Dominus in generatione justa est, consilium inopis confudistis, quoniam Dominus spes ejus est.
19O||13||7||140900	Quis dabit ex Sion salutare Israël ? Cum averterit Dominus captivitatem plebis suæ, exsultabit Jacob, et lætabitur Israël.
19O||14||1||140910	Psalmus David. Domine, quis habitabit in tabernaculo tuo ? aut quis requiescet in monte sancto tuo ?
19O||14||2||140920	Qui ingreditur sine macula, et operatur justitiam ;
19O||14||3||140930	qui loquitur veritatem in corde suo ; qui non egit dolum in lingua sua ; nec fecit proximo suo malum, et opprobrium non accepit adversus proximos suos.
19O||14||4||140940	Ad nihilum deductus est in conspectu ejus malignus ; timentes autem Dominum glorificat. Qui jurat proximo suo, et non decipit ;
19O||14||5||140950	qui pecuniam suam non dedit ad usuram, et munera super innocentem non accepit. Qui facit hæc non movebitur in æternum.
19O||15||1||140960	Tituli inscriptio, ipsi David. Conserva me, Domine, quoniam speravi in te.
19O||15||2||140970	Dixi Domino : Deus meus es tu, quoniam bonorum meorum non eges.
19O||15||3||140980	Sanctis, qui sunt in terra ejus, mirificavit omnes voluntates meas in eis.
19O||15||4||140990	Multiplicatæ sunt infirmitates eorum, postea acceleraverunt. Non congregabo conventicula eorum de sanguinibus ; nec memor ero nominum eorum per labia mea.
19O||15||5||141000	Dominus pars hæreditatis meæ, et calicis mei : tu es qui restitues hæreditatem meam mihi.
19O||15||6||141010	Funes ceciderunt mihi in præclaris ; etenim hæreditas mea præclara est mihi.
19O||15||7||141020	Benedicam Dominum qui tribuit mihi intellectum ; insuper et usque ad noctem increpuerunt me renes mei.
19O||15||8||141030	Providebam Dominum in conspectu meo semper, quoniam a dextris est mihi, ne commovear.
19O||15||9||141040	Propter hoc lætatum est cor meum, et exsultavit lingua mea ; insuper et caro mea requiescet in spe.
19O||15||10||141050	Quoniam non derelinques animam meam in inferno, nec dabis sanctum tuum videre corruptionem.
19O||15||11||141060	Notas mihi fecisti vias vitæ ; adimplebis me lætitia cum vultu tuo : delectationes in dextera tua usque in finem.
19O||16||1||141070	Oratio David. Exaudi, Domine, justitiam meam ; intende deprecationem meam. Auribus percipe orationem meam, non in labiis dolosis.
19O||16||2||141080	De vultu tuo judicium meum prodeat ; oculi tui videant æquitates.
19O||16||3||141090	Probasti cor meum, et visitasti nocte ; igne me examinasti, et non est inventa in me iniquitas.
19O||16||4||141100	Ut non loquatur os meum opera hominum : propter verba labiorum tuorum, ego custodivi vias duras.
19O||16||5||141110	Perfice gressus meos in semitis tuis, ut non moveantur vestigia mea.
19O||16||6||141120	Ego clamavi, quoniam exaudisti me, Deus ; inclina aurem tuam mihi, et exaudi verba mea.
19O||16||7||141130	Mirifica misericordias tuas, qui salvos facis sperantes in te.
19O||16||8||141140	A resistentibus dexteræ tuæ custodi me, ut pupillam oculi. Sub umbra alarum tuarum protege me,
19O||16||9||141150	a facie impiorum qui me afflixerunt. Inimici mei animam meam circumdederunt ;
19O||16||10||141160	adipem suum concluserunt ; os eorum locutum est superbiam.
19O||16||11||141170	Projicientes me nunc circumdederunt me ; oculos suos statuerunt declinare in terram.
19O||16||12||141180	Susceperunt me sicut leo paratus ad prædam, et sicut catulus leonis habitans in abditis.
19O||16||13||141190	Exsurge, Domine : præveni eum, et supplanta eum ; eripe animam meam ab impio.
19O||16||14||141200	Frameam tuam ab inimicis manus tuæ. Domine, a paucis de terra divide eos in vita eorum ; de absconditis tuis adimpletus est venter eorum. Saturati sunt filiis, et dimiserunt reliquias suas parvulis suis.
19O||16||15||141210	Ego autem in justitia apparebo conspectui tuo; satiabor cum apparuerit gloria tua.
19O||17||1||141220	In finem. Puero Domini David, qui locutus est Domino verba cantici hujus, in die qua eripuit eum Dominus de manu omnium inimicorum ejus, et de manu Saul, et dixit :
19O||17||2||141230	Diligam te, Domine, fortitudo mea.
19O||17||3||141240	Dominus firmamentum meum, et refugium meum, et liberator meus. Deus meus adjutor meus, et sperabo in eum ; protector meus, et cornu salutis meæ, et susceptor meus.
19O||17||4||141250	Laudans invocabo Dominum, et ab inimicis meis salvus ero.
19O||17||5||141260	Circumdederunt me dolores mortis, et torrentes iniquitatis conturbaverunt me.
19O||17||6||141270	Dolores inferni circumdederunt me, præoccupaverunt me laquei mortis.
19O||17||7||141280	In tribulatione mea invocavi Dominum, et ad Deum meum clamavi : et exaudivit de templo sancto suo vocem meam ; et clamor meus in conspectu ejus introivit in aures ejus.
19O||17||8||141290	Commota est, et contremuit terra, fundamenta montium conturbata sunt, et commota sunt, quoniam iratus est eis.
19O||17||9||141300	Ascendit fumus in ira ejus, et ignis a facie ejus exarsit ; carbones succensi sunt ab eo.
19O||17||10||141310	Inclinavit cælos, et descendit ; et caligo sub pedibus ejus.
19O||17||11||141320	Et ascendit super cherubim, et volavit ; volavit super pennas ventorum.
19O||17||12||141330	Et posuit tenebras latibulum suum ; in circuitu ejus tabernaculum ejus, tenebrosa aqua in nubibus aëris.
19O||17||13||141340	Præ fulgore in conspectu ejus nubes transierunt, grando et carbones ignis.
19O||17||14||141350	Et intonuit de cælo Dominus, et Altissimus dedit vocem suam : grando et carbones ignis.
19O||17||15||141360	Et misit sagittas suas, et dissipavit eos ; fulgura multiplicavit, et conturbavit eos.
19O||17||16||141370	Et apparuerunt fontes aquarum, et revelata sunt fundamenta orbis terrarum, ab increpatione tua, Domine, ab inspiratione spiritus iræ tuæ.
19O||17||17||141380	Misit de summo, et accepit me ; et assumpsit me de aquis multis.
19O||17||18||141390	Eripuit me de inimicis meis fortissimis, et ab his qui oderunt me. Quoniam confortati sunt super me,
19O||17||19||141400	prævenerunt me in die afflictionis meæ ; et factus est Dominus protector meus.
19O||17||20||141410	Et eduxit me in latitudinem ; salvum me fecit, quoniam voluit me,
19O||17||21||141420	et retribuet mihi Dominus secundum justitiam meam, et secundum puritatem manuum mearum retribuet mihi ;
19O||17||22||141430	quia custodivi vias Domini, nec impie gessi a Deo meo ;
19O||17||23||141440	quoniam omnia judicia ejus in conspectu meo, et justitias ejus non repuli a me.
19O||17||24||141450	Et ero immaculatus cum eo ; et observabo me ab iniquitate mea.
19O||17||25||141460	Et retribuet mihi Dominus secundum justitiam meam, et secundum puritatem manuum mearum in conspectu oculorum ejus.
19O||17||26||141470	Cum sancto sanctus eris, et cum viro innocente innocens eris,
19O||17||27||141480	et cum electo electus eris, et cum perverso perverteris.
19O||17||28||141490	Quoniam tu populum humilem salvum facies, et oculos superborum humiliabis.
19O||17||29||141500	Quoniam tu illuminas lucernam meam, Domine ; Deus meus, illumina tenebras meas.
19O||17||30||141510	Quoniam in te eripiar a tentatione ; et in Deo meo transgrediar murum.
19O||17||31||141520	Deus meus, impolluta via ejus ; eloquia Domini igne examinata ; protector est omnium sperantium in se.
19O||17||32||141530	Quoniam quis Deus præter Dominum ? aut quis Deus præter Deum nostrum ?
19O||17||33||141540	Deus qui præcinxit me virtute, et posuit immaculatam viam meam ;
19O||17||34||141550	qui perfecit pedes meos tamquam cervorum, et super excelsa statuens me ;
19O||17||35||141560	qui docet manus meas ad prælium ; et posuisti, ut arcum æreum, brachia mea ;
19O||17||36||141570	et dedisti mihi protectionem salutis tuæ, et dextera tua suscepit me ; et disciplina tua correxit me in finem, et disciplina tua ipsa me docebit.
19O||17||37||141580	Dilatasti gressus meos subtus me ; et non sunt infirmata vestigia mea.
19O||17||38||141590	Persequar inimicos meos, et comprehendam illos ; et non convertar donec deficiant.
19O||17||39||141600	Confringam illos, nec poterunt stare ; cadent subtus pedes meos.
19O||17||40||141610	Et præcinxisti me virtute ad bellum, et supplantasti insurgentes in me subtus me.
19O||17||41||141620	Et inimicos meos dedisti mihi dorsum, et odientes me disperdidisti.
19O||17||42||141630	Clamaverunt, nec erat qui salvos faceret ; ad Dominum, nec exaudivit eos.
19O||17||43||141640	Et comminuam eos ut pulverem ante faciem venti ; ut lutum platearum delebo eos.
19O||17||44||141650	Eripies me de contradictionibus populi ; constitues me in caput gentium.
19O||17||45||141660	Populus, quem non cognovi, servivit mihi ; in auditu auris obedivit mihi.
19O||17||46||141670	Filii alieni mentiti sunt mihi, filii alieni inveterati sunt, et claudicaverunt a semitis suis.
19O||17||47||141680	Vivit Dominus ! et benedictus Deus meus ! et exaltetur Deus salutis meæ !
19O||17||48||141690	Deus qui das vindictas mihi, et subdis populos sub me ; liberator meus de inimicis meis iracundis.
19O||17||49||141700	Et ab insurgentibus in me exaltabis me ; a viro iniquo eripies me.
19O||17||50||141710	Propterea confitebor tibi in nationibus, Domine, et nomini tuo psalmum dicam ;
19O||17||51||141720	magnificans salutes regis ejus, et faciens misericordiam christo suo David, et semini ejus usque in sæculum.
19O||18||1||141730	In finem. Psalmus David.
19O||18||2||141740	Cæli enarrant gloriam Dei, et opera manuum ejus annuntiat firmamentum.
19O||18||3||141750	Dies diei eructat verbum, et nox nocti indicat scientiam.
19O||18||4||141760	Non sunt loquelæ, neque sermones, quorum non audiantur voces eorum.
19O||18||5||141770	In omnem terram exivit sonus eorum, et in fines orbis terræ verba eorum.
19O||18||6||141780	In sole posuit tabernaculum suum ; et ipse tamquam sponsus procedens de thalamo suo. Exsultavit ut gigas ad currendam viam ;
19O||18||7||141790	a summo cælo egressio ejus. Et occursus ejus usque ad summum ejus ; nec est qui se abscondat a calore ejus.
19O||18||8||141800	Lex Domini immaculata, convertens animas ; testimonium Domini fidele, sapientiam præstans parvulis.
19O||18||9||141810	Justitiæ Domini rectæ, lætificantes corda ; præceptum Domini lucidum, illuminans oculos.
19O||18||10||141820	Timor Domini sanctus, permanens in sæculum sæculi ; judicia Domini vera, justificata in semetipsa.
19O||18||11||141830	Desiderabilia super aurum et lapidem pretiosum multum ; et dulciora super mel et favum.
19O||18||12||141840	Etenim servus tuus custodit ea ; in custodiendis illis retributio multa.
19O||18||13||141850	Delicta quis intelligit ? ab occultis meis munda me ;
19O||18||14||141860	et ab alienis parce servo tuo. Si mei non fuerint dominati, tunc immaculatus ero, et emundabor a delicto maximo.
19O||18||15||141870	Et erunt ut complaceant eloquia oris mei, et meditatio cordis mei in conspectu tuo semper. Domine, adjutor meus, et redemptor meus.
19O||19||1||141880	In finem. Psalmus David.
19O||19||2||141890	Exaudiat te Dominus in die tribulationis ; protegat te nomen Dei Jacob.
19O||19||3||141900	Mittat tibi auxilium de sancto, et de Sion tueatur te.
19O||19||4||141910	Memor sit omnis sacrificii tui, et holocaustum tuum pingue fiat.
19O||19||5||141920	Tribuat tibi secundum cor tuum, et omne consilium tuum confirmet.
19O||19||6||141930	Lætabimur in salutari tuo ; et in nomine Dei nostri magnificabimur.
19O||19||7||141940	Impleat Dominus omnes petitiones tuas ; nunc cognovi quoniam salvum fecit Dominus christum suum. Exaudiet illum de cælo sancto suo, in potentatibus salus dexteræ ejus.
19O||19||8||141950	Hi in curribus, et hi in equis ; nos autem in nomine Domini Dei nostri invocabimus.
19O||19||9||141960	Ipsi obligati sunt, et ceciderunt, nos autem surreximus, et erecti sumus.
19O||19||10||141970	Domine, salvum fac regem, et exaudi nos in die qua invocaverimus te.
19O||20||1||141980	In finem. Psalmus David.
19O||20||2||141990	Domine, in virtute tua lætabitur rex, et super salutare tuum exsultabit vehementer.
19O||20||3||142000	Desiderium cordis ejus tribuisti ei, et voluntate labiorum ejus non fraudasti eum.
19O||20||4||142010	Quoniam prævenisti eum in benedictionibus dulcedinis ; posuisti in capite ejus coronam de lapide pretioso.
19O||20||5||142020	Vitam petiit a te, et tribuisti ei longitudinem dierum in sæculum, et in sæculum sæculi.
19O||20||6||142030	Magna est gloria ejus in salutari tuo ; gloriam et magnum decorem impones super eum.
19O||20||7||142040	Quoniam dabis eum in benedictionem in sæculum sæculi ; lætificabis eum in gaudio cum vultu tuo.
19O||20||8||142050	Quoniam rex sperat in Domino ; et in misericordia Altissimi non commovebitur.
19O||20||9||142060	Inveniatur manus tua omnibus inimicis tuis ; dextera tua inveniat omnes qui te oderunt.
19O||20||10||142070	Pones eos ut clibanum ignis in tempore vultus tui : Dominus in ira sua conturbabit eos et devorabit eos ignis.
19O||20||11||142080	Fructum eorum de terra perdes, et semen eorum a filiis hominum,
19O||20||12||142090	quoniam declinaverunt in te mala ; cogitaverunt consilia quæ non potuerunt stabilire.
19O||20||13||142100	Quoniam pones eos dorsum ; in reliquiis tuis præparabis vultum eorum.
19O||20||14||142110	Exaltare, Domine, in virtute tua ; cantabimus et psallemus virtutes tuas.
19O||21||1||142120	In finem, pro susceptione matutina. Psalmus David.
19O||21||2||142130	Deus, Deus meus, respice in me : quare me dereliquisti ? Longe a salute mea verba delictorum meorum.
19O||21||3||142140	Deus meus, clamabo per diem, et non exaudies ; et nocte, et non ad insipientiam mihi.
19O||21||4||142150	Tu autem in sancto habitas, laus Israël.
19O||21||5||142160	In te speraverunt patres nostri ; speraverunt, et liberasti eos.
19O||21||6||142170	Ad te clamaverunt, et salvi facti sunt ; in te speraverunt, et non sunt confusi.
19O||21||7||142180	Ego autem sum vermis, et non homo ; opprobrium hominum, et abjectio plebis.
19O||21||8||142190	Omnes videntes me deriserunt me ; locuti sunt labiis, et moverunt caput.
19O||21||9||142200	Speravit in Domino, eripiat eum : salvum faciat eum, quoniam vult eum.
19O||21||10||142210	Quoniam tu es qui extraxisti me de ventre, spes mea ab uberibus matris meæ.
19O||21||11||142220	In te projectus sum ex utero ; de ventre matris meæ Deus meus es tu ;
19O||21||12||142230	ne discesseris a me, quoniam tribulatio proxima est, quoniam non est qui adjuvet.
19O||21||13||142240	Circumdederunt me vituli multi ; tauri pingues obsederunt me.
19O||21||14||142250	Aperuerunt super me os suum, sicut leo rapiens et rugiens.
19O||21||15||142260	Sicut aqua effusus sum ; et dispersa sunt omnia ossa mea. Factum est cor meum tamquam cera liquescens in medio ventris mei.
19O||21||16||142270	Aruit tamquam testa virtus mea, et lingua mea adhæsit faucibus meis, et in pulverem mortis deduxisti me.
19O||21||17||142280	Quoniam circumdederunt me canes multi ; concilium malignantium obsedit me. Foderunt manus meas et pedes meos,
19O||21||18||142290	dinumeraverunt omnia ossa mea. Ipsi vero consideraverunt et inspexerunt me.
19O||21||19||142300	Diviserunt sibi vestimenta mea, et super vestem meam miserunt sortem.
19O||21||20||142310	Tu autem, Domine, ne elongaveris auxilium tuum a me ; ad defensionem meam conspice.
19O||21||21||142320	Erue a framea, Deus, animam meam, et de manu canis unicam meam.
19O||21||22||142330	Salva me ex ore leonis, et a cornibus unicornium humilitatem meam.
19O||21||23||142340	Narrabo nomen tuum fratribus meis ; in medio ecclesiæ laudabo te.
19O||21||24||142350	Qui timetis Dominum, laudate eum ; universum semen Jacob, glorificate eum.
19O||21||25||142360	Timeat eum omne semen Israël, quoniam non sprevit, neque despexit deprecationem pauperis ; nec avertit faciem suam a me : et cum clamarem ad eum exaudivit me.
19O||21||26||142370	Apud te laus mea in ecclesia magna ; vota mea reddam in conspectu timentium eum.
19O||21||27||142380	Edent pauperes, et saturabuntur ; et laudabunt Dominum qui requirunt eum ; vivent corda eorum in sæculum sæculi.
19O||21||28||142390	Reminiscentur et convertentur ad Dominum universi fines terræ ; et adorabunt in conspectu ejus universæ familiæ gentium ;
19O||21||29||142400	quoniam Domini est regnum, et ipse dominabitur gentium.
19O||21||30||142410	Manducaverunt et adoraverunt omnes pingues terræ ; in conspectu ejus cadent omnes qui descendunt in terram.
19O||21||31||142420	Et anima mea illi vivet ; et semen meum serviet ipsi.
19O||21||32||142430	Annuntiabitur Domino generatio ventura ; et annuntiabunt cæli justitiam ejus, populo qui nascetur, quem fecit Dominus.
19O||22||1||142440	Psalmus David. Dominus regit me, et nihil mihi deerit :
19O||22||2||142450	in loco pascuæ ibi me collocavit. Super aquam refectionis educavit me,
19O||22||3||142460	animam meam convertit. Deduxit me super semitas justitiæ, propter nomen suum.
19O||22||4||142470	Nam, etsi ambulavero in medio umbræ mortis, non timebo mala, quoniam tu mecum es. Virga tua, et baculus tuus, ipsa me consolata sunt.
19O||22||5||142480	Parasti in conspectu meo mensam, adversus eos qui tribulant me ; impinguasti in oleo caput meum ; et calix meus inebrians quam præclarus est !
19O||22||6||142490	Et misericordia tua subsequetur me omnibus diebus vitæ meæ ; et ut inhabitem in domo Domini, in longitudinem dierum.
19O||23||1||142500	Prima sabbati. Psalmus David. Domini est terra, et plenitudo ejus ; orbis terrarum, et universi qui habitant in eo.
19O||23||2||142510	Quia ipse super maria fundavit eum, et super flumina præparavit eum.
19O||23||3||142520	Quis ascendet in montem Domini ? aut quis stabit in loco sancto ejus ?
19O||23||4||142530	Innocens manibus et mundo corde, qui non accepit in vano animam suam, nec juravit in dolo proximo suo.
19O||23||5||142540	Hic accipiet benedictionem a Domino, et misericordiam a Deo salutari suo.
19O||23||6||142550	Hæc est generatio quærentium eum, quærentium faciem Dei Jacob.
19O||23||7||142560	Attollite portas, principes, vestras, et elevamini, portæ æternales, et introibit rex gloriæ.
19O||23||8||142570	Quis est iste rex gloriæ ? Dominus fortis et potens, Dominus potens in prælio.
19O||23||9||142580	Attollite portas, principes, vestras, et elevamini, portæ æternales, et introibit rex gloriæ.
19O||23||10||142590	Quis est iste rex gloriæ ? Dominus virtutum ipse est rex gloriæ.
19O||24||1||142600	In finem. Psalmus David. Ad te, Domine, levai animam meam.
19O||24||2||142610	Deus meus, in te confido ; non erubescam.
19O||24||3||142620	Neque irrideant me inimici mei : etenim universi, qui sustinent te, non confundentur.
19O||24||4||142630	Confundantur omnes iniqua agentes supervacue. Vias tuas, Domine, demonstra mihi, et semitas tuas edoce me.
19O||24||5||142640	Dirige me in veritate tua, et doce me, quia tu es Deus salvator meus, et te sustinui tota die.
19O||24||6||142650	Reminiscere miserationum tuarum, Domine, et misericordiarum tuarum quæ a sæculo sunt.
19O||24||7||142660	Delicta juventutis meæ, et ignorantias meas ne memineris. Secundum misericordiam tuam memento mei tu, propter bonitatem tuam, Domine.
19O||24||8||142670	Dulcis et rectus Dominus ; propter hoc legem dabit delinquentibus in via.
19O||24||9||142680	Diriget mansuetos in judicio ; docebit mites vias suas.
19O||24||10||142690	Universæ viæ Domini, misericordia et veritas, requirentibus testamentum ejus et testimonia ejus.
19O||24||11||142700	Propter nomen tuum, Domine, propitiaberis peccato meo ; multum est enim.
19O||24||12||142710	Quis est homo qui timet Dominum ? legem statuit ei in via quam elegit.
19O||24||13||142720	Anima ejus in bonis demorabitur ; et semen ejus hæreditabit terram.
19O||24||14||142730	Firmamentum est Dominus timentibus eum ; et testamentum ipsius ut manifestetur illis.
19O||24||15||142740	Oculi mei semper ad Dominum, quoniam ipse evellet de laqueo pedes meos.
19O||24||16||142750	Respice in me, et miserere mei ; quia unicus et pauper sum ego.
19O||24||17||142760	Tribulationes cordis mei multiplicatæ sunt ; de necessitatibus meis erue me.
19O||24||18||142770	Vide humilitatem meam et laborem meum, et dimitte universa delicta mea.
19O||24||19||142780	Respice inimicos meos, quoniam multiplicati sunt, et odio iniquo oderunt me.
19O||24||20||142790	Custodi animam meam, et erue me ; non erubescam, quoniam speravi in te.
19O||24||21||142800	Innocentes et recti adhæserunt mihi, quia sustinui te.
19O||24||22||142810	Libera, Deus, Israël ex omnibus tribulationibus suis.
19O||25||1||142820	In finem. Psalmus David. Judica me, Domine, quoniam ego in innocentia mea ingressus sum, et in Domino sperans non infirmabor.
19O||25||2||142830	Proba me, Domine, et tenta me ; ure renes meos et cor meum.
19O||25||3||142840	Quoniam misericordia tua ante oculos meos est, et complacui in veritate tua.
19O||25||4||142850	Non sedi cum concilio vanitatis, et cum iniqua gerentibus non introibo.
19O||25||5||142860	Odivi ecclesiam malignantium, et cum impiis non sedebo.
19O||25||6||142870	Lavabo inter innocentes manus meas, et circumdabo altare tuum, Domine ;
19O||25||7||142880	ut audiam vocem laudis, et enarrem universa mirabilia tua.
19O||25||8||142890	Domine, dilexi decorem domus tuæ, et locum habitationis gloriæ tuæ.
19O||25||9||142900	Ne perdas cum impiis, Deus, animam meam, et cum viris sanguinum vitam meam ;
19O||25||10||142910	in quorum manibus iniquitates sunt, dextera eorum repleta est muneribus.
19O||25||11||142920	Ego autem in innocentia mea ingressus sum ; redime me, et miserere mei.
19O||25||12||142930	Pes meus stetit in directo ; in ecclesiis benedicam te, Domine.
19O||26||1||142940	Psalmus David, priusquam liniretur. Dominus illuminatio mea et salus mea ; quem timebo ? Dominus protector vitæ meæ ; a quo trepidabo ?
19O||26||2||142950	Dum appropiant super me nocentes, ut edant carnes meas, qui tribulant me inimici mei, ipsi infirmati sunt et ceciderunt.
19O||26||3||142960	Si consistant adversum me castra, non timebit cor meum. Si exsurgat adversum me prælium, in hoc ego sperabo.
19O||26||4||142970	Unam petii a Domino, hanc requiram, ut inhabitem in domo Domini omnibus diebus vitæ meæ, ut videam voluptatem Domini, et visitem templum ejus.
19O||26||5||142980	Quoniam abscondit me in tabernaculo suo ; in die malorum protexit me in abscondito tabernaculi sui.
19O||26||6||142990	In petra exaltavit me, et nunc exaltavit caput meum super inimicos meos. Circuivi, et immolavi in tabernaculo ejus hostiam vociferationis ; cantabo, et psalmum dicam Domino.
19O||26||7||143000	Exaudi, Domine, vocem meam, qua clamavi ad te ; miserere mei, et exaudi me.
19O||26||8||143010	Tibi dixit cor meum, exquisivit te facies mea ; faciem tuam, Domine, requiram.
19O||26||9||143020	Ne avertas faciem tuam a me ; ne declines in ira a servo tuo. Adjutor meus esto ; ne derelinquas me, neque despicias me, Deus salutaris meus.
19O||26||10||143030	Quoniam pater meus et mater mea dereliquerunt me ; Dominus autem assumpsit me.
19O||26||11||143040	Legem pone mihi, Domine, in via tua, et dirige me in semitam rectam, propter inimicos meos.
19O||26||12||143050	Ne tradideris me in animas tribulantium me, quoniam insurrexerunt in me testes iniqui, et mentita est iniquitas sibi.
19O||26||13||143060	Credo videre bona Domini in terra viventium.
19O||26||14||143070	Expecta Dominum, viriliter age, et confortetur cor tuum, et sustine Dominum.
19O||27||1||143080	Psalmus ipsi David. Ad te, Domine, clamabo ; Deus meus, ne sileas a me : nequando taceas a me, et assimilabor descendentibus in lacum.
19O||27||2||143090	Exaudi, Domine, vocem deprecationis meæ, dum oro ad te, dum extollo manus meas ad templum sanctum tuum.
19O||27||3||143100	Ne simul trahas me cum peccatoribus, et cum operantibus iniquitatem ne perdas me ; qui loquuntur pacem cum proximo suo, mala autem in cordibus eorum.
19O||27||4||143110	Da illis secundum opera eorum, et secundum nequitiam adinventionum ipsorum. Secundum opera manuum eorum tribue illis, redde retributionem eorum ipsis.
19O||27||5||143120	Quoniam non intellexerunt opera Domini et in opera manuum ejus ; destrues illos, et non ædificabis eos.
19O||27||6||143130	Benedictus Dominus, quoniam exaudivit vocem deprecationis meæ.
19O||27||7||143140	Dominus adjutor meus et protector meus ; in ipso speravit cor meum, et adjutus sum : et refloruit caro mea, et ex voluntate mea confitebor ei.
19O||27||8||143150	Dominus fortitudo plebis suæ, et protector salvationum christi sui est.
19O||27||9||143160	Salvum fac populum tuum, Domine, et benedic hæreditati tuæ ; et rege eos, et extolle illos usque in æternum.
19O||28||1||143170	Psalmus David, in consummatione tabernaculi. Afferte Domino, filii Dei, afferte Domino, filios arietum.
19O||28||2||143180	Afferte Domino gloriam et honorem ; afferte Domino gloriam nomini ejus ; adorate Dominum in atrio sancto ejus.
19O||28||3||143190	Vox Domini super aquas ; Deus majestatis intonuit ; Dominus super aquas multas.
19O||28||4||143200	Vox Domini in virtute ; vox Domini in magnificentia.
19O||28||5||143210	Vox Domini confringentis cedros, et confringet Dominus cedros Libani ;
19O||28||6||143220	et comminuet eas tamquam vitulum Libani : et dilectus quemadmodum filius unicornium.
19O||28||7||143230	Vox Domini intercidentis flammam ignis.
19O||28||8||143240	Vox Domini concutientis desertum et commovebit Dominus desertum Cades.
19O||28||9||143250	Vox Domini præparantis cervos, et revelabit condensa ; et in templo ejus omnes dicent gloriam.
19O||28||10||143260	Dominus diluvium inhabitare facit, et sedebit Dominus rex in æternum.
19O||28||11||143270	Dominus virtutem populo suo dabit ; Dominus benedicet populo suo in pace.
19O||29||1||143280	Psalmus canti, in dedicatione domus David.
19O||29||2||143290	Exaltabo te, Domine, quoniam suscepisti me, nec delectasti inimicos meos super me.
19O||29||3||143300	Domine Deus meus, clamavi ad te, et sanasti me.
19O||29||4||143310	Domine, eduxisti ab inferno animam meam ; salvasti me a descendentibus in lacum.
19O||29||5||143320	Psallite Domino, sancti ejus ; et confitemini memoriæ sanctitatis ejus.
19O||29||6||143330	Quoniam ira in indignatione ejus, et vita in voluntate ejus ad vesperum demorabitur fletus, et ad matutinum lætitia.
19O||29||7||143340	Ego autem dixi in abundantia mea : Non movebor in æternum.
19O||29||8||143350	Domine, in voluntate tua præstitisti decori meo virtutem ; avertisti faciem tuam a me, et factus sum conturbatus.
19O||29||9||143360	Ad te, Domine, clamabo, et ad Deum meum deprecabor.
19O||29||10||143370	Quæ utilitas in sanguine meo, dum descendo in corruptionem ? Numquid confitebitur tibi pulvis, aut annuntiabit veritatem tuam ?
19O||29||11||143380	Audivit Dominus, et misertus est mei ; Dominus factus est adjutor meus.
19O||29||12||143390	Convertisti planctum meum in gaudium mihi ; conscidisti saccum meum, et circumdedisti me lætitia ;
19O||29||13||143400	ut cantet tibi gloria mea, et non compungar. Domine Deus meus, in æternum confitebor tibi.
19O||30||1||143410	In finem. Psalmus David, pro extasi.
19O||30||2||143420	In te, Domine, speravi ; non confundar in æternum ; in justitia tua libera me.
19O||30||3||143430	Inclina ad me aurem tuam ; accelera ut eruas me. Esto mihi in Deum protectorem, et in domum refugii, ut salvum me facias :
19O||30||4||143440	quoniam fortitudo mea et refugium meum es tu ; et propter nomen tuum deduces me et enutries me.
19O||30||5||143450	Educes me de laqueo hoc quem absconderunt mihi, quoniam tu es protector meus.
19O||30||6||143460	In manus tuas commendo spiritum meum ; redemisti me, Domine Deus veritatis.
19O||30||7||143470	Odisti observantes vanitates supervacue ; ego autem in Domino speravi.
19O||30||8||143480	Exsultabo, et lætabor in misericordia tua, quoniam respexisti humilitatem meam ; salvasti de necessitatibus animam meam.
19O||30||9||143490	Nec conclusisti me in manibus inimici ; statuisti in loco spatioso pedes meos.
19O||30||10||143500	Miserere mei, Domine, quoniam tribulor ; conturbatus est in ira oculus meus, anima mea, et venter meus.
19O||30||11||143510	Quoniam defecit in dolore vita mea, et anni mei in gemitibus. Infirmata est in paupertate virtus mea ; et ossa mea conturbata sunt.
19O||30||12||143520	Super omnes inimicos meos factus sum opprobrium, et vicinis meis valde, et timor notis meis ; qui videbant me foras fugerunt a me.
19O||30||13||143530	Oblivioni datus sum, tamquam mortuus a corde. Factus sum tamquam vas perditum ;
19O||30||14||143540	quoniam audivi vituperationem multorum commorantium in circuitu. In eo dum convenirent simul adversum me, accipere animam meam consiliati sunt.
19O||30||15||143550	Ego autem in te speravi, Domine ; dixi : Deus meus es tu ;
19O||30||16||143560	in manibus tuis sortes meæ : eripe me de manu inimicorum meorum, et a persequentibus me.
19O||30||17||143570	Illustra faciem tuam super servum tuum ; salvum me fac in misericordia tua.
19O||30||18||143580	Domine, non confundar, quoniam invocavi te. Erubescant impii, et deducantur in infernum ;
19O||30||19||143590	muta fiant labia dolosa, quæ loquuntur adversus justum iniquitatem, in superbia, et in abusione.
19O||30||20||143600	Quam magna multitudo dulcedinis tuæ, Domine, quam abscondisti timentibus te ! Perfecisti eis qui sperant in te, in conspectu filiorum hominum.
19O||30||21||143610	Abscondes eos in abscondito faciei tuæ, a conturbatione hominum ; proteges eos in tabernaculo tuo, a contradictione linguarum.
19O||30||22||143620	Benedictus Dominus, quoniam mirificavit misericordiam suam mihi in civitate munita.
19O||30||23||143630	Ego autem dixi in excessu mentis meæ : Projectus sum a facie oculorum tuorum : ideo exaudisti vocem orationis meæ, dum clamarem ad te.
19O||30||24||143640	Diligite Dominum, omnes sancti ejus, quoniam veritatem requiret Dominus, et retribuet abundanter facientibus superbiam.
19O||30||25||143650	Viriliter agite, et confortetur cor vestrum, omnes qui speratis in Domino.
19O||31||1||143660	Ipsi David intellectus. Beati quorum remissæ sunt iniquitates, et quorum tecta sunt peccata.
19O||31||2||143670	Beatus vir cui non imputavit Dominus peccatum, nec est in spiritu ejus dolus.
19O||31||3||143680	Quoniam tacui, inveteraverunt ossa mea, dum clamarem tota die.
19O||31||4||143690	Quoniam die ac nocte gravata est super me manus tua ; conversus sum in ærumna mea, dum configitur spina.
19O||31||5||143700	Delictum meum cognitum tibi feci, et injustitiam meam non abscondi. Dixi : Confitebor adversum me injustitiam meam Domino ; et tu remisisti impietatem peccati mei.
19O||31||6||143710	Pro hac orabit ad te omnis sanctus in tempore opportuno. Verumtamen in diluvio aquarum multarum, ad eum non approximabunt.
19O||31||7||143720	Tu es refugium meum a tribulatione quæ circumdedit me ; exsultatio mea, erue me a circumdantibus me.
19O||31||8||143730	Intellectum tibi dabo, et instruam te in via hac qua gradieris ; firmabo super te oculos meos.
19O||31||9||143740	Nolite fieri sicut equus et mulus, quibus non est intellectus. In camo et freno maxillas eorum constringe, qui non approximant ad te.
19O||31||10||143750	Multa flagella peccatoris ; sperantem autem in Domino misericordia circumdabit.
19O||31||11||143760	Lætamini in Domino, et exsultate, justi ; et gloriamini, omnes recti corde.
19O||32||1||143770	Psalmus David. Exsultate, justi, in Domino ; rectos decet collaudatio.
19O||32||2||143780	Confitemini Domino in cithara ; in psalterio decem chordarum psallite illi.
19O||32||3||143790	Cantate ei canticum novum ; bene psallite ei in vociferatione.
19O||32||4||143800	Quia rectum est verbum Domini, et omnia opera ejus in fide.
19O||32||5||143810	Diligit misericordiam et judicium ; misericordia Domini plena est terra.
19O||32||6||143820	Verbo Domini cæli firmati sunt ; et spiritu oris ejus omnis virtus eorum.
19O||32||7||143830	Congregans sicut in utre aquas maris ; ponens in thesauris abyssos.
19O||32||8||143840	Timeat Dominum omnis terra ; ab eo autem commoveantur omnes inhabitantes orbem.
19O||32||9||143850	Quoniam ipse dixit, et facta sunt ; ipse mandavit et creata sunt.
19O||32||10||143860	Dominus dissipat consilia gentium ; reprobat autem cogitationes populorum, et reprobat consilia principum.
19O||32||11||143870	Consilium autem Domini in æternum manet ; cogitationes cordis ejus in generatione et generationem.
19O||32||12||143880	Beata gens cujus est Dominus Deus ejus ; populus quem elegit in hæreditatem sibi.
19O||32||13||143890	De cælo respexit Dominus ; vidit omnes filios hominum.
19O||32||14||143900	De præparato habitaculo suo respexit super omnes qui habitant terram :
19O||32||15||143910	qui finxit sigillatim corda eorum ; qui intelligit omnia opera eorum.
19O||32||16||143920	Non salvatur rex per multam virtutem, et gigas non salvabitur in multitudine virtutis suæ.
19O||32||17||143930	Fallax equus ad salutem ; in abundantia autem virtutis suæ non salvabitur.
19O||32||18||143940	Ecce oculi Domini super metuentes eum : et in eis qui sperant super misericordia ejus.
19O||32||19||143950	Ut eruat a morte animas eorum : et alat eos in fame.
19O||32||20||143960	Anima nostra sustinet Dominum, quoniam adjutor et protector noster est.
19O||32||21||143970	Quia in eo lætabitur cor nostrum, et in nomine sancto ejus speravimus.
19O||32||22||143980	Fiat misericordia tua, Domine, super nos, quemadmodum speravimus in te.
19O||33||1||143990	David, cum immutavit vultum suum coram Achimelech, et dimisit eum, et abiit.
19O||33||2||144000	Benedicam Dominum in omni tempore ; semper laus ejus in ore meo.
19O||33||3||144010	In Domino laudabitur anima mea : audiant mansueti, et lætentur.
19O||33||4||144020	Magnificate Dominum mecum, et exaltemus nomen ejus in idipsum.
19O||33||5||144030	Exquisivi Dominum, et exaudivit me ; et ex omnibus tribulationibus meis eripuit me.
19O||33||6||144040	Accedite ad eum, et illuminamini ; et facies vestræ non confundentur.
19O||33||7||144050	Iste pauper clamavit, et Dominus exaudivit eum, et de omnibus tribulationibus ejus salvavit eum.
19O||33||8||144060	Immittet angelus Domini in circuitu timentium eum, et eripiet eos.
19O||33||9||144070	Gustate, et videte quoniam suavis est Dominus ; beatus vir qui sperat in eo.
19O||33||10||144080	Timete Dominum, omnes sancti ejus, quoniam non est inopia timentibus eum.
19O||33||11||144090	Divites eguerunt, et esurierunt ; inquirentes autem Dominum non minuentur omni bono.
19O||33||12||144100	Venite, filii, audite me ; timorem Domini docebo vos.
19O||33||13||144110	Quis est homo qui vult vitam, diligit dies videre bonos ?
19O||33||14||144120	Prohibe linguam tuam a malo, et labia tua ne loquantur dolum.
19O||33||15||144130	Diverte a malo, et fac bonum ; inquire pacem, et persequere eam.
19O||33||16||144140	Oculi Domini super justos, et aures ejus in preces eorum.
19O||33||17||144150	Vultus autem Domini super facientes mala, ut perdat de terra memoriam eorum.
19O||33||18||144160	Clamaverunt justi, et Dominus exaudivit eos ; et ex omnibus tribulationibus eorum liberavit eos.
19O||33||19||144170	Juxta est Dominus iis qui tribulato sunt corde, et humiles spiritu salvabit.
19O||33||20||144180	Multæ tribulationes justorum ; et de omnibus his liberabit eos Dominus.
19O||33||21||144190	Custodit Dominus omnia ossa eorum : unum ex his non conteretur.
19O||33||22||144200	Mors peccatorum pessima ; et qui oderunt justum delinquent.
19O||33||23||144210	Redimet Dominus animas servorum suorum, et non delinquent omnes qui sperant in eo.
19O||34||1||144220	Ipsi David. Judica, Domine, nocentes me ; expugna impugnantes me.
19O||34||2||144230	Apprehende arma et scutum, et exsurge in adjutorium mihi.
19O||34||3||144240	Effunde frameam, et conclude adversus eos qui persequuntur me ; dic animæ meæ : Salus tua ego sum.
19O||34||4||144250	Confundantur et revereantur quærentes animam meam ; avertantur retrorsum et confundantur cogitantes mihi mala.
19O||34||5||144260	Fiant tamquam pulvis ante faciem venti, et angelus Domini coarctans eos.
19O||34||6||144270	Fiat via illorum tenebræ, et lubricum ; et angelus Domini persequens eos.
19O||34||7||144280	Quoniam gratis absconderunt mihi interitum laquei sui, supervacue exprobraverunt animam meam.
19O||34||8||144290	Veniat illi laqueus quem ignorat, et captio quam abscondit apprehendat eum, et in laqueum cadat in ipsum.
19O||34||9||144300	Anima autem mea exsultabit in Domino, et delectabitur super salutari suo.
19O||34||10||144310	Omnia ossa mea dicent : Domine, quis similis tibi ? eripiens inopem de manu fortiorum ejus ; egenum et pauperem a diripientibus eum.
19O||34||11||144320	Surgentes testes iniqui, quæ ignorabam interrogabant me.
19O||34||12||144330	Retribuebant mihi mala pro bonis, sterilitatem animæ meæ.
19O||34||13||144340	Ego autem, cum mihi molesti essent, induebar cilicio ; humiliabam in jejunio animam meam, et oratio mea in sinu meo convertetur.
19O||34||14||144350	Quasi proximum et quasi fratrem nostrum sic complacebam ; quasi lugens et contristatus sic humiliabar.
19O||34||15||144360	Et adversum me lætati sunt, et convenerunt ; congregata sunt super me flagella, et ignoravi.
19O||34||16||144370	Dissipati sunt, nec compuncti, tentaverunt me, subsannaverunt me subsannatione ; frenduerunt super me dentibus suis.
19O||34||17||144380	Domine, quando respicies ? Restitue animam meam a malignitate eorum, a leonibus unicam meam.
19O||34||18||144390	Confitebor tibi in ecclesia magna ; in populo gravi laudabo te.
19O||34||19||144400	Non supergaudeant mihi qui adversantur mihi inique, qui oderunt me gratis, et annuunt oculis.
19O||34||20||144410	Quoniam mihi quidem pacifice loquebantur ; et in iracundia terræ loquentes, dolos cogitabant.
19O||34||21||144420	Et dilataverunt super me os suum ; dixerunt : Euge, euge ! viderunt oculi nostri.
19O||34||22||144430	Vidisti, Domine, ne sileas ; Domine, ne discedas a me.
19O||34||23||144440	Exsurge et intende judicio meo, Deus meus ; et Dominus meus, in causam meam.
19O||34||24||144450	Judica me secundum justitiam tuam, Domine Deus meus, et non supergaudeant mihi.
19O||34||25||144460	Non dicant in cordibus suis : Euge, euge, animæ nostræ ; nec dicant : Devoravimus eum.
19O||34||26||144470	Erubescant et revereantur simul qui gratulantur malis meis ; induantur confusione et reverentia qui magna loquuntur super me.
19O||34||27||144480	Exsultent et lætentur qui volunt justitiam meam ; et dicant semper : Magnificetur Dominus, qui volunt pacem servi ejus.
19O||34||28||144490	Et lingua mea meditabitur justitiam tuam, tota die laudem tuam.
19O||35||1||144500	In finem. Servo Domini ipsi David.
19O||35||2||144510	Dixit injustus ut delinquat in semetipso : non est timor Dei ante oculos ejus.
19O||35||3||144520	Quoniam dolose egit in conspectu ejus, ut inveniatur iniquitas ejus ad odium.
19O||35||4||144530	Verba oris ejus iniquitas, et dolus ; noluit intelligere ut bene ageret.
19O||35||5||144540	Iniquitatem meditatus est in cubili suo ; astitit omni viæ non bonæ, malitiam autem non odivit.
19O||35||6||144550	Domine, in cælo misericordia tua, et veritas tua usque ad nubes.
19O||35||7||144560	Justitia tua sicut montes Dei ; judicia tua abyssus multa. Homines et jumenta salvabis, Domine,
19O||35||8||144570	quemadmodum multiplicasti misericordiam tuam, Deus. Filii autem hominum in tegmine alarum tuarum sperabunt.
19O||35||9||144580	Inebriabuntur ab ubertate domus tuæ, et torrente voluptatis tuæ potabis eos ;
19O||35||10||144590	quoniam apud te est fons vitæ, et in lumine tuo videbimus lumen.
19O||35||11||144600	Prætende misericordiam tuam scientibus te, et justitiam tuam his qui recto sunt corde.
19O||35||12||144610	Non veniat mihi pes superbiæ, et manus peccatoris non moveat me.
19O||35||13||144620	Ibi ceciderunt qui operantur iniquitatem ; expulsi sunt, nec potuerunt stare.
19O||36||1||144630	Psalmus ipsi David. Noli æmulari in malignantibus, neque zelaveris facientes iniquitatem ;
19O||36||2||144640	quoniam tamquam fœnum velociter arescent, et quemadmodum olera herbarum cito decident.
19O||36||3||144650	Spera in Domino, et fac bonitatem ; et inhabita terram, et pasceris in divitiis ejus.
19O||36||4||144660	Delectare in Domino, et dabit tibi petitiones cordis tui.
19O||36||5||144670	Revela Domino viam tuam, et spera in eo, et ipse faciet.
19O||36||6||144680	Et educet quasi lumen justitiam tuam, et judicium tuum tamquam meridiem.
19O||36||7||144690	Subditus esto Domino, et ora eum. Noli æmulari in eo qui prosperatur in via sua, in homine faciente injustitias.
19O||36||8||144700	Desine ab ira, et derelinque furorem ; noli æmulari ut maligneris.
19O||36||9||144710	Quoniam qui malignantur exterminabuntur ; sustinentes autem Dominum, ipsi hæreditabunt terram.
19O||36||10||144720	Et adhuc pusillum, et non erit peccator ; et quæres locum ejus, et non invenies.
19O||36||11||144730	Mansueti autem hæreditabunt terram, et delectabuntur in multitudine pacis.
19O||36||12||144740	Observabit peccator justum, et stridebit super eum dentibus suis.
19O||36||13||144750	Dominus autem irridebit eum, quoniam prospicit quod veniet dies ejus.
19O||36||14||144760	Gladium evaginaverunt peccatores, intenderunt arcum suum, ut dejiciant pauperem et inopem, ut trucident rectos corde.
19O||36||15||144770	Gladius eorum intret in corda ipsorum, et arcus eorum confringatur.
19O||36||16||144780	Melius est modicum justo, super divitias peccatorum multas ;
19O||36||17||144790	quoniam brachia peccatorum conterentur, confirmat autem justos Dominus.
19O||36||18||144800	Novit Dominus dies immaculatorum, et hæreditas eorum in æternum erit.
19O||36||19||144810	Non confundentur in tempore malo, et in diebus famis saturabuntur,
19O||36||20||144820	quia peccatores peribunt. Inimici vero Domini mox ut honorificati fuerint et exaltati, deficientes quemadmodum fumus deficient.
19O||36||21||144830	Mutuabitur peccator, et non solvet, justus autem miseretur et tribuet ;
19O||36||22||144840	quia benedicentes ei hæreditabunt terram : maledicentes autem ei disperibunt.
19O||36||23||144850	Apud Dominum gressus hominis dirigentur ; et viam ejus volet.
19O||36||24||144860	Cum ceciderit, non collidetur, quia Dominus supponit manum suam.
19O||36||25||144870	Junior fui, etenim senui ; et non vidi justum derelictum, nec semen ejus quærens panem.
19O||36||26||144880	Tota die miseretur et commodat ; et semen illius in benedictione erit.
19O||36||27||144890	Declina a malo, et fac bonum, et inhabita in sæculum sæculi ;
19O||36||28||144900	quia Dominus amat judicium, et non derelinquet sanctos suos ; in æternum conservabuntur. Injusti punientur, et semen impiorum peribit.
19O||36||29||144910	Justi autem hæreditabunt terram, et inhabitabunt in sæculum sæculi super eam.
19O||36||30||144920	Os justi meditabitur sapientiam, et lingua ejus loquetur judicium.
19O||36||31||144930	Lex Dei ejus in corde ipsius, et non supplantabuntur gressus ejus.
19O||36||32||144940	Considerat peccator justum, et quærit mortificare eum.
19O||36||33||144950	Dominus autem non derelinquet eum in manibus ejus, nec damnabit eum cum judicabitur illi.
19O||36||34||144960	Exspecta Dominum, et custodi viam ejus ; et exaltabit te ut hæreditate capias terram ; cum perierint peccatores, videbis.
19O||36||35||144970	Vidi impium superexaltatum, et elevatum sicut cedros Libani ;
19O||36||36||144980	et transivi, et ecce non erat ; et quæsivi eum, et non est inventus locus ejus.
19O||36||37||144990	Custodi innocentiam, et vide æquitatem, quoniam sunt reliquiæ homini pacifico.
19O||36||38||145000	Injusti autem disperibunt simul ; reliquiæ impiorum interibunt.
19O||36||39||145010	Salus autem justorum a Domino ; et protector eorum in tempore tribulationis.
19O||36||40||145020	Et adjuvabit eos Dominus, et liberabit eos ; et eruet eos a peccatoribus, et salvabit eos, quia speraverunt in eo.
19O||37||1||145030	Psalmus David, in rememorationem de sabbato.
19O||37||2||145040	Domine, ne in furore tuo arguas me, neque in ira tua corripias me ;
19O||37||3||145050	quoniam sagittæ tuæ infixæ sunt mihi, et confirmasti super me manum tuam.
19O||37||4||145060	Non est sanitas in carne mea, a facie iræ tuæ ; non est pax ossibus meis, a facie peccatorum meorum :
19O||37||5||145070	quoniam iniquitates meæ supergressæ sunt caput meum, et sicut onus grave gravatæ sunt super me.
19O||37||6||145080	Putruerunt et corruptæ sunt cicatrices meæ, a facie insipientiæ meæ.
19O||37||7||145090	Miser factus sum et curvatus sum usque in finem ; tota die contristatus ingrediebar.
19O||37||8||145100	Quoniam lumbi mei impleti sunt illusionibus, et non est sanitas in carne mea.
19O||37||9||145110	Afflictus sum, et humiliatus sum nimis ; rugiebam a gemitu cordis mei.
19O||37||10||145120	Domine, ante te omne desiderium meum, et gemitus meus a te non est absconditus.
19O||37||11||145130	Cor meum conturbatum est, dereliquit me virtus mea, et lumen oculorum meorum, et ipsum non est mecum.
19O||37||12||145140	Amici mei et proximi mei adversum me appropinquaverunt, et steterunt ; et qui juxta me erant, de longe steterunt, et vim faciebant qui quærebant animam meam.
19O||37||13||145150	Et qui inquirebant mala mihi, locuti sunt vanitates, et dolos tota die meditabantur.
19O||37||14||145160	Ego autem, tamquam surdus, non audiebam ; et sicut mutus non aperiens os suum.
19O||37||15||145170	Et factus sum sicut homo non audiens, et non habens in ore suo redargutiones.
19O||37||16||145180	Quoniam in te, Domine, speravi ; tu exaudies me, Domine Deus meus.
19O||37||17||145190	Quia dixi : Nequando supergaudeant mihi inimici mei ; et dum commoventur pedes mei, super me magna locuti sunt.
19O||37||18||145200	Quoniam ego in flagella paratus sum, et dolor meus in conspectu meo semper.
19O||37||19||145210	Quoniam iniquitatem meam annuntiabo, et cogitabo pro peccato meo.
19O||37||20||145220	Inimici autem mei vivunt, et confirmati sunt super me : et multiplicati sunt qui oderunt me inique.
19O||37||21||145230	Qui retribuunt mala pro bonis detrahebant mihi, quoniam sequebar bonitatem.
19O||37||22||145240	Ne derelinquas me, Domine Deus meus ; ne discesseris a me.
19O||37||23||145250	Intende in adjutorium meum, Domine, Deus salutis meæ.
19O||38||1||145260	In finem, ipsi Idithun. Canticum David.
19O||38||2||145270	Dixi : Custodiam vias meas ; locutus sum in lingua mea : posui ori meo custodiam cum consisteret peccator adversum me.
19O||38||3||145280	Obmutui, et humiliatus sum, et silui a bonis ; et dolor meus renovatus est.
19O||38||4||145290	Concaluit cor meum intra me ; et in meditatione mea exardescet ignis.
19O||38||5||145300	Locutus sum in lingua mea : Notum fac mihi, Domine, finem meum, et numerum dierum meorum quis est, ut sciam quid desit mihi.
19O||38||6||145310	Ecce mensurabiles posuisti dies meos, et substantia mea tamquam nihilum ante te. Verumtamen universa vanitas, omnis homo vivens.
19O||38||7||145320	Verumtamen in imagine pertransit homo ; sed et frustra conturbatur : thesaurizat, et ignorat cui congregabit ea.
19O||38||8||145330	Et nunc quæ est exspectatio mea : nonne Dominus ? Et substantia mea apud te est.
19O||38||9||145340	Ab omnibus iniquitatibus meis erue me : opprobrium insipienti dedisti me.
19O||38||10||145350	Obmutui, et non aperui os meum, quoniam tu fecisti ;
19O||38||11||145360	amove a me plagas tuas.
19O||38||12||145370	A fortitudine manus tuæ ego defeci in increpationibus, propter iniquitatem corripuisti hominem : et tabescere fecisti sicut araneam animam ejus : verumtamen vane conturbatur omnis homo.
19O||38||13||145380	Exaudi orationem meam, Domine, et deprecationem meam ; auribus percipe lacrimas meas. Ne sileas, quoniam advena ego sum apud te, et peregrinus sicut omnes patres mei.
19O||38||14||145390	Remitte mihi, ut refrigerer priusquam abeam et amplius non ero.
19O||39||1||145400	In finem. Psalmus ipsi David.
19O||39||2||145410	Exspectans exspectavi Dominum, et intendit mihi.
19O||39||3||145420	Et exaudivit preces meas, et eduxit me de lacu miseriæ et de luto fæcis. Et statuit super petram pedes meos, et direxit gressus meos.
19O||39||4||145430	Et immisit in os meum canticum novum, carmen Deo nostro. Videbunt multi, et timebunt, et sperabunt in Domino.
19O||39||5||145440	Beatus vir cujus est nomen Domini spes ejus, et non respexit in vanitates et insanias falsas.
19O||39||6||145450	Multa fecisti tu, Domine Deus meus, mirabilia tua ; et cogitationibus tuis non est qui similis sit tibi. Annuntiavi et locutus sum, multiplicati sunt super numerum.
19O||39||7||145460	Sacrificium et oblationem noluisti ; aures autem perfecisti mihi. Holocaustum et pro peccato non postulasti ;
19O||39||8||145470	tunc dixi : Ecce venio. In capite libri scriptum est de me,
19O||39||9||145480	ut facerem voluntatem tuam. Deus meus, volui, et legem tuam in medio cordis mei.
19O||39||10||145490	Annuntiavi justitiam tuam in ecclesia magna, ecce labia mea non prohibebo ; Domine, tu scisti.
19O||39||11||145500	Justitiam tuam non abscondi in corde meo ; veritatem tuam et salutare tuum dixi ; non abscondi misericordiam tuam et veritatem tuam a concilio multo.
19O||39||12||145510	Tu autem, Domine, ne longe facias miserationes tuas a me ; misericordia tua et veritas tua semper susceperunt me.
19O||39||13||145520	Quoniam circumdederunt me mala quorum non est numerus ; comprehenderunt me iniquitates meæ, et non potui ut viderem. Multiplicatæ sunt super capillos capitis mei, et cor meum dereliquit me.
19O||39||14||145530	Complaceat tibi, Domine, ut eruas me ; Domine, ad adjuvandum me respice.
19O||39||15||145540	Confundantur et revereantur simul, qui quærunt animam meam, ut auferant eam ; convertantur retrorsum et revereantur, qui volunt mihi mala.
19O||39||16||145550	Ferant confestim confusionem suam, qui dicunt mihi : Euge, euge !
19O||39||17||145560	Exsultent et lætentur super te omnes quærentes te, et dicant semper : Magnificetur Dominus, qui diligunt salutare tuum.
19O||39||18||145570	Ego autem mendicus sum et pauper ; Dominus sollicitus est mei. Adjutor meus et protector meus tu es ; Deus meus, ne tardaveris.
19O||40||1||145580	In finem. Psalmus ipsi David.
19O||40||2||145590	Beatus qui intelligit super egenum et pauperem : in die mala liberabit eum Dominus.
19O||40||3||145600	Dominus conservet eum, et vivificet eum, et beatum faciat eum in terra, et non tradat eum in animam inimicorum ejus.
19O||40||4||145610	Dominus opem ferat illi super lectum doloris ejus ; universum stratum ejus versasti in infirmitate ejus.
19O||40||5||145620	Ego dixi : Domine, miserere mei ; sana animam meam, quia peccavi tibi.
19O||40||6||145630	Inimici mei dixerunt mala mihi : Quando morietur, et peribit nomen ejus ?
19O||40||7||145640	Et si ingrediebatur ut videret, vana loquebatur ; cor ejus congregavit iniquitatem sibi. Egrediebatur foras et loquebatur.
19O||40||8||145650	In idipsum adversum me susurrabant omnes inimici mei ; adversum me cogitabant mala mihi.
19O||40||9||145660	Verbum iniquum constituerunt adversum me : Numquid qui dormit non adjiciet ut resurgat ?
19O||40||10||145670	Etenim homo pacis meæ, in quo speravi, qui edebat panes meos magnificavit super me supplantationem.
19O||40||11||145680	Tu autem, Domine, miserere mei, et resuscita me ; et retribuam eis.
19O||40||12||145690	In hoc cognovi quoniam voluisti me, quoniam non gaudebit inimicus meus super me.
19O||40||13||145700	Me autem propter innocentiam suscepisti ; et confirmasti me in conspectu tuo in æternum.
19O||40||14||145710	Benedictus Dominus, Deus Israël, a sæculo, et usque in sæculum. Fiat, fiat.
19O||41||1||145720	In finem. Intellectus filiis Core.
19O||41||2||145730	Quemadmodum desiderat cervus ad fontes aquarum, ita desiderat anima mea ad te, Deus.
19O||41||3||145740	Sitivit anima mea ad Deum fortem, vivum ; quando veniam, et apparebo ante faciem Dei ?
19O||41||4||145750	Fuerunt mihi lacrimæ meæ panes die ac nocte, dum dicitur mihi quotidie : Ubi est Deus tuus ?
19O||41||5||145760	Hæc recordatus sum, et effudi in me animam meam, quoniam transibo in locum tabernaculi admirabilis, usque ad donum Dei, in voce exsultationis et confessionis, sonus epulantis.
19O||41||6||145770	Quare tristis es, anima mea ? et quare conturbas me ? Spera in Deo, quoniam adhuc confitebor illi, salutare vultus mei,
19O||41||7||145780	et Deus meus. Ad meipsum anima mea conturbata est ; propterea memor ero tui de terra Jordanis, et Hermoniim a monte modico.
19O||41||8||145790	Abyssus abyssum invocat, in voce cataractarum tuarum ; omnia excelsa tua, et fluctus tui super me transierunt.
19O||41||9||145800	In die mandavit Dominus misericordiam suam, et nocte canticum ejus ; apud me oratio Deo vitæ meæ.
19O||41||10||145810	Dicam Deo : Susceptor meus es ; quare oblitus es mei ? et quare contristatus incedo, dum affligit me inimicus ?
19O||41||11||145820	Dum confringuntur ossa mea, exprobraverunt mihi qui tribulant me inimici mei, dum dicunt mihi per singulos dies : Ubi est Deus tuus ?
19O||41||12||145830	Quare tristis es, anima mea ? et quare conturbas me ? Spera in Deo, quoniam adhuc confitebor illi, salutare vultus mei, et Deus meus.
19O||42||1||145840	Psalmus David. Judica me, Deus, et discerne causam meam de gente non sancta, ab homine iniquo et doloso erue me.
19O||42||2||145850	Quia tu es, Deus, fortitudo mea, quare me repulisti ? et quare tristis incedo, dum affligit me inimicus ?
19O||42||3||145860	Emitte lucem tuam et veritatem tuam ; ipsa me deduxerunt, et adduxerunt in montem sanctum tuum, et in tabernacula tua.
19O||42||4||145870	Et introibo ad altare Dei, ad Deum qui lætificat juventutem meam. Confitebor tibi in cithara, Deus, Deus meus.
19O||42||5||145880	Quare tristis es, anima mea ? et quare conturbas me ? Spera in Deo, quoniam adhuc confitebor illi, salutare vultus mei, et Deus meus.
19O||43||1||145890	In finem. Filiis Core ad intellectum.
19O||43||2||145900	Deus, auribus nostris audivimus, patres nostri annuntiaverunt nobis, opus quod operatus es in diebus eorum, et in diebus antiquis.
19O||43||3||145910	Manus tua gentes disperdidit, et plantasti eos ; afflixisti populos et expulisti eos.
19O||43||4||145920	Nec enim in gladio suo possederunt terram, et brachium eorum non salvavit eos ; sed dextera tua et brachium tuum, et illuminatio vultus tui, quoniam complacuisti in eis.
19O||43||5||145930	Tu es ipse rex meus et Deus meus, qui mandas salutes Jacob.
19O||43||6||145940	In te inimicos nostros ventilabimus cornu, et in nomine tuo spernemus insurgentes in nobis.
19O||43||7||145950	Non enim in arcu meo sperabo, et gladius meus non salvabit me ;
19O||43||8||145960	salvasti enim nos de affligentibus nos, et odientes nos confudisti.
19O||43||9||145970	In Deo laudabimur tota die ; et in nomine tuo confitebimur in sæculum.
19O||43||10||145980	Nunc autem repulisti et confudisti nos ; et non egredieris, Deus, in virtutibus nostris.
19O||43||11||145990	Avertisti nos retrorsum post inimicos nostros ; et qui oderunt nos diripiebant sibi.
19O||43||12||146000	Dedisti nos tamquam oves escarum ; et in gentibus dispersisti nos.
19O||43||13||146010	Vendidisti populum tuum sine pretio ; et non fuit multitudo in commutationibus eorum.
19O||43||14||146020	Posuisti nos opprobrium vicinis nostris, subsannationem et derisum his qui sunt in circuitu nostro.
19O||43||15||146030	Posuisti nos in similitudinem gentibus, commotionem capitis in populis.
19O||43||16||146040	Tota die verecundia mea contra me est, et confusio faciei meæ cooperuit me :
19O||43||17||146050	a voce exprobrantis et obloquentis, a facie inimici et persequentis.
19O||43||18||146060	Hæc omnia venerunt super nos ; nec obliti sumus te, et inique non egimus in testamento tuo.
19O||43||19||146070	Et non recessit retro cor nostrum ; et declinasti semitas nostras a via tua ;
19O||43||20||146080	quoniam humiliasti nos in loco afflictionis, et cooperuit nos umbra mortis.
19O||43||21||146090	Si obliti sumus nomen Dei nostri, et si expandimus manus nostras ad deum alienum,
19O||43||22||146100	nonne Deus requiret ista ? ipse enim novit abscondita cordis. Quoniam propter te mortificamur tota die ; æstimati sumus sicut oves occisionis.
19O||43||23||146110	Exsurge ; quare obdormis, Domine ? exsurge, et ne repellas in finem.
19O||43||24||146120	Quare faciem tuam avertis ? oblivisceris inopiæ nostræ et tribulationis nostræ ?
19O||43||25||146130	Quoniam humiliata est in pulvere anima nostra ; conglutinatus est in terra venter noster.
19O||43||26||146140	Exsurge, Domine, adjuva nos, et redime nos propter nomen tuum.
19O||44||1||146150	In finem, pro iis qui commutabuntur. Filiis Core, ad intellectum. Canticum pro dilecto.
19O||44||2||146160	Eructavit cor meum verbum bonum ; dico ego opera mea regi. Lingua mea calamus scribæ velociter scribentis.
19O||44||3||146170	Speciosus forma præ filiis hominum, diffusa est gratia in labiis tuis ; propterea benedixit te Deus in æternum.
19O||44||4||146180	Accingere gladio tuo super femur tuum, potentissime.
19O||44||5||146190	Specie tua et pulchritudine tua intende, prospere procede, et regna, propter veritatem, et mansuetudinem, et justitiam ; et deducet te mirabiliter dextera tua.
19O||44||6||146200	Sagittæ tuæ acutæ, populi sub te cadent, in corda inimicorum regis.
19O||44||7||146210	Sedes tua, Deus, in sæculum sæculi ; virga directionis virga regni tui.
19O||44||8||146220	Dilexisti justitiam, et odisti iniquitatem ; propterea unxit te Deus, Deus tuus, oleo lætitiæ, præ consortibus tuis.
19O||44||9||146230	Myrrha, et gutta, et casia a vestimentis tuis, a domibus eburneis ; ex quibus delectaverunt te
19O||44||10||146240	filiæ regum in honore tuo. Astitit regina a dextris tuis in vestitu deaurato, circumdata varietate.
19O||44||11||146250	Audi, filia, et vide, et inclina aurem tuam ; et obliviscere populum tuum, et domum patris tui.
19O||44||12||146260	Et concupiscet rex decorem tuum, quoniam ipse est Dominus Deus tuus, et adorabunt eum.
19O||44||13||146270	Et filiæ Tyri in muneribus vultum tuum deprecabuntur ; omnes divites plebis.
19O||44||14||146280	Omnis gloria ejus filiæ regis ab intus, in fimbriis aureis,
19O||44||15||146290	circumamicta varietatibus. Adducentur regi virgines post eam, proximæ ejus afferentur tibi.
19O||44||16||146300	Afferentur in lætitia et exsultatione ; adducentur in templum regis.
19O||44||17||146310	Pro patribus tuis nati sunt tibi filii ; constitues eos principes super omnem terram.
19O||44||18||146320	Memores erunt nominis tui in omni generatione et generationem : propterea populi confitebuntur tibi in æternum, et in sæculum sæculi.
19O||45||1||146330	In finem, filiis Core, pro arcanis. Psalmus.
19O||45||2||146340	Deus noster refugium et virtus ; adjutor in tribulationibus quæ invenerunt nos nimis.
19O||45||3||146350	Propterea non timebimus dum turbabitur terra, et transferentur montes in cor maris.
19O||45||4||146360	Sonuerunt, et turbatæ sunt aquæ eorum ; conturbati sunt montes in fortitudine ejus.
19O||45||5||146370	Fluminis impetus lætificat civitatem Dei : sanctificavit tabernaculum suum Altissimus.
19O||45||6||146380	Deus in medio ejus, non commovebitur ; adjuvabit eam Deus mane diluculo.
19O||45||7||146390	Conturbatæ sunt gentes, et inclinata sunt regna : dedit vocem suam, mota est terra.
19O||45||8||146400	Dominus virtutum nobiscum ; susceptor noster Deus Jacob.
19O||45||9||146410	Venite, et videte opera Domini, quæ posuit prodigia super terram,
19O||45||10||146420	auferens bella usque ad finem terræ. Arcum conteret, et confringet arma, et scuta comburet igni.
19O||45||11||146430	Vacate, et videte quoniam ego sum Deus ; exaltabor in gentibus, et exaltabor in terra.
19O||45||12||146440	Dominus virtutum nobiscum ; susceptor noster Deus Jacob.
19O||46||1||146450	In finem, pro filiis Core. Psalmus.
19O||46||2||146460	Omnes gentes, plaudite manibus ; jubilate Deo in voce exsultationis :
19O||46||3||146470	quoniam Dominus excelsus, terribilis, rex magnus super omnem terram.
19O||46||4||146480	Subjecit populos nobis, et gentes sub pedibus nostris.
19O||46||5||146490	Elegit nobis hæreditatem suam ; speciem Jacob quam dilexit.
19O||46||6||146500	Ascendit Deus in jubilo, et Dominus in voce tubæ.
19O||46||7||146510	Psallite Deo nostro, psallite ; psallite regi nostro, psallite ;
19O||46||8||146520	quoniam rex omnis terræ Deus, psallite sapienter.
19O||46||9||146530	Regnabit Deus super gentes ; Deus sedet super sedem sanctam suam.
19O||46||10||146540	Principes populorum congregati sunt cum Deo Abraham, quoniam dii fortes terræ vehementer elevati sunt.
19O||47||1||146550	Psalmus cantici. Filiis Core, secunda sabbati.
19O||47||2||146560	Magnus Dominus et laudabilis nimis, in civitate Dei nostri, in monte sancto ejus.
19O||47||3||146570	Fundatur exsultatione universæ terræ mons Sion ; latera aquilonis, civitas regis magni.
19O||47||4||146580	Deus in domibus ejus cognoscetur cum suscipiet eam.
19O||47||5||146590	Quoniam ecce reges terræ congregati sunt, convenerunt in unum.
19O||47||6||146600	Ipsi videntes, sic admirati sunt, conturbati sunt, commoti sunt.
19O||47||7||146610	Tremor apprehendit eos ; ibi dolores ut parturientis :
19O||47||8||146620	in spiritu vehementi conteres naves Tharsis.
19O||47||9||146630	Sicut audivimus, sic vidimus, in civitate Domini virtutum, in civitate Dei nostri : Deus fundavit eam in æternum.
19O||47||10||146640	Suscepimus, Deus, misericordiam tuam in medio templi tui.
19O||47||11||146650	Secundum nomen tuum, Deus, sic et laus tua in fines terræ ; justitia plena est dextera tua.
19O||47||12||146660	Lætetur mons Sion, et exsultent filiæ Judæ, propter judicia tua, Domine.
19O||47||13||146670	Circumdate Sion, et complectimini eam ; narrate in turribus ejus.
19O||47||14||146680	Ponite corda vestra in virtute ejus, et distribuite domos ejus, ut enarretis in progenie altera.
19O||47||15||146690	Quoniam hic est Deus, Deus noster in æternum, et in sæculum sæculi ; ipse reget nos in sæcula.
19O||48||1||146700	In finem, filiis Core. Psalmus.
19O||48||2||146710	Audite hæc, omnes gentes ; auribus percipite, omnes qui habitatis orbem :
19O||48||3||146720	quique terrigenæ et filii hominum, simul in unum dives et pauper.
19O||48||4||146730	Os meum loquetur sapientiam, et meditatio cordis mei prudentiam.
19O||48||5||146740	Inclinabo in parabolam aurem meam ; aperiam in psalterio propositionem meam.
19O||48||6||146750	Cur timebo in die mala ? Iniquitas calcanei mei circumdabit me.
19O||48||7||146760	Qui confidunt in virtute sua, et in multitudine divitiarum suarum gloriantur.
19O||48||8||146770	Frater non redimit, redimet homo : non dabit Deo placationem suam,
19O||48||9||146780	et pretium redemptionis animæ suæ. Et laborabit in æternum ;
19O||48||10||146790	et vivet adhuc in finem.
19O||48||11||146800	Non videbit interitum, cum viderit sapientes morientes. Simul insipiens et stultus peribunt ; et relinquent alienis divitias suas ;
19O||48||12||146810	et sepulchra eorum domus illorum in æternum, tabernacula eorum in progenie et progenie ; vocaverunt nomina sua in terris suis.
19O||48||13||146820	Et homo, cum in honore esset, non intellexit. Comparatus est jumentis insipientibus, et similis factus est illis.
19O||48||14||146830	Hæc via illorum scandalum ipsis ; et postea in ore suo complacebunt.
19O||48||15||146840	Sicut oves in inferno positi sunt : mors depascet eos. Et dominabuntur eorum justi in matutino ; et auxilium eorum veterascet in inferno a gloria eorum.
19O||48||16||146850	Verumtamen Deus redimet animam meam de manu inferi, cum acceperit me.
19O||48||17||146860	Ne timueris cum dives factus fuerit homo, et cum multiplicata fuerit gloria domus ejus ;
19O||48||18||146870	quoniam, cum interierit, non sumet omnia, neque descendet cum eo gloria ejus.
19O||48||19||146880	Quia anima ejus in vita ipsius benedicetur ; confitebitur tibi cum benefeceris ei.
19O||48||20||146890	Introibit usque in progenies patrum suorum ; et usque in æternum non videbit lumen.
19O||48||21||146900	Homo, cum in honore esset, non intellexit. Comparatus est jumentis insipientibus, et similis factus est illis.
19O||49||1||146910	Psalmus Asaph. Deus deorum, Dominus, locutus est, et vocavit terram a solis ortu usque ad occasum.
19O||49||2||146920	Ex Sion species decoris ejus :
19O||49||3||146930	Deus manifeste veniet ; Deus noster, et non silebit. Ignis in conspectu ejus exardescet ; et in circuitu ejus tempestas valida.
19O||49||4||146940	Advocabit cælum desursum, et terram, discernere populum suum.
19O||49||5||146950	Congregate illi sanctos ejus, qui ordinant testamentum ejus super sacrificia.
19O||49||6||146960	Et annuntiabunt cæli justitiam ejus, quoniam Deus judex est.
19O||49||7||146970	Audi, populus meus, et loquar Israël, et testificabor tibi. Deus, Deus tuus ego sum.
19O||49||8||146980	Non in sacrificiis tuis arguam te ; holocausta autem tua in conspectu meo sunt semper.
19O||49||9||146990	Non accipiam de domo tua vitulos, neque de gregibus tuis hircos ;
19O||49||10||147000	quoniam meæ sunt omnes feræ silvarum, jumenta in montibus, et boves.
19O||49||11||147010	Cognovi omnia volatilia cæli ; et pulchritudo agri mecum est.
19O||49||12||147020	Si esuriero, non dicam tibi : meus est enim orbis terræ, et plenitudo ejus.
19O||49||13||147030	Numquid manducabo carnes taurorum ? aut sanguinem hircorum potabo ?
19O||49||14||147040	Immola Deo sacrificium laudis, et redde Altissimo vota tua.
19O||49||15||147050	Et invoca me in die tribulationis ; eruam te, et honorificabis me.
19O||49||16||147060	Peccatori autem dixit Deus : Quare tu enarras justitias meas ? et assumis testamentum meum per os tuum ?
19O||49||17||147070	Tu vero odisti disciplinam, et projecisti sermones meos retrorsum.
19O||49||18||147080	Si videbas furem, currebas cum eo ; et cum adulteris portionem tuam ponebas.
19O||49||19||147090	Os tuum abundavit malitia, et lingua tua concinnabat dolos.
19O||49||20||147100	Sedens, adversus fratrem tuum loquebaris, et adversus filium matris tuæ ponebas scandalum.
19O||49||21||147110	Hæc fecisti, et tacui. Existimasti inique quod ero tui similis : arguam te, et statuam contra faciem tuam.
19O||49||22||147120	Intelligite hæc, qui obliviscimini Deum : nequando rapiat, et non sit qui eripiat.
19O||49||23||147130	Sacrificium laudis honorificabit me ; et illic iter quo ostendam illi salutare Dei.
19O||50||1||147140	In finem. Psalmus David,
19O||50||2||147150	cum venit ad eum Nathan propheta, quando intravit ad Bethsabee.
19O||50||3||147160	Miserere mei, Deus, secundum magnam misericordiam tuam ; et secundum multitudinem miserationum tuarum, dele iniquitatem meam.
19O||50||4||147170	Amplius lava me ab iniquitate mea, et a peccato meo munda me.
19O||50||5||147180	Quoniam iniquitatem meam ego cognosco, et peccatum meum contra me est semper.
19O||50||6||147190	Tibi soli peccavi, et malum coram te feci ; ut justificeris in sermonibus tuis, et vincas cum judicaris.
19O||50||7||147200	Ecce enim in iniquitatibus conceptus sum, et in peccatis concepit me mater mea.
19O||50||8||147210	Ecce enim veritatem dilexisti ; incerta et occulta sapientiæ tuæ manifestasti mihi.
19O||50||9||147220	Asperges me hyssopo, et mundabor ; lavabis me, et super nivem dealbabor.
19O||50||10||147230	Auditui meo dabis gaudium et lætitiam, et exsultabunt ossa humiliata.
19O||50||11||147240	Averte faciem tuam a peccatis meis, et omnes iniquitates meas dele.
19O||50||12||147250	Cor mundum crea in me, Deus, et spiritum rectum innova in visceribus meis.
19O||50||13||147260	Ne projicias me a facie tua, et spiritum sanctum tuum ne auferas a me.
19O||50||14||147270	Redde mihi lætitiam salutaris tui, et spiritu principali confirma me.
19O||50||15||147280	Docebo iniquos vias tuas, et impii ad te convertentur.
19O||50||16||147290	Libera me de sanguinibus, Deus, Deus salutis meæ, et exsultabit lingua mea justitiam tuam.
19O||50||17||147300	Domine, labia mea aperies, et os meum annuntiabit laudem tuam.
19O||50||18||147310	Quoniam si voluisses sacrificium, dedissem utique ; holocaustis non delectaberis.
19O||50||19||147320	Sacrificium Deo spiritus contribulatus ; cor contritum et humiliatum, Deus, non despicies.
19O||50||20||147330	Benigne fac, Domine, in bona voluntate tua Sion, ut ædificentur muri Jerusalem.
19O||50||21||147340	Tunc acceptabis sacrificium justitiæ, oblationes et holocausta ; tunc imponent super altare tuum vitulos.
19O||51||1||147350	In finem. Intellectus David,
19O||51||2||147360	cum venit Doëg Idumæus, et nuntiavit Sauli : Venit David in domum Achimelech.
19O||51||3||147370	Quid gloriaris in malitia, qui potens es in iniquitate ?
19O||51||4||147380	Tota die injustitiam cogitavit lingua tua ; sicut novacula acuta fecisti dolum.
19O||51||5||147390	Dilexisti malitiam super benignitatem ; iniquitatem magis quam loqui æquitatem.
19O||51||6||147400	Dilexisti omnia verba præcipitationis, lingua dolosa.
19O||51||7||147410	Propterea Deus destruet te in finem ; evellet te, et emigrabit te de tabernaculo tuo, et radicem tuam de terra viventium.
19O||51||8||147420	Videbunt justi, et timebunt ; et super eum ridebunt, et dicent :
19O||51||9||147430	Ecce homo qui non posuit Deum adjutorem suum ; sed speravit in multitudine divitiarum suarum, et prævaluit in vanitate sua.
19O||51||10||147440	Ego autem, sicut oliva fructifera in domo Dei ; speravi in misericordia Dei, in æternum et in sæculum sæculi.
19O||51||11||147450	Confitebor tibi in sæculum, quia fecisti ; et exspectabo nomen tuum, quoniam bonum est in conspectu sanctorum tuorum.
19O||52||1||147460	In finem, pro Maëleth intelligentiæ. David. Dixit insipiens in corde suo : Non est Deus.
19O||52||2||147470	Corrupti sunt, et abominabiles facti sunt in iniquitatibus ; non est qui faciat bonum.
19O||52||3||147480	Deus de cælo prospexit super filios hominum, ut videat si est intelligens, aut requirens Deum.
19O||52||4||147490	Omnes declinaverunt, simul inutiles facti sunt ; non est qui faciat bonum, non est usque ad unum.
19O||52||5||147500	Nonne scient omnes qui operantur iniquitatem, qui devorant plebem meam ut cibum panis ?
19O||52||6||147510	Deum non invocaverunt ; illic trepidaverunt timore, ubi non erat timor. Quoniam Deus dissipavit ossa eorum qui hominibus placent : confusi sunt, quoniam Deus sprevit eos.
19O||52||7||147520	Quis dabit ex Sion salutare Israël ? Cum converterit Deus captivitatem plebis suæ, exsultabit Jacob, et lætabitur Israël.
19O||53||1||147530	In finem, in carminibus. Intellectus David,
19O||53||2||147540	cum venissent Ziphæi, et dixissent ad Saul : Nonne David absconditus est apud nos ?
19O||53||3||147550	Deus, in nomine tuo salvum me fac, et in virtute tua judica me.
19O||53||4||147560	Deus, exaudi orationem meam ; auribus percipe verba oris mei.
19O||53||5||147570	Quoniam alieni insurrexerunt adversum me, et fortes quæsierunt animam meam, et non proposuerunt Deum ante conspectum suum.
19O||53||6||147580	Ecce enim Deus adjuvat me, et Dominus susceptor est animæ meæ.
19O||53||7||147590	Averte mala inimicis meis ; et in veritate tua disperde illos.
19O||53||8||147600	Voluntarie sacrificabo tibi, et confitebor nomini tuo, Domine, quoniam bonum est.
19O||53||9||147610	Quoniam ex omni tribulatione eripuisti me, et super inimicos meos despexit oculus meus.
19O||54||1||147620	In finem, in carminibus. Intellectus David.
19O||54||2||147630	Exaudi, Deus, orationem meam, et ne despexeris deprecationem meam ;
19O||54||3||147640	intende mihi, et exaudi me. Contristatus sum in exercitatione mea ; et conturbatus sum
19O||54||4||147650	a voce inimici, et a tribulatione peccatoris. Quoniam declinaverunt in me iniquitates, et in ira molesti erant mihi.
19O||54||5||147660	Cor meum conturbatum est in me, et formido mortis cecidit super me.
19O||54||6||147670	Timor et tremor venerunt super me, et contexerunt me tenebræ.
19O||54||7||147680	Et dixi : Quis dabit mihi pennas sicut columbæ, et volabo, et requiescam ?
19O||54||8||147690	Ecce elongavi fugiens ; et mansi in solitudine.
19O||54||9||147700	Exspectabam eum qui salvum me fecit a pusillanimitate spiritus, et tempestate.
19O||54||10||147710	Præcipita, Domine, divide linguas eorum ; quoniam vidi iniquitatem et contradictionem in civitate.
19O||54||11||147720	Die ac nocte circumdabit eam super muros ejus iniquitas ; et labor in medio ejus,
19O||54||12||147730	et injustitia : et non defecit de plateis ejus usura et dolus.
19O||54||13||147740	Quoniam si inimicus meus maledixisset mihi, sustinuissem utique. Et si is qui oderat me super me magna locutus fuisset, abscondissem me forsitan ab eo.
19O||54||14||147750	Tu vero homo unanimis, dux meus, et notus meus ;
19O||54||15||147760	qui simul mecum dulces capiebas cibos, in domo Dei ambulavimus cum consensu.
19O||54||16||147770	Veniat mors super illos, et descendant in infernum viventes : quoniam nequitiæ in habitaculis eorum, in medio eorum.
19O||54||17||147780	Ego autem ad Deum clamavi, et Dominus salvabit me.
19O||54||18||147790	Vespere, et mane, et meridie, narrabo, et annuntiabo ; et exaudiet vocem meam.
19O||54||19||147800	Redimet in pace animam meam ab his qui appropinquant mihi ; quoniam inter multos erant mecum.
19O||54||20||147810	Exaudiet Deus, et humiliabit illos, qui est ante sæcula. Non enim est illis commutatio, et non timuerunt Deum.
19O||54||21||147820	Extendit manum suam in retribuendo ; contaminaverunt testamentum ejus ;
19O||54||22||147830	divisi sunt ab ira vultus ejus ; et appropinquavit cor illius. Molliti sunt sermones ejus super oleum ; et ipsi sunt jacula.
19O||54||23||147840	Jacta super Dominum curam tuam, et ipse te enutriet ; non dabit in æternum fluctuationem justo.
19O||54||24||147850	Tu vero, Deus, deduces eos in puteum interitus. Viri sanguinum et dolosi non dimidiabunt dies suos ; ego autem sperabo in te, Domine.
19O||55||1||147860	In finem, pro populo qui a sanctis longe factus est. David in tituli inscriptionem, cum tenuerunt eum Allophyli in Geth.
19O||55||2||147870	Miserere mei, Deus, quoniam conculcavit me homo ; tota die impugnans, tribulavit me.
19O||55||3||147880	Conculcaverunt me inimici mei tota die ; quoniam multi bellantes adversum me.
19O||55||4||147890	Ab altitudine diei timebo : ego vero in te sperabo.
19O||55||5||147900	In Deo laudabo sermones meos ; in Deo speravi ; non timebo quid faciat mihi caro.
19O||55||6||147910	Tota die verba mea execrabantur ; adversum me omnes cogitationes eorum in malum.
19O||55||7||147920	Inhabitabunt, et abscondent ; ipsi calcaneum meum observabunt. Sicut sustinuerunt animam meam,
19O||55||8||147930	pro nihilo salvos facies illos ; in ira populos confringes.
19O||55||9||147940	Deus, vitam meam annuntiavi tibi ; posuisti lacrimas meas in conspectu tuo, sicut et in promissione tua ;
19O||55||10||147950	tunc convertentur inimici mei retrorsum : in quacumque die invocavero te, ecce cognovi quoniam Deus meus es.
19O||55||11||147960	In Deo laudabo verbum ; in Domino laudabo sermonem. In Deo speravi : non timebo quid faciat mihi homo.
19O||55||12||147970	In me sunt, Deus, vota tua, quæ reddam, laudationes tibi :
19O||55||13||147980	quoniam eripuisti animam meam de morte, et pedes meos de lapsu, ut placeam coram Deo in lumine viventium.
19O||56||1||147990	In finem, ne disperdas. David in tituli inscriptionem, cum fugeret a facie Saul in speluncam.
19O||56||2||148000	Miserere mei, Deus, miserere mei, quoniam in te confidit anima mea. Et in umbra alarum tuarum sperabo, donec transeat iniquitas.
19O||56||3||148010	Clamabo ad Deum altissimum, Deum qui benefecit mihi.
19O||56||4||148020	Misit de cælo, et liberavit me ; dedit in opprobrium conculcantes me. Misit Deus misericordiam suam et veritatem suam,
19O||56||5||148030	et eripuit animam meam de medio catulorum leonum ; dormivi conturbatus. Filii hominum dentes eorum arma et sagittæ, et lingua eorum gladius acutus.
19O||56||6||148040	Exaltare super cælos, Deus, et in omnem terram gloria tua.
19O||56||7||148050	Laqueum paraverunt pedibus meis, et incurvaverunt animam meam. Foderunt ante faciem meam foveam, et inciderunt in eam.
19O||56||8||148060	Paratum cor meum, Deus, paratum cor meum ; cantabo, et psalmum dicam.
19O||56||9||148070	Exsurge, gloria mea ; exsurge, psalterium et cithara ; exsurgam diluculo.
19O||56||10||148080	Confitebor tibi in populis, Domine, et psalmum dicam tibi in gentibus ;
19O||56||11||148090	quoniam magnificata est usque ad cælos misericordia tua, et usque ad nubes veritas tua.
19O||56||12||148100	Exaltare super cælos, Deus, et super omnem terram gloria tua.
19O||57||1||148110	In finem, ne disperdas. David in tituli inscriptionem.
19O||57||2||148120	Si vere utique justitiam loquimini, recta judicate, filii hominum.
19O||57||3||148130	Etenim in corde iniquitates operamini ; in terra injustitias manus vestræ concinnant.
19O||57||4||148140	Alienati sunt peccatores a vulva ; erraverunt ab utero, locuti sunt falsa.
19O||57||5||148150	Furor illis secundum similitudinem serpentis, sicut aspidis surdæ et obturantis aures suas,
19O||57||6||148160	quæ non exaudiet vocem incantantium, et venefici incantantis sapienter.
19O||57||7||148170	Deus conteret dentes eorum in ore ipsorum ; molas leonum confringet Dominus.
19O||57||8||148180	Ad nihilum devenient tamquam aqua decurrens ; intendit arcum suum donec infirmentur.
19O||57||9||148190	Sicut cera quæ fluit auferentur ; supercecidit ignis, et non viderunt solem.
19O||57||10||148200	Priusquam intelligerent spinæ vestræ rhamnum, sicut viventes sic in ira absorbet eos.
19O||57||11||148210	Lætabitur justus cum viderit vindictam ; manus suas lavabit in sanguine peccatoris.
19O||57||12||148220	Et dicet homo : Si utique est fructus justo, utique est Deus judicans eos in terra.
19O||58||1||148230	In finem, ne disperdas. David in tituli inscriptionem, quando misit Saul, et custodivit domum ejus, ut eum interficeret.
19O||58||2||148240	Eripe me de inimicis mei, Deus meus, et ab insurgentibus in me libera me.
19O||58||3||148250	Eripe me de operantibus iniquitatem, et de viris sanguinum salva me.
19O||58||4||148260	Quia ecce ceperunt animam meam ; irruerunt in me fortes.
19O||58||5||148270	Neque iniquitas mea, neque peccatum meum, Domine ; sine iniquitate cucurri, et direxi.
19O||58||6||148280	Exsurge in occursum meum, et vide : et tu, Domine Deus virtutum, Deus Israël, intende ad visitandas omnes gentes ; non miserearis omnibus qui operantur iniquitatem.
19O||58||7||148290	Convertentur ad vesperam, et famem patientur ut canes ; et circuibunt civitatem.
19O||58||8||148300	Ecce loquentur in ore suo, et gladius in labiis eorum : quoniam quis audivit ?
19O||58||9||148310	Et tu, Domine, deridebis eos ; ad nihilum deduces omnes gentes.
19O||58||10||148320	Fortitudinem meam ad te custodiam, quia, Deus, susceptor meus es.
19O||58||11||148330	Deus meus, misericordia ejus præveniet me.
19O||58||12||148340	Deus ostendet mihi super inimicos meos ; ne occidas eos, nequando obliviscantur populi mei. Disperge illos in virtute tua, et depone eos, protector meus, Domine ;
19O||58||13||148350	delictum oris eorum, sermonem labiorum ipsorum ; et comprehendantur in superbia sua. Et de execratione et mendacio annuntiabuntur,
19O||58||14||148360	in consummatione, in ira consummationis ; et non erunt. Et scient quia Deus dominabitur Jacob, et finium terræ.
19O||58||15||148370	Convertentur ad vesperam, et famem patientur ut canes ; et circuibunt civitatem.
19O||58||16||148380	Ipsi dispergentur ad manducandum ; si vero non fuerint saturati, et murmurabunt.
19O||58||17||148390	Ego autem cantabo fortitudinem tuam, et exsultabo mane misericordiam tuam ; quia factus es susceptor meus, et refugium meum in die tribulationis meæ.
19O||58||18||148400	Adjutor meus, tibi psallam, quia Deus susceptor meus es ; Deus meus, misericordia mea.
19O||59||1||148410	In finem. Pro his qui immutabuntur, in tituli inscriptionem ipsi David, in doctrinam,
19O||59||2||148420	cum succendit Mesopotamiam Syriæ, et Sobal, et convertit Joab, et percussit Idumæam in valle Salinarum duodecim millia.
19O||59||3||148430	Deus, repulisti nos, et destruxisti nos ; iratus es, et misertus es nobis.
19O||59||4||148440	Commovisti terram, et conturbasti eam ; sana contritiones ejus, quia commota est.
19O||59||5||148450	Ostendisti populo tuo dura ; potasti nos vino compunctionis.
19O||59||6||148460	Dedisti metuentibus te significationem, ut fugiant a facie arcus ; ut liberentur dilecti tui,
19O||59||7||148470	salvum fac dextera tua, et exaudi me.
19O||59||8||148480	Deus locutus est in sancto suo : lætabor, et partibor Sichimam ; et convallem tabernaculorum metibor.
19O||59||9||148490	Meus est Galaad, et meus est Manasses ; et Ephraim fortitudo capitis mei. Juda rex meus ;
19O||59||10||148500	Moab olla spei meæ. In Idumæam extendam calceamentum meum : mihi alienigenæ subditi sunt.
19O||59||11||148510	Quis deducet me in civitatem munitam ? quis deducet me usque in Idumæam ?
19O||59||12||148520	Nonne tu, Deus, qui repulisti nos ? et non egredieris, Deus, in virtutibus nostris ?
19O||59||13||148530	Da nobis auxilium de tribulatione, quia vana salus hominis.
19O||59||14||148540	In Deo faciemus virtutem ; et ipse ad nihilum deducet tribulantes nos.
19O||60||1||148550	In finem. In hymnis David.
19O||60||2||148560	Exaudi, Deus, deprecationem meam, intende orationi meæ.
19O||60||3||148570	A finibus terræ ad te clamavi, dum anxiaretur cor meum ; in petra exaltasti me. Deduxisti me,
19O||60||4||148580	quia factus es spes mea, turris fortitudinis a facie inimici.
19O||60||5||148590	Inhabitabo in tabernaculo tuo in sæcula ; protegar in velamento alarum tuarum.
19O||60||6||148600	Quoniam tu, Deus meus, exaudisti orationem meam ; dedisti hæreditatem timentibus nomen tuum.
19O||60||7||148610	Dies super dies regis adjicies ; annos ejus usque in diem generationis et generationis :
19O||60||8||148620	Permanet in æternum in conspectu Dei : misericordiam et veritatem ejus quis requiret ?
19O||60||9||148630	Sic psalmum dicam nomini tuo in sæculum sæculi, ut reddam vota mea de die in diem.
19O||61||1||148640	In finem, pro Idithun. Psalmus David.
19O||61||2||148650	Nonne Deo subjecta erit anima mea ? ab ipso enim salutare meum.
19O||61||3||148660	Nam et ipse Deus meus et salutaris meus ; susceptor meus, non movebor amplius.
19O||61||4||148670	Quousque irruitis in hominem ? interficitis universi vos, tamquam parieti inclinato et maceriæ depulsæ ?
19O||61||5||148680	Verumtamen pretium meum cogitaverunt repellere ; cucurri in siti ; ore suo benedicebant, et corde suo maledicebant.
19O||61||6||148690	Verumtamen Deo subjecta esto, anima mea, quoniam ab ipso patientia mea ;
19O||61||7||148700	quia ipse Deus meus et salvator meus, adjutor meus, non emigrabo.
19O||61||8||148710	In Deo salutare meum et gloria mea ; Deus auxilii mei, et spes mea in Deo est.
19O||61||9||148720	Sperate in eo, omnis congregatio populi ; effundite coram illo corda vestra ; Deus adjutor noster in æternum.
19O||61||10||148730	Verumtamen vani filii hominum, mendaces filii hominum in stateris, ut decipiant ipsi de vanitate in idipsum.
19O||61||11||148740	Nolite sperare in iniquitate, et rapinas nolite concupiscere ; divitiæ si affluant, nolite cor apponere.
19O||61||12||148750	Semel locutus est Deus ; duo hæc audivi : quia potestas Dei est,
19O||61||13||148760	et tibi, Domine, misericordia : quia tu reddes unicuique juxta opera sua.
19O||62||1||148770	Psalmus David, cum esset in deserto Idumææ.
19O||62||2||148780	Deus, Deus meus, ad te de luce vigilo. Sitivit in te anima mea ; quam multipliciter tibi caro mea !
19O||62||3||148790	In terra deserta, et invia, et inaquosa, sic in sancto apparui tibi, ut viderem virtutem tuam et gloriam tuam.
19O||62||4||148800	Quoniam melior est misericordia tua super vitas, labia mea laudabunt te.
19O||62||5||148810	Sic benedicam te in vita mea ; et in nomine tuo levabo manus meas.
19O||62||6||148820	Sicut adipe et pinguedine repleatur anima mea, et labiis exsultationis laudabit os meum.
19O||62||7||148830	Si memor fui tui super stratum meum, in matutinis meditabor in te.
19O||62||8||148840	Quia fuisti adjutor meus, et in velamento alarum tuarum exsultabo.
19O||62||9||148850	Adhæsit anima mea post te ; me suscepit dextera tua.
19O||62||10||148860	Ipsi vero in vanum quæsierunt animam meam : introibunt in inferiora terræ ;
19O||62||11||148870	tradentur in manus gladii ; partes vulpium erunt.
19O||62||12||148880	Rex vero lætabitur in Deo ; laudabuntur omnes qui jurant in eo, quia obstructum est os loquentium iniqua.
19O||63||1||148890	In finem. Psalmus David.
19O||63||2||148900	Exaudi, Deus, orationem meam cum deprecor ; a timore inimici eripe animam meam.
19O||63||3||148910	Protexisti me a conventu malignantium, a multitudine operantium iniquitatem.
19O||63||4||148920	Quia exacuerunt ut gladium linguas suas ; intenderunt arcum rem amaram,
19O||63||5||148930	ut sagittent in occultis immaculatum.
19O||63||6||148940	Subito sagittabunt eum, et non timebunt ; firmaverunt sibi sermonem nequam. Narraverunt ut absconderent laqueos ; dixerunt : Quis videbit eos ?
19O||63||7||148950	Scrutati sunt iniquitates ; defecerunt scrutantes scrutinio. Accedet homo ad cor altum ;
19O||63||8||148960	et exaltabitur Deus. Sagittæ parvulorum factæ sunt plagæ eorum ;
19O||63||9||148970	et infirmatæ sunt contra eos linguæ eorum. Conturbati sunt omnes qui videbant eos ;
19O||63||10||148980	et timuit omnis homo. Et annuntiaverunt opera Dei ; et facta ejus intellexerunt.
19O||63||11||148990	Lætabitur justus in Domino, et sperabit in eo ; et laudabuntur omnes recti corde.
19O||64||1||149000	In finem. Psalmus David, canticum Jeremiæ, et Ezechielis, populo transmigrationis, cum inciperent exire.
19O||64||2||149010	Te decet hymnus, Deus, in Sion, et tibi reddetur votum in Jerusalem.
19O||64||3||149020	Exaudi orationem meam ; ad te omnis caro veniet.
19O||64||4||149030	Verba iniquorum prævaluerunt super nos, et impietatibus nostris tu propitiaberis.
19O||64||5||149040	Beatus quem elegisti et assumpsisti : inhabitabit in atriis tuis. Replebimur in bonis domus tuæ ; sanctum est templum tuum,
19O||64||6||149050	mirabile in æquitate. Exaudi nos, Deus, salutaris noster, spes omnium finium terræ, et in mari longe.
19O||64||7||149060	Præparans montes in virtute tua, accinctus potentia ;
19O||64||8||149070	qui conturbas profundum maris, sonum fluctuum ejus. Turbabuntur gentes,
19O||64||9||149080	et timebunt qui habitant terminos a signis tuis ; exitus matutini et vespere delectabis.
19O||64||10||149090	Visitasti terram, et inebriasti eam ; multiplicasti locupletare eam. Flumen Dei repletum est aquis ; parasti cibum illorum ; quoniam ita est præparatio ejus.
19O||64||11||149100	Rivos ejus inebria, multiplica genimina ejus ; in stillicidiis ejus lætabitur germinans.
19O||64||12||149110	Benedices coronæ anni benignitatis tuæ, et campi tui replebuntur ubertate.
19O||64||13||149120	Pinguescent speciosa deserti, et exsultatione colles accingentur.
19O||64||14||149130	Induti sunt arietes ovium, et valles abundabunt frumento ; clamabunt, etenim hymnum dicent.
19O||65||1||149140	In finem. Canticum psalmi resurrectionis. Jubilate Deo, omnis terra ;
19O||65||2||149150	psalmum dicite nomini ejus ; date gloriam laudi ejus.
19O||65||3||149160	Dicite Deo : Quam terribilia sunt opera tua, Domine ! in multitudine virtutis tuæ mentientur tibi inimici tui.
19O||65||4||149170	Omnis terra adoret te, et psallat tibi ; psalmum dicat nomini tuo.
19O||65||5||149180	Venite, et videte opera Dei ; terribilis in consiliis super filios hominum.
19O||65||6||149190	Qui convertit mare in aridam, in flumine pertransibunt pede ; ibi lætabimur in ipso.
19O||65||7||149200	Qui dominatur in virtute sua in æternum, oculi ejus super gentes respiciunt ; qui exasperant non exaltentur in semetipsis.
19O||65||8||149210	Benedicite, gentes, Deum nostrum, et auditam facite vocem laudis ejus ;
19O||65||9||149220	qui posuit animam meam ad vitam, et non dedit in commotionem pedes meos.
19O||65||10||149230	Quoniam probasti nos, Deus ; igne nos examinasti, sicut examinatur argentum.
19O||65||11||149240	Induxisti nos in laqueum ; posuisti tribulationes in dorso nostro ;
19O||65||12||149250	imposuisti homines super capita nostra. Transivimus per ignem et aquam, et eduxisti nos in refrigerium.
19O||65||13||149260	Introibo in domum tuam in holocaustis ; reddam tibi vota mea
19O||65||14||149270	quæ distinxerunt labia mea ; et locutum est os meum, in tribulatione mea.
19O||65||15||149280	Holocausta medullata offeram tibi, cum incenso arietum ; offeram tibi boves cum hircis.
19O||65||16||149290	Venite, audite, et narrabo, omnes qui timetis Deum, quanta fecit animæ meæ.
19O||65||17||149300	Ad ipsum ore meo clamavi ; et exaltavi sub lingua mea.
19O||65||18||149310	Iniquitatem si aspexi in corde meo, non exaudiet Dominus.
19O||65||19||149320	Propterea exaudivit Deus, et attendit voci deprecationis meæ.
19O||65||20||149330	Benedictus Deus, qui non amovit orationem meam, et misericordiam suam a me.
19O||66||1||149340	In finem, in hymnis. Psalmus cantici David.
19O||66||2||149350	Deus misereatur nostri, et benedicat nobis ; illuminet vultum suum super nos, et misereatur nostri ;
19O||66||3||149360	ut cognascamus in terra viam tuam, in omnibus gentibus salutare tuum.
19O||66||4||149370	Confiteantur tibi populi, Deus, confiteantur tibi populi omnes.
19O||66||5||149380	Lætentur et exsultent gentes, quoniam judicas populos in æquitate, et gentes in terra dirigis.
19O||66||6||149390	Confiteantur tibi populi, Deus, confiteantur tibi populi omnes.
19O||66||7||149400	Terra dedit fructum suum : benedicat nos Deus, Deus noster !
19O||66||8||149410	Benedicat nos Deus, et metuant eum omnes fines terræ.
19O||67||1||149420	In finem. Psalmus cantici ipsi David.
19O||67||2||149430	Exsurgat Deus, et dissipentur inimici ejus ; et fugiant qui oderunt eum a facie ejus.
19O||67||3||149440	Sicut deficit fumus, deficiant ; sicut fluit cera a facie ignis, sic pereant peccatores a facie Dei.
19O||67||4||149450	Et justi epulentur ; et exsultent in conspectu Dei, et delectentur in lætitia.
19O||67||5||149460	Cantate Deo, psalmum dicite nomini ejus ; iter facite ei qui ascendit super occasum. Dominus nomen illi ; exsultate in conspectu ejus. Turbabuntur a facie ejus,
19O||67||6||149470	patris orphanorum, et judicis viduarum ; Deus in loco sancto suo.
19O||67||7||149480	Deus qui inhabitare facit unius moris in domo ; qui educit vinctos in fortitudine, similiter eos qui exasperant, qui habitant in sepulchris.
19O||67||8||149490	Deus, cum egredereris in conspectu populi tui, cum pertransires in deserto,
19O||67||9||149500	terra mota est, etenim cæli distillaverunt, a facie Dei Sinai, a facie Dei Israël.
19O||67||10||149510	Pluviam voluntariam segregabis, Deus, hæreditati tuæ ; et infirmata est, tu vero perfecisti eam.
19O||67||11||149520	Animalia tua habitabunt in ea ; parasti in dulcedine tua pauperi, Deus.
19O||67||12||149530	Dominus dabit verbum evangelizantibus, virtute multa.
19O||67||13||149540	Rex virtutum dilecti, dilecti ; et speciei domus dividere spolia.
19O||67||14||149550	Si dormiatis inter medios cleros, pennæ columbæ deargentatæ, et posteriora dorsi ejus in pallore auri.
19O||67||15||149560	Dum discernit cælestis reges super eam, nive dealbabuntur in Selmon.
19O||67||16||149570	Mons Dei, mons pinguis. Mons coagulatus, mons pinguis :
19O||67||17||149580	ut quid suspicamini montes coagulatos ? Mons in quo beneplacitum est Deo habitare in eo ; etenim Dominus habitabit in finem.
19O||67||18||149590	Currus Dei decem millibus multiplex, millia lætantium ; Dominus in eis in Sina in sancto.
19O||67||19||149600	Ascendisti in altum, cepisti captivitatem, accepisti dona in hominibus ; etenim non credentes inhabitare Dominum Deum.
19O||67||20||149610	Benedictus Dominus die quotidie : prosperum iter faciet nobis Deus salutarium nostrorum.
19O||67||21||149620	Deus noster, Deus salvos faciendi ; et Domini, Domini exitus mortis.
19O||67||22||149630	Verumtamen Deus confringet capita inimicorum suorum, verticem capilli perambulantium in delictis suis.
19O||67||23||149640	Dixit Dominus : Ex Basan convertam, convertam in profundum maris ;
19O||67||24||149650	ut intingatur pes tuus in sanguine, lingua canum tuorum ex inimicis, ab ipso.
19O||67||25||149660	Viderunt ingressus tuos, Deus, ingressus Dei mei, regis mei, qui est in sancto.
19O||67||26||149670	Prævenerunt principes conjuncti psallentibus, in medio juvencularum tympanistriarum.
19O||67||27||149680	In ecclesiis benedicite Deo Domino de fontibus Israël.
19O||67||28||149690	Ibi Benjamin adolescentulus, in mentis excessu ; principes Juda, duces eorum ; principes Zabulon, principes Nephthali.
19O||67||29||149700	Manda, Deus, virtuti tuæ ; confirma hoc, Deus, quod operatus es in nobis.
19O||67||30||149710	A templo tuo in Jerusalem, tibi offerent reges munera.
19O||67||31||149720	Increpa feras arundinis ; congregatio taurorum in vaccis populorum ; ut excludant eos qui probati sunt argento : dissipa gentes quæ bella volunt.
19O||67||32||149730	Venient legati ex Ægypto ; Æthiopia præveniet manus ejus Deo.
19O||67||33||149740	Regna terræ, cantate Deo ; psallite Domino ; psallite Deo.
19O||67||34||149750	Qui ascendit super cælum cæli, ad orientem : ecce dabit voci suæ vocem virtutis.
19O||67||35||149760	Date gloriam Deo super Israël ; magnificentia ejus et virtus ejus in nubibus.
19O||67||36||149770	Mirabilis Deus in sanctis suis ; Deus Israël ipse dabit virtutem et fortitudinem plebi suæ. Benedictus Deus !
19O||68||1||149780	In finem, pro iis qui commutabuntur. David.
19O||68||2||149790	Salvum me fac, Deus, quoniam intraverunt aquæ usque ad animam meam.
19O||68||3||149800	Infixus sum in limo profundi et non est substantia. Veni in altitudinem maris ; et tempestas demersit me.
19O||68||4||149810	Laboravi clamans, raucæ factæ sunt fauces meæ ; defecerunt oculi mei, dum spero in Deum meum.
19O||68||5||149820	Multiplicati sunt super capillos capitis mei qui oderunt me gratis. Confortati sunt qui persecuti sunt me inimici mei injuste ; quæ non rapui, tunc exsolvebam.
19O||68||6||149830	Deus, tu scis insipientiam meam ; et delicta mea a te non sunt abscondita.
19O||68||7||149840	Non erubescant in me qui exspectant te, Domine, Domine virtutum ; non confundantur super me qui quærunt te, Deus Israël.
19O||68||8||149850	Quoniam propter te sustinui opprobrium ; operuit confusio faciem meam.
19O||68||9||149860	Extraneus factus sum fratribus meis, et peregrinus filiis matris meæ.
19O||68||10||149870	Quoniam zelus domus tuæ comedit me, et opprobria exprobrantium tibi ceciderunt super me.
19O||68||11||149880	Et operui in jejunio animam meam, et factum est in opprobrium mihi.
19O||68||12||149890	Et posui vestimentum meum cilicium ; et factus sum illis in parabolam.
19O||68||13||149900	Adversum me loquebantur qui sedebant in porta, et in me psallebant qui bibebant vinum.
19O||68||14||149910	Ego vero orationem meam ad te, Domine : tempus beneplaciti, Deus, in multitudine misericordiæ tuæ ; exaudi me in veritate salutis tuæ.
19O||68||15||149920	Eripe me de luto, ut non infigar ; libera me ab iis qui oderunt me, et de profundis aquarum.
19O||68||16||149930	Non me demergat tempestas aquæ, neque absorbeat me profundum, neque urgeat super me puteus os suum.
19O||68||17||149940	Exaudi me, Domine, quoniam benigna est misericordia tua ; secundum multitudinem miserationum tuarum respice in me.
19O||68||18||149950	Et ne avertas faciem tuam a puero tuo ; quoniam tribulor, velociter exaudi me.
19O||68||19||149960	Intende animæ meæ, et libera eam ; propter inimicos meos eripe me.
19O||68||20||149970	Tu scis improperium meum, et confusionem meam, et reverentiam meam ;
19O||68||21||149980	in conspectu tuo sunt omnes qui tribulant me. Improperium exspectavit cor meum et miseriam ; et sustinui qui simul contristaretur, et non fuit ; et qui consolaretur, et non inveni.
19O||68||22||149990	Et dederunt in escam meam fel, et in siti mea potaverunt me aceto.
19O||68||23||150000	Fiat mensa eorum coram ipsis in laqueum, et in retributiones, et in scandalum.
19O||68||24||150010	Obscurentur oculi eorum, ne videant ; et dorsum eorum semper incurva.
19O||68||25||150020	Effunde super eos iram tuam ; et furor iræ tuæ comprehendat eos.
19O||68||26||150030	Fiat habitatio eorum deserta ; et in tabernaculis eorum non sit qui inhabitet.
19O||68||27||150040	Quoniam quem tu percussisti persecuti sunt, et super dolorem vulnerum meorum addiderunt.
19O||68||28||150050	Appone iniquitatem super iniquitatem eorum et non intrent in justitiam tuam.
19O||68||29||150060	Deleantur de libro viventium, et cum justis non scribantur.
19O||68||30||150070	Ego sum pauper et dolens ; salus tua, Deus, suscepit me.
19O||68||31||150080	Laudabo nomen Dei cum cantico ; et magnificabo eum in laude ;
19O||68||32||150090	et placebit Deo super vitulum novellum, cornua producentem et ungulas.
19O||68||33||150100	Videant pauperes, et lætentur ; quærite Deum, et vivet anima vestra,
19O||68||34||150110	quoniam exaudivit pauperes Dominus, et vinctos suos non despexit.
19O||68||35||150120	Laudent illum cæli et terra ; mare, et omnia reptilia in eis.
19O||68||36||150130	Quoniam Deus salvam faciet Sion, et ædificabuntur civitates Juda, et inhabitabunt ibi, et hæreditate acquirent eam.
19O||68||37||150140	Et semen servorum ejus possidebit eam ; et qui diligunt nomen ejus habitabunt in ea.
19O||69||1||150150	In finem. Psalmus David in rememorationem, quod salvum fecerit eum Dominus.
19O||69||2||150160	Deus, in adjutorium meum intende ; Domine, ad adjuvandum me festina.
19O||69||3||150170	Confundantur, et revereantur, qui quærunt animam meam.
19O||69||4||150180	Avertantur retrorsum, et erubescant, qui volunt mihi mala ; avertantur statim erubescentes qui dicunt mihi : Euge, euge !
19O||69||5||150190	Exsultent et lætentur in te omnes qui quærunt te ; et dicant semper : Magnificetur Dominus, qui diligunt salutare tuum.
19O||69||6||150200	Ego vero egenus et pauper sum ; Deus, adjuva me. Adjutor meus et liberator meus es tu ; Domine, ne moreris.
19O||70||1||150210	Psalmus David, filiorum Jonadab, et priorum captivorum. In te, Domine, speravi ; non confundar in æternum ;
19O||70||2||150220	in justitia tua libera me, et eripe me : inclina ad me aurem tuam, et salva me.
19O||70||3||150230	Esto mihi in Deum protectorem, et in locum munitum, ut salvum me facias : quoniam firmamentum meum et refugium meum es tu.
19O||70||4||150240	Deus meus, eripe me de manu peccatoris, et de manu contra legem agentis, et iniqui :
19O||70||5||150250	quoniam tu es patientia mea, Domine ; Domine, spes mea a juventute mea.
19O||70||6||150260	In te confirmatus sum ex utero ; de ventre matris meæ tu es protector meus ; in te cantatio mea semper.
19O||70||7||150270	Tamquam prodigium factus sum multis ; et tu adjutor fortis.
19O||70||8||150280	Repleatur os meum laude, ut cantem gloriam tuam, tota die magnitudinem tuam.
19O||70||9||150290	Ne projicias me in tempore senectutis ; cum defecerit virtus mea, ne derelinquas me.
19O||70||10||150300	Quia dixerunt inimici mei mihi : et qui custodiebant animam meam consilium fecerunt in unum ;
19O||70||11||150310	dicentes : Deus dereliquit eum : persequimini et comprehendite eum, quia non est qui eripiat.
19O||70||12||150320	Deus, ne elongeris a me ; Deus meus, in auxilium meum respice.
19O||70||13||150330	Confundantur et deficiant detrahentes animæ ; operiantur confusione et pudore qui quærunt mala mihi.
19O||70||14||150340	Ego autem semper sperabo, et adjiciam super omnem laudem tuam.
19O||70||15||150350	Os meum annuntiabit justitiam tuam, tota die salutare tuum. Quoniam non cognovi litteraturam,
19O||70||16||150360	introibo in potentias Domini ; Domine, memorabor justitiæ tuæ solius.
19O||70||17||150370	Deus, docuisti me a juventute mea ; et usque nunc pronuntiabo mirabilia tua.
19O||70||18||150380	Et usque in senectam et senium, Deus, ne derelinquas me, donec annuntiem brachium tuum generationi omni quæ ventura est, potentiam tuam,
19O||70||19||150390	et justitiam tuam, Deus, usque in altissima ; quæ fecisti magnalia, Deus : quis similis tibi ?
19O||70||20||150400	Quantas ostendisti mihi tribulationes multas et malas ! et conversus vivificasti me, et de abyssis terræ iterum reduxisti me.
19O||70||21||150410	Multiplicasti magnificentiam tuam ; et conversus consolatus es me.
19O||70||22||150420	Nam et ego confitebor tibi in vasis psalmi veritatem tuam, Deus ; psallam tibi in cithara, sanctus Israël.
19O||70||23||150430	Exsultabunt labia mea cum cantavero tibi ; et anima mea quam redemisti.
19O||70||24||150440	Sed et lingua mea tota die meditabitur justitiam tuam, cum confusi et reveriti fuerint qui quærunt mala mihi.
19O||71||1||150450	Psalmus, in Salomonem.
19O||71||2||150460	Deus, judicium tuum regi da, et justitiam tuam filio regis ; judicare populum tuum in justitia, et pauperes tuos in judicio.
19O||71||3||150470	Suscipiant montes pacem populo, et colles justitiam.
19O||71||4||150480	Judicabit pauperes populi, et salvos faciet filios pauperum, et humiliabit calumniatorem.
19O||71||5||150490	Et permanebit cum sole, et ante lunam, in generatione et generationem.
19O||71||6||150500	Descendet sicut pluvia in vellus, et sicut stillicidia stillantia super terram.
19O||71||7||150510	Orietur in diebus ejus justitia, et abundantia pacis, donec auferatur luna.
19O||71||8||150520	Et dominabitur a mari usque ad mare, et a flumine usque ad terminos orbis terrarum.
19O||71||9||150530	Coram illo procident Æthiopes, et inimici ejus terram lingent.
19O||71||10||150540	Reges Tharsis et insulæ munera offerent ; reges Arabum et Saba dona adducent ;
19O||71||11||150550	et adorabunt eum omnes reges terræ, omnes gentes servient ei.
19O||71||12||150560	Quia liberabit pauperem a potente, et pauperem cui non erat adjutor.
19O||71||13||150570	Parcet pauperi et inopi, et animas pauperum salvas faciet.
19O||71||14||150580	Ex usuris et iniquitate redimet animas eorum, et honorabile nomen eorum coram illo.
19O||71||15||150590	Et vivet, et dabitur ei de auro Arabiæ ; et adorabunt de ipso semper, tota die benedicent ei.
19O||71||16||150600	Et erit firmamentum in terra in summis montium ; superextolletur super Libanum fructus ejus, et florebunt de civitate sicut fœnum terræ.
19O||71||17||150610	Sit nomen ejus benedictum in sæcula ; ante solem permanet nomen ejus. Et benedicentur in ipso omnes tribus terræ ; omnes gentes magnificabunt eum.
19O||71||18||150620	Benedictus Dominus, Deus Israël, qui facit mirabilia solus.
19O||71||19||150630	Et benedictum nomen majestatis ejus in æternum, et replebitur majestate ejus omnis terra. Fiat, fiat.
19O||71||20||150640	Defecerunt laudes David, filii Jesse.
19O||72||1||150650	Psalmus Asaph. Quam bonus Israël Deus, his qui recto sunt corde !
19O||72||2||150660	Mei autem pene moti sunt pedes, pene effusi sunt gressus mei ;
19O||72||3||150670	quia zelavi super iniquos, pacem peccatorum videns.
19O||72||4||150680	Quia non est respectus morti eorum, et firmamentum in plaga eorum.
19O||72||5||150690	In labore hominum non sunt, et cum hominibus non flagellabuntur.
19O||72||6||150700	Ideo tenuit eos superbia ; operti sunt iniquitate et impietate sua.
19O||72||7||150710	Prodiit quasi ex adipe iniquitas eorum ; transierunt in affectum cordis.
19O||72||8||150720	Cogitaverunt et locuti sunt nequitiam ; iniquitatem in excelso locuti sunt.
19O||72||9||150730	Posuerunt in cælum os suum, et lingua eorum transivit in terra.
19O||72||10||150740	Ideo convertetur populus meus hic, et dies pleni invenientur in eis.
19O||72||11||150750	Et dixerunt : Quomodo scit Deus, et si est scientia in excelso ?
19O||72||12||150760	Ecce ipsi peccatores, et abundantes in sæculo, obtinuerunt divitias.
19O||72||13||150770	Et dixi : Ergo sine causa justificavi cor meum, et lavi inter innocentes manus meas ;
19O||72||14||150780	et fui flagellatus tota die, et castigatio mea in matutinis.
19O||72||15||150790	Si dicebam : Narrabo sic ; ecce nationem filiorum tuorum reprobavi.
19O||72||16||150800	Existimabam ut cognoscerem hoc ; labor est ante me :
19O||72||17||150810	donec intrem in sanctuarium Dei, et intelligam in novissimis eorum.
19O||72||18||150820	Verumtamen propter dolos posuisti eis ; dejecisti eos dum allevarentur.
19O||72||19||150830	Quomodo facti sunt in desolationem ? subito defecerunt ; perierunt propter iniquitatem suam.
19O||72||20||150840	Velut somnium surgentium, Domine, in civitate tua imaginem ipsorum ad nihilum rediges.
19O||72||21||150850	Quia inflammatum est cor meum, et renes mei commutati sunt ;
19O||72||22||150860	et ego ad nihilum redactus sum, et nescivi ;
19O||72||23||150870	ut jumentum factus sum apud te, et ego semper tecum.
19O||72||24||150880	Tenuisti manum dexteram meam, et in voluntate tua deduxisti me, et cum gloria suscepisti me.
19O||72||25||150890	Quid enim mihi est in cælo ? et a te quid volui super terram ?
19O||72||26||150900	Defecit caro mea et cor meum ; Deus cordis mei, et pars mea, Deus in æternum.
19O||72||27||150910	Quia ecce qui elongant se a te peribunt ; perdidisti omnes qui fornicantur abs te.
19O||72||28||150920	Mihi autem adhærere Deo bonum est, ponere in Domino Deo spem meam ; ut annuntiem omnes prædicationes tuas in portis filiæ Sion.
19O||73||1||150930	Intellectus Asaph. Ut quid, Deus, repulisti in finem, iratus est furor tuus super oves pascuæ tuæ ?
19O||73||2||150940	Memor esto congregationis tuæ, quam possedisti ab initio. Redemisti virgam hæreditatis tuæ, mons Sion, in quo habitasti in eo.
19O||73||3||150950	Leva manus tuas in superbias eorum in finem. Quanta malignatus est inimicus in sancto !
19O||73||4||150960	Et gloriati sunt qui oderunt te in medio solemnitatis tuæ ; posuerunt signa sua, signa ;
19O||73||5||150970	et non cognoverunt sicut in exitu super summum. Quasi in silva lignorum securibus
19O||73||6||150980	exciderunt januas ejus in idipsum ; in securi et ascia dejecerunt eam.
19O||73||7||150990	Incenderunt igni sanctuarium tuum, in terra polluerunt tabernaculum nominis tui.
19O||73||8||151000	Dixerunt in corde suo cognatio eorum simul : quiescere faciamus omnes dies festos Dei a terra.
19O||73||9||151010	Signa nostra non vidimus ; jam non est propheta ; et nos non cognoscet amplius.
19O||73||10||151020	Usquequo, Deus, improperabit inimicus ? irritat adversarius nomen tuum in finem ?
19O||73||11||151030	Ut quid avertis manum tuam, et dexteram tuam de medio sinu tuo in finem ?
19O||73||12||151040	Deus autem rex noster ante sæcula, operatus est salutem in medio terræ.
19O||73||13||151050	Tu confirmasti in virtute tua mare ; contribulasti capita draconum in aquis.
19O||73||14||151060	Tu confregisti capita draconis ; dedisti eum escam populis Æthiopum.
19O||73||15||151070	Tu dirupisti fontes et torrentes ; tu siccasti fluvios Ethan.
19O||73||16||151080	Tuus est dies, et tua est nox ; tu fabricatus es auroram et solem.
19O||73||17||151090	Tu fecisti omnes terminos terræ ; æstatem et ver tu plasmasti ea.
19O||73||18||151100	Memor esto hujus, inimicus improperavit Domino, et populus insipiens incitavit nomen tuum.
19O||73||19||151110	Ne tradas bestiis animas confitentes tibi, et animas pauperum tuorum ne obliviscaris in finem.
19O||73||20||151120	Respice in testamentum tuum, quia repleti sunt qui obscurati sunt terræ domibus iniquitatum.
19O||73||21||151130	Ne avertatur humilis factus confusus ; pauper et inops laudabunt nomen tuum.
19O||73||22||151140	Exsurge, Deus, judica causam tuam ; memor esto improperiorum tuorum, eorum quæ ab insipiente sunt tota die.
19O||73||23||151150	Ne obliviscaris voces inimicorum tuorum : superbia eorum qui te oderunt ascendit semper.
19O||74||1||151160	In finem, ne corrumpas. Psalmus cantici Asaph.
19O||74||2||151170	Confitebimur tibi, Deus, confitebimur, et invocabimus nomen tuum ; narrabimus mirabilia tua.
19O||74||3||151180	Cum accepero tempus, ego justitias judicabo.
19O||74||4||151190	Liquefacta est terra et omnes qui habitant in ea, ego confirmavi columnas ejus.
19O||74||5||151200	Dixi iniquis : Nolite inique agere, et delinquentibus : Nolite exaltare cornu.
19O||74||6||151210	Nolite extollere in altum cornu vestrum ; nolite loqui adversus Deum iniquitatem.
19O||74||7||151220	Quia neque ab oriente, neque ab occidente, neque a desertis montibus.
19O||74||8||151230	Quoniam Deus judex est ; hunc humiliat, et hunc exaltat :
19O||74||9||151240	quia calix in manu Domini vini meri, plenus misto. Et inclinavit ex hoc in hoc, verumtamen fæx ejus non est exinanita ; bibent omnes peccatores terræ.
19O||74||10||151250	Ego autem annuntiabo in sæculum ; cantabo Deo Jacob.
19O||74||11||151260	Et omnia cornua peccatorum confringam ; et exaltabuntur cornua justi.
19O||75||1||151270	In finem, in laudibus. Psalmus Asaph, canticum ad Assyrios.
19O||75||2||151280	Notus in Judæa Deus ; in Israël magnum nomen ejus.
19O||75||3||151290	Et factus est in pace locus ejus, et habitatio ejus in Sion.
19O||75||4||151300	Ibi confregit potentias arcuum, scutum, gladium, et bellum.
19O||75||5||151310	Illuminans tu mirabiliter a montibus æternis ;
19O||75||6||151320	turbati sunt omnes insipientes corde. Dormierunt somnum suum, et nihil invenerunt omnes viri divitiarum in manibus suis.
19O||75||7||151330	Ab increpatione tua, Deus Jacob, dormitaverunt qui ascenderunt equos.
19O||75||8||151340	Tu terribilis es ; et quis resistet tibi ? ex tunc ira tua.
19O||75||9||151350	De cælo auditum fecisti judicium : terra tremuit et quievit
19O||75||10||151360	cum exsurgeret in judicium Deus, ut salvos faceret omnes mansuetos terræ.
19O||75||11||151370	Quoniam cogitatio hominis confitebitur tibi, et reliquiæ cogitationis diem festum agent tibi.
19O||75||12||151380	Vovete et reddite Domino Deo vestro, omnes qui in circuitu ejus affertis munera terribili,
19O||75||13||151390	et ei qui aufert spiritum principum ; terribili apud reges terræ.
19O||76||1||151400	In finem, pro Idithun. Psalmus Asaph.
19O||76||2||151410	Voce mea ad Dominum clamavi ; voce mea ad Deum, et intendit mihi.
19O||76||3||151420	In die tribulationis meæ Deum exquisivi ; manibus meis nocte contra eum, et non sum deceptus. Renuit consolari anima mea ;
19O||76||4||151430	memor fui Dei, et delectatus sum ; et exercitatus sum, et defecit spiritus meus.
19O||76||5||151440	Anticipaverunt vigilias oculi mei ; turbatus sum, et non sum locutus.
19O||76||6||151450	Cogitavi dies antiquos, et annos æternos in mente habui.
19O||76||7||151460	Et meditatus sum nocte cum corde meo, et exercitabar, et scopebam spiritum meum.
19O||76||8||151470	Numquid in æternum projiciet Deus ? aut non apponet ut complacitior sit adhuc ?
19O||76||9||151480	aut in finem misericordiam suam abscindet, a generatione in generationem ?
19O||76||10||151490	aut obliviscetur misereri Deus ? aut continebit in ira sua misericordias suas ?
19O||76||11||151500	Et dixi : Nunc cœpi ; hæc mutatio dexteræ Excelsi.
19O||76||12||151510	Memor fui operum Domini, quia memor ero ab initio mirabilium tuorum ;
19O||76||13||151520	et meditabor in omnibus operibus tuis, et in adinventionibus tuis exercebor.
19O||76||14||151530	Deus, in sancto via tua : quis Deus magnus sicut Deus noster ?
19O||76||15||151540	Tu es Deus qui facis mirabilia : notam fecisti in populis virtutem tuam.
19O||76||16||151550	Redemisti in brachio tuo populum tuum, filios Jacob et Joseph.
19O||76||17||151560	Viderunt te aquæ, Deus ; viderunt te aquæ, et timuerunt ; et turbatæ sunt abyssi.
19O||76||18||151570	Multitudo sonitus aquarum ; vocem dederunt nubes. Etenim sagittæ tuæ transeunt ;
19O||76||19||151580	vox tonitrui tui in rota. Illuxerunt coruscationes tuæ orbi terræ ; commota est, et contremuit terra.
19O||76||20||151590	In mari via tua, et semitæ tuæ in aquis multis, et vestigia tua non cognoscentur.
19O||76||21||151600	Deduxisti sicut oves populum tuum, in manu Moysi et Aaron.
19O||77||1||151610	Intellectus Asaph. Attendite, popule meus, legem meam ; inclinate aurem vestram in verba oris mei.
19O||77||2||151620	Aperiam in parabolis os meum ; loquar propositiones ab initio ;
19O||77||3||151630	quanta audivimus et cognovimus ea, et patres nostri narraverunt nobis.
19O||77||4||151640	Non sunt occultata a filiis eorum in generatione altera, narrantes laudes Domini et virtutes ejus, et mirabilia ejus quæ fecit.
19O||77||5||151650	Et suscitavit testimonium in Jacob, et legem posuit in Israël, quanta mandavit patribus nostris nota facere ea filiis suis :
19O||77||6||151660	ut cognoscat generatio altera ; filii qui nascentur et exsurgent, et narrabunt filiis suis,
19O||77||7||151670	ut ponant in Deo spem suam, et non obliviscantur operum Dei, et mandata ejus exquirant ;
19O||77||8||151680	ne fiant, sicut patres eorum, generatio prava et exasperans ; generatio quæ non direxit cor suum, et non est creditus cum Deo spiritus ejus.
19O||77||9||151690	Filii Ephrem, intendentes et mittentes arcum, conversi sunt in die belli.
19O||77||10||151700	Non custodierunt testamentum Dei, et in lege ejus noluerunt ambulare.
19O||77||11||151710	Et obliti sunt benefactorum ejus, et mirabilium ejus quæ ostendit eis.
19O||77||12||151720	Coram patribus eorum fecit mirabilia in terra Ægypti, in campo Taneos.
19O||77||13||151730	Interrupit mare, et perduxit eos ; et statuit aquas quasi in utre,
19O||77||14||151740	et deduxit eos in nube diei, et tota nocte in illuminatione ignis.
19O||77||15||151750	Interrupit petram in eremo, et adaquavit eos velut in abysso multa.
19O||77||16||151760	Et eduxit aquam de petra, et deduxit tamquam flumina aquas.
19O||77||17||151770	Et apposuerunt adhuc peccare ei ; in iram excitaverunt Excelsum in inaquoso.
19O||77||18||151780	Et tentaverunt Deum in cordibus suis, ut peterent escas animabus suis.
19O||77||19||151790	Et male locuti sunt de Deo ; dixerunt : Numquid poterit Deus parare mensam in deserto ?
19O||77||20||151800	quoniam percussit petram, et fluxerunt aquæ, et torrentes inundaverunt. Numquid et panem poterit dare, aut parare mensam populo suo ?
19O||77||21||151810	Ideo audivit Dominus et distulit ; et ignis accensus est in Jacob, et ira ascendit in Israël ;
19O||77||22||151820	quia non crediderunt in Deo, nec speraverunt in salutari ejus.
19O||77||23||151830	Et mandavit nubibus desuper, et januas cæli aperuit.
19O||77||24||151840	Et pluit illis manna ad manducandum, et panem cæli dedit eis.
19O||77||25||151850	Panem angelorum manducavit homo ; cibaria misit eis in abundantia.
19O||77||26||151860	Transtulit austrum de cælo, et induxit in virtute sua africum.
19O||77||27||151870	Et pluit super eos sicut pulverem carnes, et sicut arenam maris volatilia pennata.
19O||77||28||151880	Et ceciderunt in medio castrorum eorum, circa tabernacula eorum.
19O||77||29||151890	Et manducaverunt, et saturati sunt nimis ; et desiderium eorum attulit eis ;
19O||77||30||151900	non sunt fraudati a desiderio suo. Adhuc escæ eorum erant in ore ipsorum ;
19O||77||31||151910	et ira Dei ascendit super eos ; et occidit pingues eorum, et electos Israël impedivit.
19O||77||32||151920	In omnibus his peccaverunt adhuc, et non crediderunt in mirabilibus ejus.
19O||77||33||151930	Et defecerunt in vanitate dies eorum, et anni eorum cum festinatione.
19O||77||34||151940	Cum occideret eos, quærebant eum et revertebantur, et diluculo veniebant ad eum.
19O||77||35||151950	Et rememorati sunt quia Deus adjutor est eorum, et Deus excelsus redemptor eorum est.
19O||77||36||151960	Et dilexerunt eum in ore suo, et lingua sua mentiti sunt ei ;
19O||77||37||151970	cor autem eorum non erat rectum cum eo, nec fideles habiti sunt in testamento ejus.
19O||77||38||151980	Ipse autem est misericors, et propitius fiet peccatis eorum et non disperdet eos. Et abundavit ut averteret iram suam, et non accendit omnem iram suam.
19O||77||39||151990	Et recordatus est quia caro sunt, spiritus vadens et non rediens.
19O||77||40||152000	Quoties exacerbaverunt eum in deserto, in iram concitaverunt eum in inaquoso ?
19O||77||41||152010	Et conversi sunt, et tentaverunt Deum, et sanctum Israël exacerbaverunt.
19O||77||42||152020	Non sunt recordati manus ejus, die qua redemit eos de manu tribulantis ;
19O||77||43||152030	sicut posuit in Ægypto signa sua, et prodigia sua in campo Taneos ;
19O||77||44||152040	et convertit in sanguinem flumina eorum, et imbres eorum, ne biberent.
19O||77||45||152050	Misit in eos cœnomyiam, et comedit eos, et ranam, et disperdidit eos ;
19O||77||46||152060	et dedit ærugini fructus eorum, et labores eorum locustæ ;
19O||77||47||152070	et occidit in grandine vineas eorum, et moros eorum in pruina ;
19O||77||48||152080	et tradidit grandini jumenta eorum, et possessionem eorum igni ;
19O||77||49||152090	misit in eos iram indignationis suæ, indignationem, et iram, et tribulationem, immissiones per angelos malos ;
19O||77||50||152100	viam fecit semitæ iræ suæ, non pepercit a morte animabus eorum, et jumenta eorum in morte conclusit ;
19O||77||51||152110	et percussit omne primogenitum in terra Ægypti, primitias omnis laboris eorum in tabernaculis Cham ;
19O||77||52||152120	et abstulit sicut oves populum suum, et perduxit eos tamquam gregem in deserto ;
19O||77||53||152130	et deduxit eos in spe, et non timuerunt, et inimicos eorum operuit mare.
19O||77||54||152140	Et induxit eos in montem sanctificationis suæ, montem quem acquisivit dextera ejus ; et ejecit a facie eorum gentes, et sorte divisit eis terram in funiculo distributionis ;
19O||77||55||152150	et habitare fecit in tabernaculis eorum tribus Israël.
19O||77||56||152160	Et tentaverunt, et exacerbaverunt Deum excelsum, et testimonia ejus non custodierunt.
19O||77||57||152170	Et averterunt se, et non servaverunt pactum, quemadmodum patres eorum, conversi sunt in arcum pravum.
19O||77||58||152180	In iram concitaverunt eum in collibus suis, et in sculptilibus suis ad æmulationem eum provocaverunt.
19O||77||59||152190	Audivit Deus, et sprevit, et ad nihilum redegit valde Israël.
19O||77||60||152200	Et repulit tabernaculum Silo, tabernaculum suum, ubi habitavit in hominibus.
19O||77||61||152210	Et tradidit in captivitatem virtutem eorum, et pulchritudinem eorum in manus inimici.
19O||77||62||152220	Et conclusit in gladio populum suum, et hæreditatem suam sprevit.
19O||77||63||152230	Juvenes eorum comedit ignis, et virgines eorum non sunt lamentatæ.
19O||77||64||152240	Sacerdotes eorum in gladio ceciderunt, et viduæ eorum non plorabantur.
19O||77||65||152250	Et excitatus est tamquam dormiens Dominus, tamquam potens crapulatus a vino.
19O||77||66||152260	Et percussit inimicos suos in posteriora, opprobrium sempiternum dedit illis.
19O||77||67||152270	Et repulit tabernaculum Joseph, et tribum Ephraim non elegit.
19O||77||68||152280	Sed elegit tribum Juda, montem Sion, quem dilexit.
19O||77||69||152290	Et ædificavit sicut unicornium sanctificium suum, in terra quam fundavit in sæcula.
19O||77||70||152300	Et elegit David, servum suum, et sustulit eum de gregibus ovium ; de post fœtantes accepit eum :
19O||77||71||152310	pascere Jacob, servum suum, et Israël, hæreditatem suam.
19O||77||72||152320	Et pavit eos in innocentia cordis sui, et in intellectibus manuum suarum deduxit eos.
19O||78||1||152330	Psalmus Asaph. Deus, venerunt gentes in hæreditatem tuam ; polluerunt templum sanctum tuum ; posuerunt Jerusalem in pomorum custodiam.
19O||78||2||152340	Posuerunt morticina servorum tuorum escas volatilibus cæli, carnes sanctorum tuorum bestiis terræ.
19O||78||3||152350	Effuderunt sanguinem eorum tamquam aquam in circuitu Jerusalem, et non erat qui sepeliret.
19O||78||4||152360	Facti sumus opprobrium vicinis nostris, subsannatio et illusio his qui in circuitu nostro sunt.
19O||78||5||152370	Usquequo, Domine, irasceris in finem ? accendetur velut ignis zelus tuus ?
19O||78||6||152380	Effunde iram tuam in gentes quæ te non noverunt, et in regna quæ nomen tuum non invocaverunt ;
19O||78||7||152390	quia comederunt Jacob, et locum ejus desolaverunt.
19O||78||8||152400	Ne memineris iniquitatum nostrarum antiquarum ; cito anticipent nos misericordiæ tuæ, quia pauperes facti sumus nimis.
19O||78||9||152410	Adjuva nos, Deus, salutaris noster ; et propter gloriam nominis tui, Domine, libera nos, et propitius esto peccatis nostris, propter nomen tuum.
19O||78||10||152420	Ne forte dicant in gentibus : Ubi est Deus eorum ? et innotescat in nationibus coram oculis nostris ultio sanguinis servorum tuorum qui effusus est.
19O||78||11||152430	Introëat in conspectu tuo gemitus compeditorum ; secundum magnitudinem brachii tui posside filios mortificatorum ;
19O||78||12||152440	et redde vicinis nostris septuplum in sinu eorum ; improperium ipsorum quod exprobraverunt tibi, Domine.
19O||78||13||152450	Nos autem populus tuus, et oves pascuæ tuæ, confitebimur tibi in sæculum ; in generationem et generationem annuntiabimus laudem tuam.
19O||79||1||152460	In finem, pro iis qui commutabuntur. Testimonium Asaph, psalmus.
19O||79||2||152470	Qui regis Israël, intende ; qui deducis velut ovem Joseph. Qui sedes super cherubim, manifestare
19O||79||3||152480	coram Ephraim, Benjamin, et Manasse. Excita potentiam tuam, et veni, ut salvos facias nos.
19O||79||4||152490	Deus converte nos, et ostende faciem tuam, et salvi erimus.
19O||79||5||152500	Domine Deus virtutum, quousque irasceris super orationem servi tui ?
19O||79||6||152510	Cibabis nos pane lacrimarum, et potum dabis nobis in lacrimis in mensura ?
19O||79||7||152520	Posuisti nos in contradictionem vicinis nostris, et inimici nostri subsannaverunt nos.
19O||79||8||152530	Deus virtutum, converte nos, et ostende faciem tuam, et salvi erimus.
19O||79||9||152540	Vineam de Ægypto transtulisti, et ejecisti gentes, et plantasti eam.
19O||79||10||152550	Dux itineris fuisti in conspectu ejus ; plantasti radices ejus, et implevit terram.
19O||79||11||152560	Operuit montes umbra ejus, et arbusta ejus cedros Dei.
19O||79||12||152570	Extendit palmites suos usque ad mare, et usque ad flumen propagines ejus.
19O||79||13||152580	Ut quid destruxisti maceriam ejus, et vindemiant eam omnes qui prætergrediuntur viam ?
19O||79||14||152590	Exterminavit eam aper de silva, et singularis ferus depastus est eam.
19O||79||15||152600	Deus virtutum, convertere, respice de cælo, et vide, et visita vineam istam ;
19O||79||16||152610	et perfice eam quam plantavit dextera tua, et super filium hominis quem confirmasti tibi.
19O||79||17||152620	Incensa igni et suffossa, ab increpatione vultus tui peribunt.
19O||79||18||152630	Fiat manus tua super virum dexteræ tuæ, et super filium hominis quem confirmasti tibi.
19O||79||19||152640	Et non discedimus a te ; vivificabis nos, et nomen tuum invocabimus.
19O||79||20||152650	Domine Deus virtutum, converte nos, et ostende faciem tuam, et salvi erimus.
19O||80||1||152660	In finem. Pro torcularibus. Psalmus ipsi Asaph.
19O||80||2||152670	Exsultate Deo adjutori nostro, jubilate Deo Jacob.
19O||80||3||152680	Sumite psalmum, et date tympanum ; psalterium jucundum, cum cithara.
19O||80||4||152690	Buccinate in neomenia tuba, in insigni die solemnitatis vestræ ;
19O||80||5||152700	quia præceptum in Israël est, et judicium Deo Jacob.
19O||80||6||152710	Testimonium in Joseph posuit illud, cum exiret de terra Ægypti ; linguam quam non noverat audivit.
19O||80||7||152720	Divertit ab oneribus dorsum ejus ; manus ejus in cophino servierunt.
19O||80||8||152730	In tribulatione invocasti me, et liberavi te. Exaudivi te in abscondito tempestatis ; probavi te apud aquam contradictionis.
19O||80||9||152740	Audi, populus meus, et contestabor te. Israël, si audieris me,
19O||80||10||152750	non erit in te deus recens, neque adorabis deum alienum.
19O||80||11||152760	Ego enim sum Dominus Deus tuus, qui eduxi te de terra Ægypti. Dilata os tuum, et implebo illud.
19O||80||12||152770	Et non audivit populus meus vocem meam, et Israël non intendit mihi.
19O||80||13||152780	Et dimisi eos secundum desideria cordis eorum ; ibunt in adinventionibus suis.
19O||80||14||152790	Si populus meus audisset me, Israël si in viis meis ambulasset,
19O||80||15||152800	pro nihilo forsitan inimicos eorum humiliassem, et super tribulantes eos misissem manum meam.
19O||80||16||152810	Inimici Domini mentiti sunt ei, et erit tempus eorum in sæcula.
19O||80||17||152820	Et cibavit eos ex adipe frumenti, et de petra melle saturavit eos.
19O||81||1||152830	Psalmus Asaph. Deus stetit in synagoga deorum ; in medio autem deos dijudicat.
19O||81||2||152840	Usquequo judicatis iniquitatem, et facies peccatorum sumitis ?
19O||81||3||152850	Judicate egeno et pupillo ; humilem et pauperem justificate.
19O||81||4||152860	Eripite pauperem, et egenum de manu peccatoris liberate.
19O||81||5||152870	Nescierunt, neque intellexerunt ; in tenebris ambulant ; movebuntur omnia fundamenta terræ.
19O||81||6||152880	Ego dixi : Dii estis, et filii Excelsi omnes.
19O||81||7||152890	Vos autem sicut homines moriemini, et sicut unus de principibus cadetis.
19O||81||8||152900	Surge, Deus, judica terram, quoniam tu hæreditabis in omnibus gentibus.
19O||82||1||152910	Canticum Psalmi Asaph.
19O||82||2||152920	Deus, quis similis erit tibi ? ne taceas, neque compescaris, Deus :
19O||82||3||152930	quoniam ecce inimici tui sonuerunt, et qui oderunt te extulerunt caput.
19O||82||4||152940	Super populum tuum malignaverunt consilium, et cogitaverunt adversus sanctos tuos.
19O||82||5||152950	Dixerunt : Venite, et disperdamus eos de gente, et non memoretur nomen Israël ultra.
19O||82||6||152960	Quoniam cogitaverunt unanimiter, simul adversum te testamentum disposuerunt :
19O||82||7||152970	tabernacula Idumæorum et Ismahelitæ, Moab et Agareni,
19O||82||8||152980	Gebal et Ammon, et Amalec ; alienigenæ cum habitantibus Tyrum.
19O||82||9||152990	Etenim Assur venit cum illis, facti sunt in adjutorium filiis Lot.
19O||82||10||153000	Fac illis sicut Madian et Sisaræ, sicut Jabin in torrente Cisson.
19O||82||11||153010	Disperierunt in Endor, facti sunt ut stercus terræ.
19O||82||12||153020	Pone principes eorum sicut Oreb, et Zeb, et Zebee, et Salmana ; omnes principes eorum
19O||82||13||153030	qui dixerunt : Hæreditate possideamus sanctuarium Dei.
19O||82||14||153040	Deus meus, pone illos ut rotam, et sicut stipulam ante faciem venti.
19O||82||15||153050	Sicut ignis qui comburit silvam, et sicut flamma comburens montes ;
19O||82||16||153060	ita persequeris illos in tempestate tua, et in ira tua turbabis eos.
19O||82||17||153070	Imple facies eorum ignominia, et quærent nomen tuum, Domine.
19O||82||18||153080	Erubescant, et conturbentur in sæculum sæculi, et confundantur, et pereant.
19O||82||19||153090	Et cognoscant quia nomen tibi Dominus ; tu solus Altissimus in omni terra.
19O||83||1||153100	In finem, pro torcularibus filiis Core. Psalmus.
19O||83||2||153110	Quam dilecta tabernacula tua, Domine virtutum !
19O||83||3||153120	Concupiscit, et deficit anima mea in atria Domini ; cor meum et caro mea exsultaverunt in Deum vivum.
19O||83||4||153130	Etenim passer invenit sibi domum, et turtur nidum sibi, ubi ponat pullos suos. Altaria tua, Domine virtutum, rex meus, et Deus meus.
19O||83||5||153140	Beati qui habitant in domo tua, Domine ; in sæcula sæculorum laudabunt te.
19O||83||6||153150	Beatus vir cujus est auxilium abs te, ascensiones in corde suo disposuit,
19O||83||7||153160	in valle lacrimarum, in loco quem posuit.
19O||83||8||153170	Etenim benedictionem dabit legislator ; ibunt de virtute in virtutem, videbitur Deus deorum in Sion.
19O||83||9||153180	Domine Deus virtutum, exaudi orationem meam ; auribus percipe, Deus Jacob.
19O||83||10||153190	Protector noster, aspice, Deus, et respice in faciem christi tui.
19O||83||11||153200	Quia melior est dies una in atriis tuis super millia ; elegi abjectus esse in domo Dei mei magis quam habitare in tabernaculis peccatorum.
19O||83||12||153210	Quia misericordiam et veritatem diligit Deus, gratiam et gloriam dabit Dominus.
19O||83||13||153220	Non privabit bonis eos qui ambulant in innocentia. Domine virtutum, beatus homo qui sperat in te.
19O||84||1||153230	In finem, filiis Core. Psalmus.
19O||84||2||153240	Benedixisti, Domine, terram tuam ; avertisti captivitatem Jacob.
19O||84||3||153250	Remisisti iniquitatem plebis tuæ, operuisti omnia peccata eorum.
19O||84||4||153260	Mitigasti omnem iram tuam, avertisti ab ira indignationis tuæ.
19O||84||5||153270	Converte nos, Deus salutaris noster, et averte iram tuam a nobis.
19O||84||6||153280	Numquid in æternum irasceris nobis ? aut extendes iram tuam a generatione in generationem ?
19O||84||7||153290	Deus, tu conversus vivificabis nos, et plebs tua lætabitur in te.
19O||84||8||153300	Ostende nobis, Domine, misericordiam tuam, et salutare tuum da nobis.
19O||84||9||153310	Audiam quid loquatur in me Dominus Deus, quoniam loquetur pacem in plebem suam, et super sanctos suos, et in eos qui convertuntur ad cor.
19O||84||10||153320	Verumtamen prope timentes eum salutare ipsius, ut inhabitet gloria in terra nostra.
19O||84||11||153330	Misericordia et veritas obviaverunt sibi ; justitia et pax osculatæ sunt.
19O||84||12||153340	Veritas de terra orta est, et justitia de cælo prospexit.
19O||84||13||153350	Etenim Dominus dabit benignitatem, et terra nostra dabit fructum suum.
19O||84||14||153360	Justitia ante eum ambulabit, et ponet in via gressus suos.
19O||85||1||153370	Oratio ipsi David. Inclina, Domine, aurem tuam et exaudi me, quoniam inops et pauper sum ego.
19O||85||2||153380	Custodi animam meam, quoniam sanctus sum ; salvum fac servum tuum, Deus meus, sperantem in te.
19O||85||3||153390	Miserere mei, Domine, quoniam ad te clamavi tota die ;
19O||85||4||153400	lætifica animam servi tui, quoniam ad te, Domine, animam meam levavi.
19O||85||5||153410	Quoniam tu, Domine, suavis et mitis, et multæ misericordiæ omnibus invocantibus te.
19O||85||6||153420	Auribus percipe, Domine, orationem meam, et intende voci deprecationis meæ.
19O||85||7||153430	In die tribulationis meæ clamavi ad te, quia exaudisti me.
19O||85||8||153440	Non est similis tui in diis, Domine, et non est secundum opera tua.
19O||85||9||153450	Omnes gentes quascumque fecisti venient, et adorabunt coram te, Domine, et glorificabunt nomen tuum.
19O||85||10||153460	Quoniam magnus es tu, et faciens mirabilia ; tu es Deus solus.
19O||85||11||153470	Deduc me, Domine, in via tua, et ingrediar in veritate tua ; lætetur cor meum, ut timeat nomen tuum.
19O||85||12||153480	Confitebor tibi, Domine Deus meus, in toto corde meo, et glorificabo nomen tuum in æternum ;
19O||85||13||153490	quia misericordia tua magna est super me, et eruisti animam meam ex inferno inferiori.
19O||85||14||153500	Deus, iniqui insurrexerunt super me, et synagoga potentium quæsierunt animam meam, et non proposuerunt te in conspectu suo.
19O||85||15||153510	Et tu, Domine Deus, miserator et misericors ; patiens, et multæ misericordiæ, et verax.
19O||85||16||153520	Respice in me, et miserere mei ; da imperium tuum puero tuo, et salvum fac filium ancillæ tuæ.
19O||85||17||153530	Fac mecum signum in bonum, ut videant qui oderunt me, et confundantur, quoniam tu, Domine, adjuvisti me, et consolatus es me.
19O||86||1||153540	Filiis Core. Psalmus cantici. Fundamenta ejus in montibus sanctis ;
19O||86||2||153550	diligit Dominus portas Sion super omnia tabernacula Jacob.
19O||86||3||153560	Gloriosa dicta sunt de te, civitas Dei !
19O||86||4||153570	Memor ero Rahab et Babylonis, scientium me ; ecce alienigenæ, et Tyrus, et populus Æthiopum, hi fuerunt illic.
19O||86||5||153580	Numquid Sion dicet : Homo et homo natus est in ea, et ipse fundavit eam Altissimus ?
19O||86||6||153590	Dominus narrabit in scripturis populorum et principum, horum qui fuerunt in ea.
19O||86||7||153600	Sicut lætantium omnium habitatio est in te.
19O||87||1||153610	Canticum Psalmi, filiis Core, in finem, pro Maheleth ad respondendum. Intellectus Eman Ezrahitæ.
19O||87||2||153620	Domine, Deus salutis meæ, in die clamavi et nocte coram te.
19O||87||3||153630	Intret in conspectu tuo oratio mea, inclina aurem tuam ad precem meam.
19O||87||4||153640	Quia repleta est malis anima mea, et vita mea inferno appropinquavit.
19O||87||5||153650	Æstimatus sum cum descendentibus in lacum, factus sum sicut homo sine adjutorio,
19O||87||6||153660	inter mortuos liber ; sicut vulnerati dormientes in sepulchris, quorum non es memor amplius, et ipsi de manu tua repulsi sunt.
19O||87||7||153670	Posuerunt me in lacu inferiori, in tenebrosis, et in umbra mortis.
19O||87||8||153680	Super me confirmatus est furor tuus, et omnes fluctus tuos induxisti super me.
19O||87||9||153690	Longe fecisti notos meos a me, posuerunt me abominationem sibi. Traditus sum, et non egrediebar ;
19O||87||10||153700	oculi mei languerunt præ inopia. Clamavi ad te, Domine, tota die ; expandi ad te manus meas.
19O||87||11||153710	Numquid mortuis facies mirabilia ? aut medici suscitabunt, et confitebuntur tibi ?
19O||87||12||153720	Numquid narrabit aliquis in sepulchro misericordiam tuam, et veritatem tuam in perditione ?
19O||87||13||153730	Numquid cognoscentur in tenebris mirabilia tua ? et justitia tua in terra oblivionis ?
19O||87||14||153740	Et ego ad te, Domine, clamavi, et mane oratio mea præveniet te.
19O||87||15||153750	Ut quid, Domine, repellis orationem meam, avertis faciem tuam a me ?
19O||87||16||153760	Pauper sum ego, et in laboribus a juventute mea ; exaltatus autem, humiliatus sum et conturbatus.
19O||87||17||153770	In me transierunt iræ tuæ, et terrores tui conturbaverunt me :
19O||87||18||153780	circumdederunt me sicut aqua tota die ; circumdederunt me simul.
19O||87||19||153790	Elongasti a me amicum et proximum, et notos meos a miseria.
19O||88||1||153800	Intellectus Ethan Ezrahitæ.
19O||88||2||153810	Misericordias Domini in æternum cantabo ; in generationem et generationem annuntiabo veritatem tuam in ore meo.
19O||88||3||153820	Quoniam dixisti : In æternum misericordia ædificabitur in cælis ; præparabitur veritas tua in eis.
19O||88||4||153830	Disposui testamentum electis meis ; juravi David, servo meo :
19O||88||5||153840	usque in æternum præparabo semen tuum, et ædificabo in generationem et generationem sedem tuam.
19O||88||6||153850	Confitebuntur cæli mirabilia tua, Domine ; etenim veritatem tuam in ecclesia sanctorum.
19O||88||7||153860	Quoniam quis in nubibus æquabitur Domino, similis erit Deo in filiis Dei ?
19O||88||8||153870	Deus, qui glorificatur in consilio sanctorum, magnus et terribilis super omnes qui in circuitu ejus sunt.
19O||88||9||153880	Domine Deus virtutum, quis similis tibi ? potens es, Domine, et veritas tua in circuitu tuo.
19O||88||10||153890	Tu dominaris potestati maris, motum autem fluctuum ejus tu mitigas.
19O||88||11||153900	Tu humiliasti, sicut vulneratum, superbum ; in brachio virtutis tuæ dispersisti inimicos tuos.
19O||88||12||153910	Tui sunt cæli, et tua est terra ; orbem terræ, et plenitudinem ejus tu fundasti ;
19O||88||13||153920	aquilonem et mare tu creasti. Thabor et Hermon in nomine tuo exsultabunt.
19O||88||14||153930	Tuum brachium cum potentia ; firmetur manus tua, et exaltetur dextera tua.
19O||88||15||153940	Justitia et judicium præparatio sedis tuæ ; misericordia et veritas præcedent faciem tuam.
19O||88||16||153950	Beatus populus qui scit jubilationem : Domine, in lumine vultus tui ambulabunt ;
19O||88||17||153960	et in nomine tuo exsultabunt tota die ; et in justitia tua exaltabuntur.
19O||88||18||153970	Quoniam gloria virtutis eorum tu es, et in beneplacito tuo exaltabitur cornu nostrum.
19O||88||19||153980	Quia Domini est assumptio nostra, et sancti Israël regis nostri.
19O||88||20||153990	Tunc locutus es in visione sanctis tuis, et dixisti : Posui adjutorium in potente ; et exaltavi electum de plebe mea.
19O||88||21||154000	Inveni David, servum meum, oleo sancto meo unxi eum.
19O||88||22||154010	Manus enim mea auxiliabitur ei, et brachium meum confortabit eum.
19O||88||23||154020	Nihil proficiet inimicus in eo, et filius iniquitatis non apponet nocere ei.
19O||88||24||154030	Et concidam a facie ipsius inimicos ejus, et odientes eum in fugam convertam.
19O||88||25||154040	Et veritas mea et misericordia mea cum ipso ; et in nomine meo exaltabitur cornu ejus.
19O||88||26||154050	Et ponam in mari manum ejus, et in fluminibus dexteram ejus.
19O||88||27||154060	Ipse invocabit me : Pater meus es tu, Deus meus, et susceptor salutis meæ.
19O||88||28||154070	Et ego primogenitum ponam illum, excelsum præ regibus terræ.
19O||88||29||154080	In æternum servabo illi misericordiam meam, et testamentum meum fidele ipsi.
19O||88||30||154090	Et ponam in sæculum sæculi semen ejus, et thronum ejus sicut dies cæli.
19O||88||31||154100	Si autem dereliquerint filii ejus legem meam, et in judiciis meis non ambulaverint ;
19O||88||32||154110	si justitias meas profanaverint, et mandata mea non custodierint :
19O||88||33||154120	visitabo in virga iniquitates eorum, et in verberibus peccata eorum ;
19O||88||34||154130	misericordiam autem meam non dispergam ab eo, neque nocebo in veritate mea.
19O||88||35||154140	Neque profanabo testamentum meum, et quæ procedunt de labiis meis non faciam irrita.
19O||88||36||154150	Semel juravi in sancto meo, si David mentiar :
19O||88||37||154160	Semen ejus in æternum manebit. Et thronus ejus sicut sol in conspectu meo,
19O||88||38||154170	et sicut luna perfecta in æternum, et testis in cælo fidelis.
19O||88||39||154180	Tu vero repulisti et despexisti ; distulisti christum tuum.
19O||88||40||154190	Evertisti testamentum servi tui ; profanasti in terra sanctuarium ejus.
19O||88||41||154200	Destruxisti omnes sepes ejus ; posuisti firmamentum ejus formidinem.
19O||88||42||154210	Diripuerunt eum omnes transeuntes viam ; factus est opprobrium vicinis suis.
19O||88||43||154220	Exaltasti dexteram deprimentium eum ; lætificasti omnes inimicos ejus.
19O||88||44||154230	Avertisti adjutorium gladii ejus, et non es auxiliatus ei in bello.
19O||88||45||154240	Destruxisti eum ab emundatione, et sedem ejus in terram collisisti.
19O||88||46||154250	Minorasti dies temporis ejus ; perfudisti eum confusione.
19O||88||47||154260	Usquequo, Domine, avertis in finem : exardescet sicut ignis ira tua ?
19O||88||48||154270	Memorare quæ mea substantia ; numquid enim vane constituisti omnes filios hominum ?
19O||88||49||154280	Quis est homo qui vivet et non videbit mortem ? eruet animam suam de manu inferi ?
19O||88||50||154290	Ubi sunt misericordiæ tuæ antiquæ, Domine, sicut jurasti David in veritate tua ?
19O||88||51||154300	Memor esto, Domine, opprobrii servorum tuorum, quod continui in sinu meo, multarum gentium ;
19O||88||52||154310	quod exprobraverunt inimici tui, Domine, quod exprobraverunt commutationem christi tui.
19O||88||53||154320	Benedictus Dominus in æternum. Fiat ! fiat !
19O||89||1||154330	Oratio Moysi, hominis Dei. Domine, refugium factus es nobis a generatione in generationem.
19O||89||2||154340	Priusquam montes fierent, aut formaretur terra et orbis, a sæculo et usque in sæculum tu es Deus.
19O||89||3||154350	Ne avertas hominem in humilitatem ; et dixisti : Convertimini, filii hominum.
19O||89||4||154360	Quoniam mille anni ante oculos tuos tamquam dies hesterna quæ præteriit, et custodia in nocte ;
19O||89||5||154370	quæ pro nihilo habentur eorum anni erunt.
19O||89||6||154380	Mane sicut herba transeat ; mane floreat, et transeat ; vespere decidat, induret, et arescat.
19O||89||7||154390	Quia defecimus in ira tua, et in furore tuo turbati sumus.
19O||89||8||154400	Posuisti iniquitates nostras in conspectu tuo, sæculum nostrum in illuminatione vultus tui.
19O||89||9||154410	Quoniam omnes dies nostri defecerunt ; et in ira tua defecimus. Anni nostri sicut aranea meditabuntur ;
19O||89||10||154420	dies annorum nostrorum in ipsis septuaginta anni. Si autem in potentatibus octoginta anni, et amplius eorum labor et dolor ; quoniam supervenit mansuetudo, et corripiemur.
19O||89||11||154430	Quis novit potestatem iræ tuæ,
19O||89||12||154440	et præ timore tuo iram tuam dinumerare ? Dexteram tuam sic notam fac, et eruditos corde in sapientia.
19O||89||13||154450	Convertere, Domine ; usquequo ? et deprecabilis esto super servos tuos.
19O||89||14||154460	Repleti sumus mane misericordia tua ; et exsultavimus, et delectati sumus omnibus diebus nostris.
19O||89||15||154470	Lætati sumus pro diebus quibus nos humiliasti, annis quibus vidimus mala.
19O||89||16||154480	Respice in servos tuos et in opera tua, et dirige filios eorum.
19O||89||17||154490	Et sit splendor Domini Dei nostri super nos ; et opera manuum nostrarum dirige super nos, et opus manuum nostrarum dirige.
19O||90||1||154500	Laus cantici David. Qui habitat in adjutorio Altissimi, in protectione Dei cæli commorabitur.
19O||90||2||154510	Dicet Domino : Susceptor meus es tu et refugium meum ; Deus meus, sperabo in eum.
19O||90||3||154520	Quoniam ipse liberavit me de laqueo venantium, et a verbo aspero.
19O||90||4||154530	Scapulis suis obumbrabit tibi, et sub pennis ejus sperabis.
19O||90||5||154540	Scuto circumdabit te veritas ejus : non timebis a timore nocturno ;
19O||90||6||154550	a sagitta volante in die, a negotio perambulante in tenebris, ab incursu, et dæmonio meridiano.
19O||90||7||154560	Cadent a latere tuo mille, et decem millia a dextris tuis ; ad te autem non appropinquabit.
19O||90||8||154570	Verumtamen oculis tuis considerabis et retributionem peccatorum videbis.
19O||90||9||154580	Quoniam tu es, Domine, spes mea ; Altissimum posuisti refugium tuum.
19O||90||10||154590	Non accedet ad te malum, et flagellum non appropinquabit tabernaculo tuo.
19O||90||11||154600	Quoniam angelis suis mandavit de te, ut custodiant te in omnibus viis tuis.
19O||90||12||154610	In manibus portabunt te, ne forte offendas ad lapidem pedem tuum.
19O||90||13||154620	Super aspidem et basiliscum ambulabis, et conculcabis leonem et draconem.
19O||90||14||154630	Quoniam in me speravit, liberabo eum ; protegam eum, quoniam cognovit nomen meum.
19O||90||15||154640	Clamabit ad me, et ego exaudiam eum ; cum ipso sum in tribulatione ; eripiam eum, et glorificabo eum.
19O||90||16||154650	Longitudine dierum replebo eum, et ostendam illi salutare meum.
19O||91||1||154660	Psalmus cantici, in die sabbati.
19O||91||2||154670	Bonum est confiteri Domino, et psallere nomini tuo, Altissime.
19O||91||3||154680	Ad annuntiandum mane misericordiam tuam, et veritatem tuam per noctem ;
19O||91||4||154690	in decachordo, psalterio, cum cantico, in cithara.
19O||91||5||154700	Quia delectasti me, Domine, in factura tua ; et in operibus manuum tuarum exsultabo.
19O||91||6||154710	Quam magnificata sunt opera tua, Domine ! nimis profundæ factæ sunt cogitationes tuæ.
19O||91||7||154720	Vir insipiens non cognoscet, et stultus non intelliget hæc.
19O||91||8||154730	Cum exorti fuerint peccatores sicut fœnum, et apparuerint omnes qui operantur iniquitatem, ut intereant in sæculum sæculi ;
19O||91||9||154740	tu autem Altissimus in æternum, Domine.
19O||91||10||154750	Quoniam ecce inimici tui, Domine, quoniam ecce inimici tui peribunt ; et dispergentur omnes qui operantur iniquitatem.
19O||91||11||154760	Et exaltabitur sicut unicornis cornu meum, et senectus mea in misericordia uberi.
19O||91||12||154770	Et despexit oculus meus inimicos meos, et in insurgentibus in me malignantibus audiet auris mea.
19O||91||13||154780	Justus ut palma florebit ; sicut cedrus Libani multiplicabitur.
19O||91||14||154790	Plantati in domo Domini, in atriis domus Dei nostri florebunt.
19O||91||15||154800	Adhuc multiplicabuntur in senecta uberi, et bene patientes erunt :
19O||91||16||154810	ut annuntient quoniam rectus Dominus Deus noster, et non est iniquitas in eo.
19O||92||1||154820	Laus cantici ipsi David, in die ante sabbatum, quando fundata est terra. Dominus regnavit, decorem indutus est : indutus est Dominus fortitudinem, et præcinxit se. Etenim firmavit orbem terræ, qui non commovebitur.
19O||92||2||154830	Parata sedes tua ex tunc ; a sæculo tu es.
19O||92||3||154840	Elevaverunt flumina, Domine, elevaverunt flumina vocem suam, elevaverunt flumina fluctus suos,
19O||92||4||154850	a vocibus aquarum multarum. Mirabiles elationes maris ; mirabilis in altis Dominus.
19O||92||5||154860	Testimonia tua credibilia facta sunt nimis ; domum tuam decet sanctitudo, Domine, in longitudinem dierum.
19O||93||1||154870	Psalmus ipsi David, quarta sabbati. Deus ultionum Dominus ; Deus ultionum libere egit.
19O||93||2||154880	Exaltare, qui judicas terram, redde retributionem superbis.
19O||93||3||154890	Usquequo peccatores, Domine, usquequo peccatores gloriabuntur ?
19O||93||4||154900	effabuntur et loquentur iniquitatem, loquentur omnes qui operantur injustitiam ?
19O||93||5||154910	Populum tuum, Domine, humiliaverunt ; et hæreditatem tuam vexaverunt.
19O||93||6||154920	Viduam et advenam interfecerunt, et pupillos occiderunt.
19O||93||7||154930	Et dixerunt : Non videbit Dominus, nec intelliget Deus Jacob.
19O||93||8||154940	Intelligite, insipientes in populo ; et stulti, aliquando sapite.
19O||93||9||154950	Qui plantavit aurem non audiet ? aut qui finxit oculum non considerat ?
19O||93||10||154960	Qui corripit gentes non arguet, qui docet hominem scientiam ?
19O||93||11||154970	Dominus scit cogitationes hominum, quoniam vanæ sunt.
19O||93||12||154980	Beatus homo quem tu erudieris, Domine, et de lege tua docueris eum ;
19O||93||13||154990	ut mitiges ei a diebus malis, donec fodiatur peccatori fovea.
19O||93||14||155000	Quia non repellet Dominus plebem suam, et hæreditatem suam non derelinquet :
19O||93||15||155010	Quoadusque justitia convertatur in judicium, et qui juxta illam omnes qui recto sunt corde.
19O||93||16||155020	Quis consurget mihi adversus malignantes ? aut quis stabit mecum adversus operantes iniquitatem ?
19O||93||17||155030	Nisi quia Dominus adjuvit me, paulo minus habitasset in inferno anima mea.
19O||93||18||155040	Si dicebam : Motus est pes meus, misericordia tua, Domine, adjuvabat me.
19O||93||19||155050	Secundum multitudinem dolorum meorum in corde meo, consolationes tuæ lætificaverunt animam meam.
19O||93||20||155060	Numquid adhæret tibi sedes iniquitatis, qui fingis laborem in præcepto ?
19O||93||21||155070	Captabunt in animam justi, et sanguinem innocentem condemnabunt.
19O||93||22||155080	Et factus est mihi Dominus in refugium, et Deus meus in adjutorium spei meæ.
19O||93||23||155090	Et reddet illis iniquitatem ipsorum, et in malitia eorum disperdet eos ; disperdet illos Dominus Deus noster.
19O||94||1||155100	Laus cantici ipsi David. Venite, exsultemus Domino ; jubilemus Deo salutari nostro ;
19O||94||2||155110	præoccupemus faciem ejus in confessione, et in psalmis jubilemus ei :
19O||94||3||155120	quoniam Deus magnus Dominus, et rex magnus super omnes deos ;
19O||94||4||155130	quia in manu ejus sunt omnes fines terræ, et altitudines montium ipsius sunt ;
19O||94||5||155140	quoniam ipsius est mare, et ipse fecit illud, et siccam manus ejus formaverunt.
19O||94||6||155150	Venite, adoremus, et procidamus, et ploremus ante Dominum qui fecit nos ;
19O||94||7||155160	quia ipse est Dominus Deus noster, et nos populus pascuæ ejus, et oves manus ejus.
19O||94||8||155170	Hodie si vocem ejus audieritis, nolite obdurare corda vestra
19O||94||9||155180	sicut in irritatione, secundum diem tentationis in deserto, ubi tentaverunt me patres vestri, probaverunt me, et viderunt opera mea.
19O||94||10||155190	Quadraginta annis offensus fui generationi illi ; et dixi : Semper hi errant corde.
19O||94||11||155200	Et isti non cognoverunt vias meas : ut juravi in ira mea : Si introibunt in requiem meam.
19O||95||1||155210	Canticum ipsi David, quando domus ædificabatur post captivitatem. Cantate Domino canticum novum, cantate Domino omnis terra.
19O||95||2||155220	Cantate Domino, et benedicite nomini ejus ; annuntiate de die in diem salutare ejus.
19O||95||3||155230	Annuntiate inter gentes gloriam ejus, in omnibus populis mirabilia ejus.
19O||95||4||155240	Quoniam magnus Dominus, et laudabilis nimis ; terribilis est super omnes deos ;
19O||95||5||155250	quoniam omnes dii gentium dæmonia ; Dominus autem cælos fecit.
19O||95||6||155260	Confessio et pulchritudo in conspectu ejus ; sanctimonia et magnificentia in sanctificatione ejus.
19O||95||7||155270	Afferte Domino, patriæ gentium ; afferte Domino gloriam et honorem ;
19O||95||8||155280	afferte Domino gloriam nomini ejus. Tollite hostias, et introite in atria ejus ;
19O||95||9||155290	adorate Dominum in atrio sancto ejus. Commoveatur a facie ejus universa terra ;
19O||95||10||155300	dicite in gentibus, quia Dominus regnavit. Etenim correxit orbem terræ, qui non commovebitur ; judicabit populos in æquitate.
19O||95||11||155310	Lætentur cæli, et exsultet terra : commoveatur mare et plenitudo ejus ;
19O||95||12||155320	gaudebunt campi, et omnia quæ in eis sunt. Tunc exsultabunt omnia ligna silvarum
19O||95||13||155330	a facie Domini, quia venit, quoniam venit judicare terram. Judicabit orbem terræ in æquitate, et populos in veritate sua.
19O||96||1||155340	Huic David, quando terra ejus restituta est. Dominus regnavit ; exsultet terra ; lætentur insulæ multæ.
19O||96||2||155350	Nubes et caligo in circuitu ejus ; justitia et judicium correctio sedis ejus.
19O||96||3||155360	Ignis ante ipsum præcedet, et inflammabit in circuitu inimicos ejus.
19O||96||4||155370	Illuxerunt fulgura ejus orbi terræ ; vidit, et commota est terra.
19O||96||5||155380	Montes sicut cera fluxerunt a facie Domini ; a facie Domini omnis terra.
19O||96||6||155390	Annuntiaverunt cæli justitiam ejus ; et viderunt omnes populi gloriam ejus.
19O||96||7||155400	Confundantur omnes qui adorant sculptilia, et qui gloriantur in simulacris suis. Adorate eum omnes angeli ejus.
19O||96||8||155410	Audivit, et lætata est Sion ; et exsultaverunt filiæ Judæ, propter judicia tua, Domine.
19O||96||9||155420	Quoniam tu Dominus altissimus super omnem terram ; nimis exaltatus es super omnes deos.
19O||96||10||155430	Qui diligitis Dominum, odite malum ; custodit Dominus animas sanctorum suorum, de manu peccatoris liberabit eos.
19O||96||11||155440	Lux orta est justo, et rectis corde lætitia.
19O||96||12||155450	Lætamini, justi, in Domino, et confitemini memoriæ sanctificationis ejus.
19O||97||1||155460	Psalmus ipsi David. Cantate Domino canticum novum, quia mirabilia fecit. Salvavit sibi dextera ejus, et brachium sanctum ejus.
19O||97||2||155470	Notum fecit Dominus salutare suum ; in conspectu gentium revelavit justitiam suam.
19O||97||3||155480	Recordatus est misericordiæ suæ, et veritatis suæ domui Israël. Viderunt omnes termini terræ salutare Dei nostri.
19O||97||4||155490	Jubilate Deo, omnis terra ; cantate et exsultate, et psallite.
19O||97||5||155500	Psallite Domino in cithara ; in cithara et voce psalmi ;
19O||97||6||155510	in tubis ductilibus, et voce tubæ corneæ. Jubilate in conspectu regis Domini ;
19O||97||7||155520	moveatur mare, et plenitudo ejus ; orbis terrarum, et qui habitant in eo.
19O||97||8||155530	Flumina plaudent manu, simul montes exsultabunt
19O||97||9||155540	a conspectu Domini, quoniam venit judicare terram. Judicabit orbem terrarum in justitia, et populos in æquitate.
19O||98||1||155550	Psalmus ipsi David. Dominus regnavit : irascantur populi ; qui sedet super cherubim : moveatur terra.
19O||98||2||155560	Dominus in Sion magnus, et excelsus super omnes populos.
19O||98||3||155570	Confiteantur nomini tuo magno, quoniam terribile et sanctum est,
19O||98||4||155580	et honor regis judicium diligit. Tu parasti directiones ; judicium et justitiam in Jacob tu fecisti.
19O||98||5||155590	Exaltate Dominum Deum nostrum et adorate scabellum pedum ejus, quoniam sanctum est.
19O||98||6||155600	Moyses et Aaron in sacerdotibus ejus, et Samuel inter eos qui invocant nomen ejus ; invocabant Dominum, et ipse exaudiebat eos ;
19O||98||7||155610	in columna nubis loquebatur ad eos. Custodiebant testimonia ejus, et præceptum quod dedit illis.
19O||98||8||155620	Domine Deus noster, tu exaudiebas eos ; Deus, tu propitius fuisti eis, et ulciscens in omnes adinventiones eorum.
19O||98||9||155630	Exaltate Dominum Deum nostrum, et adorate in monte sancto ejus, quoniam sanctus Dominus Deus noster.
19O||99||1||155640	Psalmus in confessione.
19O||99||2||155650	Jubilate Deo, omnis terra ; servite Domino in lætitia. Introite in conspectu ejus in exsultatione.
19O||99||3||155660	Scitote quoniam Dominus ipse est Deus ; ipse fecit nos, et non ipsi nos ; populus ejus, et oves pascuæ ejus.
19O||99||4||155670	Introite portas ejus in confessione, atria ejus in hymnis ; confitemini illi. Laudate nomen ejus,
19O||99||5||155680	quoniam suavis est Dominus ; in æternum misericordia ejus, et usque in generationem et generationem veritas ejus.
19O||100||1||155690	Psalmus ipsi David. Misericordiam et judicium cantabo tibi, Domine ; psallam,
19O||100||2||155700	et intelligam in via immaculata : quando venies ad me ? Perambulabam in innocentia cordis mei, in medio domus meæ.
19O||100||3||155710	Non proponebam ante oculos meos rem injustam ; facientes prævaricationes odivi, non adhæsit mihi
19O||100||4||155720	cor pravum ; declinantem a me malignum non cognoscebam.
19O||100||5||155730	Detrahentem secreto proximo suo, hunc persequebar, superbo oculo, et insatiabili corde, cum hoc non edebam.
19O||100||6||155740	Oculi mei ad fideles terræ, ut sedeant mecum ; ambulans in via immaculata, hic mihi ministrabat.
19O||100||7||155750	Non habitabit in medio domus meæ qui facit superbiam ; qui loquitur iniqua non direxit in conspectu oculorum meorum.
19O||100||8||155760	In matutino interficiebam omnes peccatores terræ, ut disperderem de civitate Domini omnes operantes iniquitatem.
19O||101||1||155770	Oratio pauperis, cum anxius fuerit, et in conspectu Domini effuderit precem suam.
19O||101||2||155780	Domine, exaudi orationem meam, et clamor meus ad te veniat.
19O||101||3||155790	Non avertas faciem tuam a me ; in quacumque die tribulor, inclina ad me aurem tuam ; in quacumque die invocavero te, velociter exaudi me.
19O||101||4||155800	Quia defecerunt sicut fumus dies mei, et ossa mea sicut cremium aruerunt.
19O||101||5||155810	Percussus sum ut fœnum, et aruit cor meum, quia oblitus sum comedere panem meum.
19O||101||6||155820	A voce gemitus mei adhæsit os meum carni meæ.
19O||101||7||155830	Similis factus sum pellicano solitudinis ; factus sum sicut nycticorax in domicilio.
19O||101||8||155840	Vigilavi, et factus sum sicut passer solitarius in tecto.
19O||101||9||155850	Tota die exprobrabant mihi inimici mei, et qui laudabant me adversum me jurabant :
19O||101||10||155860	quia cinerem tamquam panem manducabam, et potum meum cum fletu miscebam ;
19O||101||11||155870	a facie iræ et indignationis tuæ, quia elevans allisisti me.
19O||101||12||155880	Dies mei sicut umbra declinaverunt, et ego sicut fœnum arui.
19O||101||13||155890	Tu autem, Domine, in æternum permanes, et memoriale tuum in generationem et generationem.
19O||101||14||155900	Tu exsurgens misereberis Sion, quia tempus miserendi ejus, quia venit tempus ;
19O||101||15||155910	quoniam placuerunt servis tuis lapides ejus, et terræ ejus miserebuntur.
19O||101||16||155920	Et timebunt gentes nomen tuum, Domine, et omnes reges terræ gloriam tuam ;
19O||101||17||155930	quia ædificavit Dominus Sion, et videbitur in gloria sua.
19O||101||18||155940	Respexit in orationem humilium et non sprevit precem eorum.
19O||101||19||155950	Scribantur hæc in generatione altera, et populus qui creabitur laudabit Dominum.
19O||101||20||155960	Quia prospexit de excelso sancto suo, Dominus de cælo in terram aspexit ;
19O||101||21||155970	ut audiret gemitus compeditorum, ut solveret filios interemptorum ;
19O||101||22||155980	ut annuntient in Sion nomen Domini, et laudem ejus in Jerusalem,
19O||101||23||155990	in conveniendo populos in unum, et reges ut serviant Domino.
19O||101||24||156000	Respondit ei in via virtutis suæ : Paucitatem dierum meorum nuntia mihi :
19O||101||25||156010	ne revoces me in dimidio dierum meorum, in generationem et generationem anni tui.
19O||101||26||156020	Initio tu, Domine, terram fundasti, et opera manuum tuarum sunt cæli.
19O||101||27||156030	Ipsi peribunt, tu autem permanes ; et omnes sicut vestimentum veterascent. Et sicut opertorium mutabis eos, et mutabuntur ;
19O||101||28||156040	tu autem idem ipse es, et anni tui non deficient.
19O||101||29||156050	Filii servorum tuorum habitabunt ; et semen eorum in sæculum dirigetur.
19O||102||1||156060	Ipsi David. Benedic, anima mea, Domino, et omnia quæ intra me sunt nomini sancto ejus.
19O||102||2||156070	Benedic, anima mea, Domino, et noli oblivisci omnes retributiones ejus ;
19O||102||3||156080	qui propitiatur omnibus iniquitatibus tuis, qui sanat omnes infirmitates tuas ;
19O||102||4||156090	qui redimit de interitu vitam tuam, qui coronat te in misericordia et miserationibus ;
19O||102||5||156100	qui replet in bonis desiderium tuum : renovabitur ut aquilæ juventus tua.
19O||102||6||156110	Faciens misericordias Dominus, et judicium omnibus injuriam patientibus.
19O||102||7||156120	Notas fecit vias suas Moysi, filiis Israël voluntates suas.
19O||102||8||156130	Miserator et misericors Dominus, longanimis, et multum misericors.
19O||102||9||156140	Non in perpetuum irascetur, neque in æternum comminabitur.
19O||102||10||156150	Non secundum peccata nostra fecit nobis, neque secundum iniquitates nostras retribuit nobis.
19O||102||11||156160	Quoniam secundum altitudinem cæli a terra, corroboravit misericordiam suam super timentes se ;
19O||102||12||156170	quantum distat ortus ab occidente, longe fecit a nobis iniquitates nostras.
19O||102||13||156180	Quomodo miseretur pater filiorum, misertus est Dominus timentibus se.
19O||102||14||156190	Quoniam ipse cognovit figmentum nostrum ; recordatus est quoniam pulvis sumus.
19O||102||15||156200	Homo, sicut fœnum dies ejus ; tamquam flos agri, sic efflorebit :
19O||102||16||156210	quoniam spiritus pertransibit in illo, et non subsistet : et non cognoscet amplius locum suum.
19O||102||17||156220	Misericordia autem Domini ab æterno, et usque in æternum super timentes eum. Et justitia illius in filios filiorum,
19O||102||18||156230	his qui servant testamentum ejus, et memores sunt mandatorum ipsius ad faciendum ea.
19O||102||19||156240	Dominus in cælo paravit sedem suam, et regnum ipsius omnibus dominabitur.
19O||102||20||156250	Benedicite Domino, omnes angeli ejus, potentes virtute, facientes verbum illius, ad audiendam vocem sermonum ejus.
19O||102||21||156260	Benedicite Domino, omnes virtutes ejus, ministri ejus, qui facitis voluntatem ejus.
19O||102||22||156270	Benedicite Domino, omnia opera ejus, in omni loco dominationis ejus. Benedic, anima mea, Domino.
19O||103||1||156280	Ipsi David. Benedic, anima mea, Domino : Domine Deus meus, magnificatus es vehementer. Confessionem et decorem induisti,
19O||103||2||156290	amictus lumine sicut vestimento. Extendens cælum sicut pellem,
19O||103||3||156300	qui tegis aquis superiora ejus ; qui ponis nubem ascensum tuum, qui ambulas super pennas ventorum ;
19O||103||4||156310	qui facis angelos tuos spiritus, et ministros tuos ignem urentem.
19O||103||5||156320	Qui fundasti terram super stabilitatem suam, non inclinabitur in sæculum sæculi.
19O||103||6||156330	Abyssus sicut vestimentum amictus ejus ; super montes stabunt aquæ.
19O||103||7||156340	Ab increpatione tua fugient, a voce tonitrui tui formidabunt.
19O||103||8||156350	Ascendunt montes, et descendunt campi in locum quem fundasti eis.
19O||103||9||156360	Terminum posuisti quem non transgredientur ; neque convertentur operire terram.
19O||103||10||156370	Qui emittis fontes in convallibus ; inter medium montium pertransibunt aquæ.
19O||103||11||156380	Potabunt omnes bestiæ agri ; expectabunt onagri in siti sua.
19O||103||12||156390	Super ea volucres cæli habitabunt ; de medio petrarum dabunt voces.
19O||103||13||156400	Rigans montes de superioribus suis ; de fructu operum tuorum satiabitur terra ;
19O||103||14||156410	producens fœnum jumentis, et herbam servituti hominum : ut educas panem de terra.
19O||103||15||156420	Et vinum lætificet cor hominis ; ut exhilaret faciem in oleo, et panis cor hominis confirmet.
19O||103||16||156430	Saturabuntur ligna campi, et cedri Libani quas plantavit ;
19O||103||17||156440	illic passeres nidificabunt, herodii domus dux est eorum ;
19O||103||18||156450	montes excelsi cervis, petra refugium herinaciis.
19O||103||19||156460	Fecit lunam in tempora ; sol cognovit occasum suum.
19O||103||20||156470	Posuisti tenebras, et facta est nox ; in ipsa pertransibunt omnes bestiæ silvæ ;
19O||103||21||156480	catuli leonum rugientes ut rapiant, et quærant a Deo escam sibi.
19O||103||22||156490	Ortus est sol, et congregati sunt, et in cubilibus suis collocabuntur.
19O||103||23||156500	Exibit homo ad opus suum, et ad operationem suam usque ad vesperum.
19O||103||24||156510	Quam magnificata sunt opera tua, Domine ! omnia in sapientia fecisti ; impleta est terra possessione tua.
19O||103||25||156520	Hoc mare magnum et spatiosum manibus ; illic reptilia quorum non est numerus, animalia pusilla cum magnis.
19O||103||26||156530	Illic naves pertransibunt ; draco iste quem formasti ad illudendum ei.
19O||103||27||156540	Omnia a te expectant ut des illis escam in tempore.
19O||103||28||156550	Dante te illis, colligent ; aperiente te manum tuam, omnia implebuntur bonitate.
19O||103||29||156560	Avertente autem te faciem, turbabuntur ; auferes spiritum eorum, et deficient, et in pulverem suum revertentur.
19O||103||30||156570	Emittes spiritum tuum, et creabuntur ; et renovabis faciem terræ.
19O||103||31||156580	Sit gloria Domini in sæculum ; lætabitur Dominus in operibus suis.
19O||103||32||156590	Qui respicit terram, et facit eam tremere ; qui tangit montes, et fumigant.
19O||103||33||156600	Cantabo Domino in vita mea ; psallam Deo meo quamdiu sum.
19O||103||34||156610	Jucundum sit ei eloquium meum ; ego vero delectabor in Domino.
19O||103||35||156620	Deficiant peccatores a terra, et iniqui, ita ut non sint. Benedic, anima mea, Domino.
19O||104||1||156630	Alleluja. Confitemini Domino, et invocate nomen ejus ; annuntiate inter gentes opera ejus.
19O||104||2||156640	Cantate ei, et psallite ei ; narrate omnia mirabilia ejus.
19O||104||3||156650	Laudamini in nomine sancto ejus ; lætetur cor quærentium Dominum.
19O||104||4||156660	Quærite Dominum, et confirmamini ; quærite faciem ejus semper.
19O||104||5||156670	Mementote mirabilium ejus quæ fecit, prodigia ejus, et judicia oris ejus.
19O||104||6||156680	Semen Abraham, servi ejus ; filii Jacob, electi ejus.
19O||104||7||156690	Ipse Dominus Deus noster ; in universa terra judicia ejus.
19O||104||8||156700	Memor fuit in sæculum testamenti sui ; verbi quod mandavit in mille generationes ;
19O||104||9||156710	quod disposuit ad Abraham, et juramenti sui ad Isaac ;
19O||104||10||156720	et statuit illud Jacob in præceptum, et Israël in testamentum æternum :
19O||104||11||156730	dicens : Tibi dabo terram Chanaan, funiculum hæreditatis vestræ ;
19O||104||12||156740	cum essent numero brevi, paucissimi et incolæ ejus.
19O||104||13||156750	Et pertransierunt de gente in gentem, et de regno ad populum alterum.
19O||104||14||156760	Non reliquit hominem nocere eis ; et corripuit pro eis reges.
19O||104||15||156770	Nolite tangere christos meos, et in prophetis meis nolite malignari.
19O||104||16||156780	Et vocavit famem super terram ; et omne firmamentum panis contrivit.
19O||104||17||156790	Misit ante eos virum ; in servum venundatus est Joseph.
19O||104||18||156800	Humiliaverunt in compedibus pedes ejus ; ferrum pertransiit animam ejus ;
19O||104||19||156810	donec veniret verbum ejus, eloquium Domini inflammavit eum.
19O||104||20||156820	Misit rex, et solvit eum ; princeps populorum, et dimisit eum.
19O||104||21||156830	Constituit eum dominum domus suæ, et principem omnis possessionis suæ ;
19O||104||22||156840	ut erudiret principes ejus sicut semetipsum, et senes ejus prudentiam doceret.
19O||104||23||156850	Et intravit Israël in Ægyptum ; et Jacob accola fuit in terra Cham.
19O||104||24||156860	Et auxit populum suum vehementer, et firmavit eum super inimicos ejus.
19O||104||25||156870	Convertit cor eorum, ut odirent populum ejus, et dolum facerent in servos ejus.
19O||104||26||156880	Misit Moysen, servum suum, Aaron quem elegit ipsum.
19O||104||27||156890	Posuit in eis verba signorum suorum, et prodigiorum in terra Cham.
19O||104||28||156900	Misit tenebras, et obscuravit ; et non exacerbavit sermones suos.
19O||104||29||156910	Convertit aquas eorum in sanguinem, et occidit pisces eorum.
19O||104||30||156920	Edidit terra eorum ranas in penetralibus regum ipsorum.
19O||104||31||156930	Dixit, et venit cœnomyia, et ciniphes in omnibus finibus eorum.
19O||104||32||156940	Posuit pluvias eorum grandinem, ignem comburentem in terra ipsorum.
19O||104||33||156950	Et percussit vineas eorum, et ficulneas eorum, et contrivit lignum finium eorum.
19O||104||34||156960	Dixit, et venit locusta, et bruchus cujus non erat numerus ;
19O||104||35||156970	et comedit omne fœnum in terra eorum ; et comedit omnem fructum terræ eorum.
19O||104||36||156980	Et percussit omne primogenitum in terra eorum, primitias omnis laboris eorum.
19O||104||37||156990	Et eduxit eos cum argento et auro, et non erat in tribubus eorum infirmus.
19O||104||38||157000	Lætata est Ægyptus in profectione eorum, quia incubuit timor eorum super eos.
19O||104||39||157010	Expandit nubem in protectionem eorum, et ignem ut luceret eis per noctem.
19O||104||40||157020	Petierunt, et venit coturnix, et pane cæli saturavit eos.
19O||104||41||157030	Dirupit petram, et fluxerunt aquæ, abierunt in sicco flumina ;
19O||104||42||157040	quoniam memor fuit verbi sancti sui, quod habuit ad Abraham, puerum suum.
19O||104||43||157050	Et eduxit populum suum in exsultatione, et electos suos in lætitia.
19O||104||44||157060	Et dedit illis regiones gentium, et labores populorum possederunt :
19O||104||45||157070	ut custodiant justificationes ejus, et legem ejus requirant.
19O||105||1||157080	Alleluja. Confitemini Domino, quoniam bonus, quoniam in sæculum misericordia ejus.
19O||105||2||157090	Quis loquetur potentias Domini, auditas faciet omnes laudes ejus ?
19O||105||3||157100	Beati qui custodiunt judicium, et faciunt justitiam in omni tempore.
19O||105||4||157110	Memento nostri, Domine, in beneplacito populi tui ; visita nos in salutari tuo :
19O||105||5||157120	ad videndum in bonitate electorum tuorum, ad lætandum in lætitia gentis tuæ, ut lauderis cum hæreditate tua.
19O||105||6||157130	Peccavimus cum patribus nostris ; injuste egimus, iniquitatem fecimus.
19O||105||7||157140	Patres nostri in Ægypto non intellexerunt mirabilia tua ; non fuerunt memores multitudinis misericordiæ tuæ. Et irritaverunt ascendentes in mare, mare Rubrum ;
19O||105||8||157150	et salvavit eos propter nomen suum, ut notam faceret potentiam suam.
19O||105||9||157160	Et increpuit mare Rubrum, et exsiccatum est ; et deduxit eos in abyssis sicut in deserto.
19O||105||10||157170	Et salvavit eos de manu odientium, et redemit eos de manu inimici.
19O||105||11||157180	Et operuit aqua tribulantes eos ; unus ex eis non remansit.
19O||105||12||157190	Et crediderunt verbis ejus, et laudaverunt laudem ejus.
19O||105||13||157200	Cito fecerunt, obliti sunt operum ejus ; et non sustinuerunt consilium ejus.
19O||105||14||157210	Et concupierunt concupiscentiam in deserto, et tentaverunt Deum in inaquoso.
19O||105||15||157220	Et dedit eis petitionem ipsorum, et misit saturitatem in animas eorum.
19O||105||16||157230	Et irritaverunt Moysen in castris, Aaron, sanctum Domini.
19O||105||17||157240	Aperta est terra, et deglutivit Dathan, et operuit super congregationem Abiron.
19O||105||18||157250	Et exarsit ignis in synagoga eorum, flamma combussit peccatores.
19O||105||19||157260	Et fecerunt vitulum in Horeb, et adoraverunt sculptile.
19O||105||20||157270	Et mutaverunt gloriam suam in similitudinem vituli comedentis fœnum.
19O||105||21||157280	Obliti sunt Deum qui salvavit eos, qui fecit magnalia in Ægypto,
19O||105||22||157290	mirabilia in terra Cham, terribilia in mari Rubro.
19O||105||23||157300	Et dixit ut disperderet eos, si non Moyses, electus ejus, stetisset in confractione in conspectu ejus, ut averteret iram ejus, ne disperderet eos.
19O||105||24||157310	Et pro nihilo habuerunt terram desiderabilem ; non crediderunt verbo ejus.
19O||105||25||157320	Et murmuraverunt in tabernaculis suis ; non exaudierunt vocem Domini.
19O||105||26||157330	Et elevavit manum suam super eos ut prosterneret eos in deserto.
19O||105||27||157340	Et ut dejiceret semen eorum in nationibus, et dispergeret eos in regionibus.
19O||105||28||157350	Et initiati sunt Beelphegor, et comederunt sacrificia mortuorum.
19O||105||29||157360	Et irritaverunt eum in adinventionibus suis, et multiplicata est in eis ruina.
19O||105||30||157370	Et stetit Phinees, et placavit, et cessavit quassatio.
19O||105||31||157380	Et reputatum est ei in justitiam, in generationem et generationem usque in sempiternum.
19O||105||32||157390	Et irritaverunt eum ad Aquas contradictionis ; et vexatus est Moyses propter eos ;
19O||105||33||157400	quia exacerbaverunt spiritum ejus, et distinxit in labiis suis.
19O||105||34||157410	Non disperdiderunt gentes quas dixit Dominus illis ;
19O||105||35||157420	et commisti sunt inter gentes, et didicerunt opera eorum ;
19O||105||36||157430	et servierunt sculptilibus eorum, et factum est illis in scandalum.
19O||105||37||157440	Et immolaverunt filios suos et filias suas dæmoniis.
19O||105||38||157450	Et effuderunt sanguinem innocentem, sanguinem filiorum suorum et filiarum suarum, quas sacrificaverunt sculptilibus Chanaan. Et infecta est terra in sanguinibus ;
19O||105||39||157460	et contaminata est in operibus eorum, et fornicati sunt in adinventionibus suis.
19O||105||40||157470	Et iratus est furore Dominus in populum suum, et abominatus est hæreditatem suam.
19O||105||41||157480	Et tradidit eos in manus gentium ; et dominati sunt eorum qui oderunt eos.
19O||105||42||157490	Et tribulaverunt eos inimici eorum ; et humiliati sunt sub manibus eorum ;
19O||105||43||157500	sæpe liberavit eos. Ipsi autem exacerbaverunt eum in consilio suo ; et humiliati sunt in iniquitatibus suis.
19O||105||44||157510	Et vidit cum tribularentur, et audivit orationem eorum.
19O||105||45||157520	Et memor fuit testamenti sui, et pœnituit eum secundum multitudinem misericordiæ suæ ;
19O||105||46||157530	et dedit eos in misericordias, in conspectu omnium qui ceperant eos.
19O||105||47||157540	Salvos nos fac, Domine Deus noster, et congrega nos de nationibus ; ut confiteamur nomini sancto tuo, et gloriemur in laude tua.
19O||105||48||157550	Benedictus Dominus Deus Israël, a sæculo et usque in sæculum ; et dicet omnis populus : Fiat ! fiat !
19O||106||1||157560	Alleluja. Confitemini Domino, quoniam bonus, quoniam in sæculum misericordia ejus.
19O||106||2||157570	Dicant qui redempti sunt a Domino, quos redemit de manu inimici, et de regionibus congregavit eos,
19O||106||3||157580	a solis ortu, et occasu, ab aquilone, et mari.
19O||106||4||157590	Erraverunt in solitudine, in inaquoso ; viam civitatis habitaculi non invenerunt.
19O||106||5||157600	Esurientes et sitientes, anima eorum in ipsis defecit.
19O||106||6||157610	Et clamaverunt ad Dominum cum tribularentur, et de necessitatibus eorum eripuit eos ;
19O||106||7||157620	et deduxit eos in viam rectam, ut irent in civitatem habitationis.
19O||106||8||157630	Confiteantur Domino misericordiæ ejus, et mirabilia ejus filiis hominum.
19O||106||9||157640	Quia satiavit animam inanem, et animam esurientem satiavit bonis.
19O||106||10||157650	Sedentes in tenebris et umbra mortis ; vinctos, in mendicitate et ferro.
19O||106||11||157660	Quia exacerbaverunt eloquia Dei, et consilium Altissimi irritaverunt.
19O||106||12||157670	Et humiliatum est in laboribus cor eorum ; infirmati sunt, nec fuit qui adjuvaret.
19O||106||13||157680	Et clamaverunt ad Dominum cum tribularentur ; et de necessitatibus eorum liberavit eos.
19O||106||14||157690	Et eduxit eos de tenebris et umbra mortis, et vincula eorum dirupit.
19O||106||15||157700	Confiteantur Domino misericordiæ ejus, et mirabilia ejus filiis hominum.
19O||106||16||157710	Quia contrivit portas æreas, et vectes ferreos confregit.
19O||106||17||157720	Suscepit eos de via iniquitatis eorum, propter injustitias enim suas humiliati sunt.
19O||106||18||157730	Omnem escam abominata est anima eorum, et appropinquaverunt usque ad portas mortis.
19O||106||19||157740	Et clamaverunt ad Dominum cum tribularentur ; et de necessitatibus eorum liberavit eos.
19O||106||20||157750	Misit verbum suum, et sanavit eos, et eripuit eos de interitionibus eorum.
19O||106||21||157760	Confiteantur Domino misericordiæ ejus ; et mirabilia ejus filiis hominum.
19O||106||22||157770	Et sacrificent sacrificium laudis, et annuntient opera ejus in exsultatione.
19O||106||23||157780	Qui descendunt mare in navibus, facientes operationem in aquis multis,
19O||106||24||157790	ipsi viderunt opera Domini, et mirabilia ejus in profundo.
19O||106||25||157800	Dixit, et stetit spiritus procellæ, et exaltati sunt fluctus ejus.
19O||106||26||157810	Ascendunt usque ad cælos, et descendunt usque ad abyssos ; anima eorum in malis tabescebat.
19O||106||27||157820	Turbati sunt et moti sunt sicut ebrius ; et omnis sapientia eorum devorata est.
19O||106||28||157830	Et clamaverunt ad Dominum cum tribularentur ; et de necessitatibus eorum eduxit eos.
19O||106||29||157840	Et statuit procellam ejus in auram, et siluerunt fluctus ejus.
19O||106||30||157850	Et lætati sunt quia siluerunt ; et deduxit eos in portum voluntatis eorum.
19O||106||31||157860	Confiteantur Domino misericordiæ ejus ; et mirabilia ejus filiis hominum.
19O||106||32||157870	Et exaltent eum in ecclesia plebis, et in cathedra seniorum laudent eum.
19O||106||33||157880	Posuit flumina in desertum, et exitus aquarum in sitim ;
19O||106||34||157890	terram fructiferam in salsuginem, a malitia inhabitantium in ea.
19O||106||35||157900	Posuit desertum in stagna aquarum, et terram sine aqua in exitus aquarum.
19O||106||36||157910	Et collocavit illic esurientes, et constituerunt civitatem habitationis ;
19O||106||37||157920	et seminaverunt agros et plantaverunt vineas, et fecerunt fructum nativitatis.
19O||106||38||157930	Et benedixit eis, et multiplicati sunt nimis ; et jumenta eorum non minoravit.
19O||106||39||157940	Et pauci facti sunt et vexati sunt, a tribulatione malorum et dolore.
19O||106||40||157950	Effusa est contemptio super principes ; et errare fecit eos in invio, et non in via.
19O||106||41||157960	Et adjuvit pauperem de inopia, et posuit sicut oves familias.
19O||106||42||157970	Videbunt recti, et lætabuntur ; et omnis iniquitas oppilabit os suum.
19O||106||43||157980	Quis sapiens et custodiet hæc ? et intelliget misericordias Domini ?
19O||107||1||157990	Canticum Psalmi, ipsi David.
19O||107||2||158000	Paratum cor meum, Deus, paratum cor meum ; cantabo, et psallam in gloria mea.
19O||107||3||158010	Exsurge, gloria mea ; exsurge, psalterium et cithara ; exsurgam diluculo.
19O||107||4||158020	Confitebor tibi in populis, Domine, et psallam tibi in nationibus ;
19O||107||5||158030	quia magna est super cælos misericordia tua, et usque ad nubes veritas tua.
19O||107||6||158040	Exaltare super cælos, Deus, et super omnem terram gloria tua ;
19O||107||7||158050	ut liberentur dilecti tui, salvum fac dextera tua, et exaudi me.
19O||107||8||158060	Deus locutus est in sancto suo : exsultabo, et dividam Sichimam ; et convallem tabernaculorum dimetiar.
19O||107||9||158070	Meus est Galaad, et meus est Manasses ; et Ephraim susceptio capitis mei. Juda rex meus,
19O||107||10||158080	Moab lebes spei meæ ; in Idumæam extendam calceamentum meum ; mihi alienigenæ amici facti sunt.
19O||107||11||158090	Quis deducet me in civitatem munitam ? quis deducet me usque in Idumæam ?
19O||107||12||158100	nonne tu, Deus, qui repulisti nos ? et non exibis, Deus, in virtutibus nostris ?
19O||107||13||158110	Da nobis auxilium de tribulatione, quia vana salus hominis.
19O||107||14||158120	In Deo faciemus virtutem ; et ipse ad nihilum deducet inimicos nostros.
19O||108||1||158130	In finem. Psalmus David.
19O||108||2||158140	Deus, laudem meam ne tacueris, quia os peccatoris et os dolosi super me apertum est.
19O||108||3||158150	Locuti sunt adversum me lingua dolosa, et sermonibus odii circumdederunt me, et expugnaverunt me gratis.
19O||108||4||158160	Pro eo ut me diligerent, detrahebant mihi ; ego autem orabam.
19O||108||5||158170	Et posuerunt adversum me mala pro bonis, et odium pro dilectione mea.
19O||108||6||158180	Constitue super eum peccatorem ; et diabolus stet a dextris ejus.
19O||108||7||158190	Cum judicatur, exeat condemnatus ; et oratio ejus fiat in peccatum.
19O||108||8||158200	Fiant dies ejus pauci, et episcopatum ejus accipiat alter.
19O||108||9||158210	Fiant filii ejus orphani, et uxor ejus vidua.
19O||108||10||158220	Nutantes transferantur filii ejus et mendicent, et ejiciantur de habitationibus suis.
19O||108||11||158230	Scrutetur fœnerator omnem substantiam ejus, et diripiant alieni labores ejus.
19O||108||12||158240	Non sit illi adjutor ; nec sit qui misereatur pupillis ejus.
19O||108||13||158250	Fiant nati ejus in interitum ; in generatione una deleatur nomen ejus.
19O||108||14||158260	In memoriam redeat iniquitas patrum ejus in conspectu Domini, et peccatum matris ejus non deleatur.
19O||108||15||158270	Fiant contra Dominum semper, et dispereat de terra memoria eorum :
19O||108||16||158280	pro eo quod non est recordatus facere misericordiam,
19O||108||17||158290	et persecutus est hominem inopem et mendicum, et compunctum corde mortificare.
19O||108||18||158300	Et dilexit maledictionem, et veniet ei ; et noluit benedictionem, et elongabitur ab eo. Et induit maledictionem sicut vestimentum ; et intravit sicut aqua in interiora ejus, et sicut oleum in ossibus ejus.
19O||108||19||158310	Fiat ei sicut vestimentum quo operitur, et sicut zona qua semper præcingitur.
19O||108||20||158320	Hoc opus eorum qui detrahunt mihi apud Dominum, et qui loquuntur mala adversus animam meam.
19O||108||21||158330	Et tu, Domine, Domine, fac mecum propter nomen tuum, quia suavis est misericordia tua.
19O||108||22||158340	Libera me, quia egenus et pauper ego sum, et cor meum conturbatum est intra me.
19O||108||23||158350	Sicut umbra cum declinat ablatus sum, et excussus sum sicut locustæ.
19O||108||24||158360	Genua mea infirmata sunt a jejunio ; et caro mea immutata est propter oleum.
19O||108||25||158370	Et ego factus sum opprobrium illis ; viderunt me, et moverunt capita sua.
19O||108||26||158380	Adjuva me, Domine Deus meus ; salvum me fac secundum misericordiam tuam.
19O||108||27||158390	Et sciant quia manus tua hæc, et tu, Domine, fecisti eam.
19O||108||28||158400	Maledicent illi, et tu benedices ; qui insurgunt in me confundantur, servus autem tuus lætabitur.
19O||108||29||158410	Induantur qui detrahunt mihi pudore, et operiantur sicut diploide confusione sua.
19O||108||30||158420	Confitebor Domino nimis in ore meo, et in medio multorum laudabo eum ;
19O||108||31||158430	quia astitit a dextris pauperis, ut salvam faceret a persequentibus animam meam.
19O||109||1||158440	Psalmus David. Dixit Dominus Domino meo : Sede a dextris meis, donec ponam inimicos tuos scabellum pedum tuorum.
19O||109||2||158450	Virgam virtutis tuæ emittet Dominus ex Sion : dominare in medio inimicorum tuorum.
19O||109||3||158460	Tecum principium in die virtutis tuæ in splendoribus sanctorum ; ex utero, ante luciferum, genui te.
19O||109||4||158470	Juravit Dominus, et non pœnitebit eum : Tu es sacerdos in æternum secundum ordinem Melchisedech.
19O||109||5||158480	Dominus a dextris tuis ; confregit in die iræ suæ reges.
19O||109||6||158490	Judicabit in nationibus ; implebit ruinas, conquassabit capita in terra multorum,
19O||109||7||158500	de torrente in via bibet ; propterea exaltabit caput.
19O||110||1||158510	Alleluja. Confitebor tibi, Domine, in toto corde meo, in consilio justorum, et congregatione.
19O||110||2||158520	Magna opera Domini, exquisita in omnes voluntates ejus.
19O||110||3||158530	Confessio et magnificentia opus ejus ; et justitia ejus manet in sæculum sæculi.
19O||110||4||158540	Memoriam fecit mirabilium suorum, misericors et miserator Dominus.
19O||110||5||158550	Escam dedit timentibus se ; memor erit in sæculum testamenti sui.
19O||110||6||158560	Virtutem operum suorum annuntiabit populo suo,
19O||110||7||158570	ut det illis hæreditatem gentium. Opera manuum ejus veritas et judicium ;
19O||110||8||158580	fidelia omnia mandata ejus, confirmata in sæculum sæculi, facta in veritate et æquitate.
19O||110||9||158590	Redemptionem misit populo suo ; mandavit in æternum testamentum suum. Sanctum et terribile nomen ejus.
19O||110||10||158600	Initium sapientiæ timor Domini ; intellectus bonus omnibus facientibus eum, laudatio ejus manet in sæculum sæculi.
19O||111||1||158610	Alleluja, reversionis Aggæi et Zachariæ. Beatus vir qui timet Dominum, in mandatis ejus volet nimis.
19O||111||2||158620	Potens in terra erit semen ejus ; generatio rectorum benedicetur.
19O||111||3||158630	Gloria et divitiæ in domo ejus, et justitia ejus manet in sæculum sæculi.
19O||111||4||158640	Exortum est in tenebris lumen rectis, misericors, et miserator, et justus.
19O||111||5||158650	Jucundus homo qui miseretur et commodat, disponet sermones suos in judicio ;
19O||111||6||158660	quia in æternum non commovebitur.
19O||111||7||158670	In memoria æterna erit justus ; ab auditione mala non timebit. Paratum cor ejus sperare in Domino,
19O||111||8||158680	confirmatum est cor ejus ; non commovebitur donec despiciat inimicos suos.
19O||111||9||158690	Dispersit, dedit pauperibus ; justitia ejus manet in sæculum sæculi ; cornu ejus exaltabitur in gloria.
19O||111||10||158700	Peccator videbit, et irascetur, dentibus suis fremet et tabescet ; desiderium peccatorum peribit.
19O||112||1||158710	Alleluja. Laudate, pueri, Dominum, laudate nomen Domini.
19O||112||2||158720	Sit nomen Domini benedictum ex hoc nunc et usque in sæculum.
19O||112||3||158730	A solis ortu usque ad occasum laudabile nomen Domini.
19O||112||4||158740	Excelsus super omnes gentes Dominus, et super cælos gloria ejus.
19O||112||5||158750	Quis sicut Dominus Deus noster, qui in altis habitat,
19O||112||6||158760	et humilia respicit in cælo et in terra ?
19O||112||7||158770	Suscitans a terra inopem, et de stercore erigens pauperem :
19O||112||8||158780	ut collocet eum cum principibus, cum principibus populi sui.
19O||112||9||158790	Qui habitare facit sterilem in domo, matrem filiorum lætantem.
19O||113||1||158800	Alleluja. In exitu Israël de Ægypto, domus Jacob de populo barbaro,
19O||113||2||158810	facta est Judæa sanctificatio ejus, Israël potestas ejus.
19O||113||3||158820	Mare vidit, et fugit ; Jordanis conversus est retrorsum.
19O||113||4||158830	Montes exsultaverunt ut arietes, et colles sicut agni ovium.
19O||113||5||158840	Quid est tibi, mare, quod fugisti ? et tu, Jordanis, quia conversus es retrorsum ?
19O||113||6||158850	montes, exsultastis sicut arietes ? et colles sicut agni ovium ?
19O||113||7||158860	A facie Domini mota est terra, a facie Dei Jacob ;
19O||113||8||158870	qui convertit petram in stagna aquarum, et rupem in fontes aquarum.
19O||113||9||158880	Non nobis, Domine, non nobis ; sed nomini tuo da gloriam,
19O||113||10||158890	super misericordia tua et veritate tua ; nequando dicant gentes : Ubi est Deus eorum ?
19O||113||11||158900	Deus autem noster in cælo ; omnia quæcumque voluit fecit.
19O||113||12||158910	Simulacra gentium argentum et aurum, opera manuum hominum.
19O||113||13||158920	Os habent, et non loquentur ; oculos habent, et non videbunt.
19O||113||14||158930	Aures habent, et non audient ; nares habent, et non odorabunt.
19O||113||15||158940	Manus habent, et non palpabunt ; pedes habent, et non ambulabunt ; non clamabunt in gutture suo.
19O||113||16||158950	Similes illis fiant qui faciunt ea, et omnes qui confidunt in eis.
19O||113||17||158960	Domus Israël speravit in Domino ; adjutor eorum et protector eorum est.
19O||113||18||158970	Domus Aaron speravit in Domino ; adjutor eorum et protector eorum est.
19O||113||19||158980	Qui timent Dominum speraverunt in Domino ; adjutor eorum et protector eorum est.
19O||113||20||158990	Dominus memor fuit nostri, et benedixit nobis. Benedixit domui Israël ; benedixit domui Aaron.
19O||113||21||159000	Benedixit omnibus qui timent Dominum, pusillis cum majoribus.
19O||113||22||159010	Adjiciat Dominus super vos, super vos et super filios vestros.
19O||113||23||159020	Benedicti vos a Domino, qui fecit cælum et terram.
19O||113||24||159030	Cælum cæli Domino ; terram autem dedit filiis hominum.
19O||113||25||159040	Non mortui laudabunt te, Domine ; neque omnes qui descendunt in infernum.
19O||113||26||159050	Sed nos qui vivimus, benedicimus Domino, ex hoc nunc et usque in sæculum.
19O||114||1||159060	Alleluja. Dilexi, quoniam exaudiet Dominus vocem orationis meæ.
19O||114||2||159070	Quia inclinavit aurem suam mihi, et in diebus meis invocabo.
19O||114||3||159080	Circumdederunt me dolores mortis ; et pericula inferni invenerunt me. Tribulationem et dolorem inveni,
19O||114||4||159090	et nomen Domini invocavi : o Domine, libera animam meam.
19O||114||5||159100	Misericors Dominus et justus, et Deus noster miseretur.
19O||114||6||159110	Custodiens parvulos Dominus ; humiliatus sum, et liberavit me.
19O||114||7||159120	Convertere, anima mea, in requiem tuam, quia Dominus benefecit tibi ;
19O||114||8||159130	quia eripuit animam meam de morte, oculos meos a lacrimis, pedes meos a lapsu.
19O||114||9||159140	Placebo Domino in regione vivorum.
19O||115||1||159150	Alleluja. Credidi, propter quod locutus sum ; ego autem humiliatus sum nimis.
19O||115||2||159160	Ego dixi in excessu meo : Omnis homo mendax.
19O||115||3||159170	Quid retribuam Domino pro omnibus quæ retribuit mihi ?
19O||115||4||159180	Calicem salutaris accipiam, et nomen Domini invocabo.
19O||115||5||159190	Vota mea Domino reddam coram omni populo ejus.
19O||115||6||159200	Pretiosa in conspectu Domini mors sanctorum ejus.
19O||115||7||159210	O Domine, quia ego servus tuus ; ego servus tuus, et filius ancillæ tuæ. Dirupisti vincula mea :
19O||115||8||159220	tibi sacrificabo hostiam laudis, et nomen Domini invocabo.
19O||115||9||159230	Vota mea Domino reddam in conspectu omnis populi ejus ;
19O||115||10||159240	in atriis domus Domini, in medio tui, Jerusalem.
19O||116||1||159250	Alleluja. Laudate Dominum, omnes gentes, laudate eum, omnes populi.
19O||116||2||159260	Quoniam confirmata est super nos misericordia ejus, et veritas Domini manet in æternum.
19O||117||1||159270	Alleluja. Confitemini Domino, quoniam bonus, quoniam in sæculum misericordia ejus.
19O||117||2||159280	Dicat nunc Israël : Quoniam bonus, quoniam in sæculum misericordia ejus.
19O||117||3||159290	Dicat nunc domus Aaron : Quoniam in sæculum misericordia ejus.
19O||117||4||159300	Dicant nunc qui timent Dominum : Quoniam in sæculum misericordia ejus.
19O||117||5||159310	De tribulatione invocavi Dominum ; et exaudivit me in latitudine Dominus.
19O||117||6||159320	Dominus mihi adjutor ; non timebo quid faciat mihi homo.
19O||117||7||159330	Dominus mihi adjutor ; et ego despiciam inimicos meos.
19O||117||8||159340	Bonum est confidere in Domino, quam confidere in homine.
19O||117||9||159350	Bonum est sperare in Domino, quam sperare in principibus.
19O||117||10||159360	Omnes gentes circuierunt me ; et in nomine Domini quia ultus sum in eos.
19O||117||11||159370	Circumdantes circumdederunt me, et in nomine Domini quia ultus sum in eos.
19O||117||12||159380	Circumdederunt me sicut apes, et exarserunt sicut ignis in spinis ; et in nomine Domini, quia ultus sum in eos.
19O||117||13||159390	Impulsus eversus sum, ut caderem ; et Dominus suscepit me.
19O||117||14||159400	Fortitudo mea et laus mea Dominus ; et factus est mihi in salutem.
19O||117||15||159410	Vox exsultationis et salutis in tabernaculis justorum.
19O||117||16||159420	Dextera Domini fecit virtutem, dextera Domini exaltavit me ; dextera Domini fecit virtutem.
19O||117||17||159430	Non moriar, sed vivam ; et narrabo opera Domini.
19O||117||18||159440	Castigans castigavit me Dominus, et morti non tradidit me.
19O||117||19||159450	Aperite mihi portas justitiæ : ingressus in eas confitebor Domino.
19O||117||20||159460	Hæc porta Domini, justi intrabunt in eam.
19O||117||21||159470	Confitebor tibi quoniam exaudisti me, et factus es mihi in salutem.
19O||117||22||159480	Lapidem quem reprobaverunt ædificantes, hic factus est in caput anguli.
19O||117||23||159490	A Domino factum est istud, et est mirabile in oculis nostris.
19O||117||24||159500	Hæc est dies quam fecit Dominus ; exsultemus, et lætemur in ea.
19O||117||25||159510	O Domine, salvum me fac ; o Domine, bene prosperare.
19O||117||26||159520	Benedictus qui venit in nomine Domini : benediximus vobis de domo Domini.
19O||117||27||159530	Deus Dominus, et illuxit nobis. Constituite diem solemnem in condensis, usque ad cornu altaris.
19O||117||28||159540	Deus meus es tu, et confitebor tibi ; Deus meus es tu, et exaltabo te. Confitebor tibi quoniam exaudisti me, et factus es mihi in salutem.
19O||117||29||159550	Confitemini Domino, quoniam bonus, quoniam in sæculum misericordia ejus.
19O||118||1||159560	Alleluja. ALEPH. Beati immaculati in via, qui ambulant in lege Domini.
19O||118||2||159570	Beati qui scrutantur testimonia ejus, in toto corde exquirunt eum.
19O||118||3||159580	Non enim qui operantur iniquitatem in viis ejus ambulaverunt.
19O||118||4||159590	Tu mandasti mandata tua custodiri nimis.
19O||118||5||159600	Utinam dirigantur viæ meæ ad custodiendas justificationes tuas !
19O||118||6||159610	Tunc non confundar, cum perspexero in omnibus mandatis tuis.
19O||118||7||159620	Confitebor tibi in directione cordis, in eo quod didici judicia justitiæ tuæ.
19O||118||8||159630	Justificationes tuas custodiam ; non me derelinquas usquequaque.
19O||118||9||159640	BETH. In quo corrigit adolescentior viam suam ? in custodiendo sermones tuos.
19O||118||10||159650	In toto corde meo exquisivi te ; ne repellas me a mandatis tuis.
19O||118||11||159660	In corde meo abscondi eloquia tua, ut non peccem tibi.
19O||118||12||159670	Benedictus es, Domine ; doce me justificationes tuas.
19O||118||13||159680	In labiis meis pronuntiavi omnia judicia oris tui.
19O||118||14||159690	In via testimoniorum tuorum delectatus sum, sicut in omnibus divitiis.
19O||118||15||159700	In mandatis tuis exercebor, et considerabo vias tuas.
19O||118||16||159710	In justificationibus tuis meditabor : non obliviscar sermones tuos.
19O||118||17||159720	GHIMEL. Retribue servo tuo, vivifica me, et custodiam sermones tuos.
19O||118||18||159730	Revela oculos meos, et considerabo mirabilia de lege tua.
19O||118||19||159740	Incola ego sum in terra, non abscondas a me mandata tua.
19O||118||20||159750	Concupivit anima mea desiderare justificationes tuas in omni tempore.
19O||118||21||159760	Increpasti superbos ; maledicti qui declinant a mandatis tuis.
19O||118||22||159770	Aufer a me opprobrium et contemptum, quia testimonia tua exquisivi.
19O||118||23||159780	Etenim sederunt principes, et adversum me loquebantur ; servus autem tuus exercebatur in justificationibus tuis.
19O||118||24||159790	Nam et testimonia tua meditatio mea est ; et consilium meum justificationes tuæ.
19O||118||25||159800	DALETH. Adhæsit pavimento anima mea ; vivifica me secundum verbum tuum.
19O||118||26||159810	Vias meas enuntiavi, et exaudisti me ; doce me justificationes tuas.
19O||118||27||159820	Viam justificationum tuarum instrue me, et exercebor in mirabilibus tuis.
19O||118||28||159830	Dormitavit anima mea præ tædio ; confirma me in verbis tuis.
19O||118||29||159840	Viam iniquitatis amove a me, et de lege tua miserere mei.
19O||118||30||159850	Viam veritatis elegi ; judicia tua non sum oblitus.
19O||118||31||159860	Adhæsi testimoniis tuis, Domine ; noli me confundere.
19O||118||32||159870	Viam mandatorum tuorum cucurri, cum dilatasti cor meum.
19O||118||33||159880	HE. Legem pone mihi, Domine, viam justificationum tuarum, et exquiram eam semper.
19O||118||34||159890	Da mihi intellectum, et scrutabor legem tuam, et custodiam illam in toto corde meo.
19O||118||35||159900	Deduc me in semitam mandatorum tuorum, quia ipsam volui.
19O||118||36||159910	Inclina cor meum in testimonia tua, et non in avaritiam.
19O||118||37||159920	Averte oculos meos, ne videant vanitatem ; in via tua vivifica me.
19O||118||38||159930	Statue servo tuo eloquium tuum in timore tuo.
19O||118||39||159940	Amputa opprobrium meum quod suspicatus sum, quia judicia tua jucunda.
19O||118||40||159950	Ecce concupivi mandata tua ; in æquitate tua vivifica me.
19O||118||41||159960	VAU. Et veniat super me misericordia tua, Domine ; salutare tuum secundum eloquium tuum.
19O||118||42||159970	Et respondebo exprobrantibus mihi verbum, quia speravi in sermonibus tuis.
19O||118||43||159980	Et ne auferas de ore meo verbum veritatis usquequaque, quia in judiciis tuis supersperavi.
19O||118||44||159990	Et custodiam legem tuam semper, in sæculum et in sæculum sæculi :
19O||118||45||160000	et ambulabam in latitudine, quia mandata tua exquisivi.
19O||118||46||160010	Et loquebar in testimoniis tuis in conspectu regum, et non confundebar.
19O||118||47||160020	Et meditabar in mandatis tuis, quæ dilexi.
19O||118||48||160030	Et levavi manus meas ad mandata tua, quæ dilexi, et exercebar in justificationibus tuis.
19O||118||49||160040	ZAIN. Memor esto verbi tui servo tuo, in quo mihi spem dedisti.
19O||118||50||160050	Hæc me consolata est in humilitate mea, quia eloquium tuum vivificavit me.
19O||118||51||160060	Superbi inique agebant usquequaque, a lege autem tua non declinavi.
19O||118||52||160070	Memor fui judiciorum tuorum a sæculo, Domine, et consolatus sum.
19O||118||53||160080	Defectio tenuit me, pro peccatoribus derelinquentibus legem tuam.
19O||118||54||160090	Cantabiles mihi erant justificationes tuæ in loco peregrinationis meæ.
19O||118||55||160100	Memor fui nocte nominis tui, Domine, et custodivi legem tuam.
19O||118||56||160110	Hæc facta est mihi, quia justificationes tuas exquisivi.
19O||118||57||160120	HETH. Portio mea, Domine, dixi, custodire legem tuam.
19O||118||58||160130	Deprecatus sum faciem tuam in toto corde meo ; miserere mei secundum eloquium tuum.
19O||118||59||160140	Cogitavi vias meas, et converti pedes meos in testimonia tua.
19O||118||60||160150	Paratus sum, et non sum turbatus, ut custodiam mandata tua.
19O||118||61||160160	Funes peccatorum circumplexi sunt me, et legem tuam non sum oblitus.
19O||118||62||160170	Media nocte surgebam, ad confitendum tibi super judicia justificationis tuæ.
19O||118||63||160180	Particeps ego sum omnium timentium te, et custodientium mandata tua.
19O||118||64||160190	Misericordia tua, Domine, plena est terra ; justificationes tuas doce me.
19O||118||65||160200	TETH. Bonitatem fecisti cum servo tuo, Domine, secundum verbum tuum.
19O||118||66||160210	Bonitatem, et disciplinam, et scientiam doce me, quia mandatis tuis credidi.
19O||118||67||160220	Priusquam humiliarer ego deliqui, propterea eloquium tuum custodivi.
19O||118||68||160230	Bonus es tu, et in bonitate tua doce me justificationes tuas.
19O||118||69||160240	Multiplicata est super me iniquitas superborum ; ego autem in toto corde meo scrutabor mandata tua.
19O||118||70||160250	Coagulatum est sicut lac cor eorum ; ego vero legem tuam meditatus sum.
19O||118||71||160260	Bonum mihi quia humiliasti me : ut discam justificationes tuas.
19O||118||72||160270	Bonum mihi lex oris tui, super millia auri et argenti.
19O||118||73||160280	JOD. Manus tuæ fecerunt me, et plasmaverunt me ; da mihi intellectum, et discam mandata tua.
19O||118||74||160290	Qui timent te videbunt me, et lætabuntur, quia in verba tua supersperavi.
19O||118||75||160300	Cognovi, Domine, quia æquitas judicia tua, et in veritate tua humiliasti me.
19O||118||76||160310	Fiat misericordia tua ut consoletur me, secundum eloquium tuum servo tuo.
19O||118||77||160320	Veniant mihi miserationes tuæ, et vivam, quia lex tua meditatio mea est.
19O||118||78||160330	Confundantur superbi, quia injuste iniquitatem fecerunt in me ; ego autem exercebor in mandatis tuis.
19O||118||79||160340	Convertantur mihi timentes te, et qui noverunt testimonia tua.
19O||118||80||160350	Fiat cor meum immaculatum in justificationibus tuis, ut non confundar.
19O||118||81||160360	CAPH. Defecit in salutare tuum anima mea, et in verbum tuum supersperavi.
19O||118||82||160370	Defecerunt oculi mei in eloquium tuum, dicentes : Quando consolaberis me ?
19O||118||83||160380	Quia factus sum sicut uter in pruina ; justificationes tuas non sum oblitus.
19O||118||84||160390	Quot sunt dies servi tui ? quando facies de persequentibus me judicium ?
19O||118||85||160400	Narraverunt mihi iniqui fabulationes, sed non ut lex tua.
19O||118||86||160410	Omnia mandata tua veritas, inique persecuti sunt me, adjuva me.
19O||118||87||160420	Paulo minus consummaverunt me in terra ; ego autem non dereliqui mandata tua.
19O||118||88||160430	Secundum misericordiam tuam vivifica me, et custodiam testimonia oris tui.
19O||118||89||160440	LAMED. In æternum, Domine, verbum tuum permanet in cælo.
19O||118||90||160450	In generationem et generationem veritas tua ; fundasti terram, et permanet.
19O||118||91||160460	Ordinatione tua perseverat dies, quoniam omnia serviunt tibi.
19O||118||92||160470	Nisi quod lex tua meditatio mea est, tunc forte periissem in humilitate mea.
19O||118||93||160480	In æternum non obliviscar justificationes tuas, quia in ipsis vivificasti me.
19O||118||94||160490	Tuus sum ego ; salvum me fac, quoniam justificationes tuas exquisivi.
19O||118||95||160500	Me exspectaverunt peccatores ut perderent me ; testimonia tua intellexi.
19O||118||96||160510	Omnis consummationis vidi finem, latum mandatum tuum nimis.
19O||118||97||160520	MEM. Quomodo dilexi legem tuam, Domine ! tota die meditatio mea est.
19O||118||98||160530	Super inimicos meos prudentem me fecisti mandato tuo, quia in æternum mihi est.
19O||118||99||160540	Super omnes docentes me intellexi, quia testimonia tua meditatio mea est.
19O||118||100||160550	Super senes intellexi, quia mandata tua quæsivi.
19O||118||101||160560	Ab omni via mala prohibui pedes meos, ut custodiam verba tua.
19O||118||102||160570	A judiciis tuis non declinavi, quia tu legem posuisti mihi.
19O||118||103||160580	Quam dulcia faucibus meis eloquia tua ! super mel ori meo.
19O||118||104||160590	A mandatis tuis intellexi ; propterea odivi omnem viam iniquitatis.
19O||118||105||160600	NUN. Lucerna pedibus meis verbum tuum, et lumen semitis meis.
19O||118||106||160610	Juravi et statui custodire judicia justitiæ tuæ.
19O||118||107||160620	Humiliatus sum usquequaque, Domine ; vivifica me secundum verbum tuum.
19O||118||108||160630	Voluntaria oris mei beneplacita fac, Domine, et judicia tua doce me.
19O||118||109||160640	Anima mea in manibus meis semper, et legem tuam non sum oblitus.
19O||118||110||160650	Posuerunt peccatores laqueum mihi, et de mandatis tuis non erravi.
19O||118||111||160660	Hæreditate acquisivi testimonia tua in æternum, quia exsultatio cordis mei sunt.
19O||118||112||160670	Inclinavi cor meum ad faciendas justificationes tuas, in æternum, propter retributionem.
19O||118||113||160680	SAMECH. Iniquos odio habui, et legem tuam dilexi.
19O||118||114||160690	Adjutor et susceptor meus es tu, et in verbum tuum supersperavi.
19O||118||115||160700	Declinate a me, maligni, et scrutabor mandata Dei mei.
19O||118||116||160710	Suscipe me secundum eloquium tuum, et vivam, et non confundas me ab exspectatione mea.
19O||118||117||160720	Adjuva me, et salvus ero, et meditabor in justificationibus tuis semper.
19O||118||118||160730	Sprevisti omnes discedentes a judiciis tuis, quia injusta cogitatio eorum.
19O||118||119||160740	Prævaricantes reputavi omnes peccatores terræ ; ideo dilexi testimonia tua.
19O||118||120||160750	Confige timore tuo carnes meas ; a judiciis enim tuis timui.
19O||118||121||160760	AIN. Feci judicium et justitiam, non tradas me calumniantibus me.
19O||118||122||160770	Suscipe servum tuum in bonum : non calumnientur me superbi.
19O||118||123||160780	Oculi mei defecerunt in salutare tuum, et in eloquium justitiæ tuæ.
19O||118||124||160790	Fac cum servo tuo secundum misericordiam tuam, et justificationes tuas doce me.
19O||118||125||160800	Servus tuus sum ego, da mihi intellectum, ut sciam testimonia tua.
19O||118||126||160810	Tempus faciendi, Domine ; dissipaverunt legem tuam.
19O||118||127||160820	Ideo dilexi mandata tua super aurum et topazion.
19O||118||128||160830	Propterea ad omnia mandata tua dirigebar ; omnem viam iniquam odio habui.
19O||118||129||160840	PHE. Mirabilia testimonia tua, ideo scrutata est ea anima mea.
19O||118||130||160850	Declaratio sermonum tuorum illuminat, et intellectum dat parvulis.
19O||118||131||160860	Os meum aperui, et attraxi spiritum, quia mandata tua desiderabam.
19O||118||132||160870	Aspice in me, et miserere mei, secundum judicium diligentium nomen tuum.
19O||118||133||160880	Gressus meos dirige secundum eloquium tuum, et non dominetur mei omnis injustitia.
19O||118||134||160890	Redime me a calumniis hominum ut custodiam mandata tua.
19O||118||135||160900	Faciem tuam illumina super servum tuum, et doce me justificationes tuas.
19O||118||136||160910	Exitus aquarum deduxerunt oculi mei, quia non custodierunt legem tuam.
19O||118||137||160920	SADE. Justus es, Domine, et rectum judicium tuum.
19O||118||138||160930	Mandasti justitiam testimonia tua et veritatem tuam nimis.
19O||118||139||160940	Tabescere me fecit zelus meus, quia obliti sunt verba tua inimici mei.
19O||118||140||160950	Ignitum eloquium tuum vehementer, et servus tuus dilexit illud.
19O||118||141||160960	Adolescentulus sum ego et contemptus ; justificationes tuas non sum oblitus.
19O||118||142||160970	Justitia tua, justitia in æternum, et lex tua veritas.
19O||118||143||160980	Tribulatio et angustia invenerunt me ; mandata tua meditatio mea est.
19O||118||144||160990	Æquitas testimonia tua in æternum ; intellectum da mihi, et vivam.
19O||118||145||161000	COPH. Clamavi in toto corde meo : exaudi me, Domine ; justificationes tuas requiram.
19O||118||146||161010	Clamavi ad te ; salvum me fac, ut custodiam mandata tua.
19O||118||147||161020	Præveni in maturitate, et clamavi : quia in verba tua supersperavi.
19O||118||148||161030	Prævenerunt oculi mei ad te diluculo, ut meditarer eloquia tua.
19O||118||149||161040	Vocem meam audi secundum misericordiam tuam, Domine, et secundum judicium tuum vivifica me.
19O||118||150||161050	Appropinquaverunt persequentes me iniquitati, a lege autem tua longe facti sunt.
19O||118||151||161060	Prope es tu, Domine, et omnes viæ tuæ veritas.
19O||118||152||161070	Initio cognovi de testimoniis tuis, quia in æternum fundasti ea.
19O||118||153||161080	RES. Vide humilitatem meam, et eripe me, quia legem tuam non sum oblitus.
19O||118||154||161090	Judica judicium meum, et redime me : propter eloquium tuum vivifica me.
19O||118||155||161100	Longe a peccatoribus salus, quia justificationes tuas non exquisierunt.
19O||118||156||161110	Misericordiæ tuæ multæ, Domine ; secundum judicium tuum vivifica me.
19O||118||157||161120	Multi qui persequuntur me, et tribulant me ; a testimoniis tuis non declinavi.
19O||118||158||161130	Vidi prævaricantes et tabescebam, quia eloquia tua non custodierunt.
19O||118||159||161140	Vide quoniam mandata tua dilexi, Domine ; in misericordia tua vivifica me.
19O||118||160||161150	Principium verborum tuorum veritas ; in æternum omnia judicia justitiæ tuæ.
19O||118||161||161160	SIN. Principes persecuti sunt me gratis, et a verbis tuis formidavit cor meum.
19O||118||162||161170	Lætabor ego super eloquia tua, sicut qui invenit spolia multa.
19O||118||163||161180	Iniquitatem odio habui, et abominatus sum, legem autem tuam dilexi.
19O||118||164||161190	Septies in die laudem dixi tibi, super judicia justitiæ tuæ.
19O||118||165||161200	Pax multa diligentibus legem tuam, et non est illis scandalum.
19O||118||166||161210	Exspectabam salutare tuum, Domine, et mandata tua dilexi.
19O||118||167||161220	Custodivit anima mea testimonia tua, et dilexit ea vehementer.
19O||118||168||161230	Servavi mandata tua et testimonia tua, quia omnes viæ meæ in conspectu tuo.
19O||118||169||161240	TAU. Appropinquet deprecatio mea in conspectu tuo, Domine ; juxta eloquium tuum da mihi intellectum.
19O||118||170||161250	Intret postulatio mea in conspectu tuo ; secundum eloquium tuum eripe me.
19O||118||171||161260	Eructabunt labia mea hymnum, cum docueris me justificationes tuas.
19O||118||172||161270	Pronuntiabit lingua mea eloquium tuum, quia omnia mandata tua æquitas.
19O||118||173||161280	Fiat manus tua ut salvet me, quoniam mandata tua elegi.
19O||118||174||161290	Concupivi salutare tuum, Domine, et lex tua meditatio mea est.
19O||118||175||161300	Vivet anima mea, et laudabit te, et judicia tua adjuvabunt me.
19O||118||176||161310	Erravi sicut ovis quæ periit ; quære servum tuum, quia mandata tua non sum oblitus.
19O||119||1||161320	Canticum graduum. Ad Dominum cum tribularer clamavi, et exaudivit me.
19O||119||2||161330	Domine, libera animam meam a labiis iniquis et a lingua dolosa.
19O||119||3||161340	Quid detur tibi, aut quid apponatur tibi ad linguam dolosam ?
19O||119||4||161350	Sagittæ potentis acutæ, cum carbonibus desolatoriis.
19O||119||5||161360	Heu mihi, quia incolatus meus prolongatus est ! habitavi cum habitantibus Cedar ;
19O||119||6||161370	multum incola fuit anima mea.
19O||119||7||161380	Cum his qui oderunt pacem eram pacificus ; cum loquebar illis, impugnabant me gratis.
19O||120||1||161390	Canticum graduum. Levavi oculos meos in montes, unde veniet auxilium mihi.
19O||120||2||161400	Auxilium meum a Domino, qui fecit cælum et terram.
19O||120||3||161410	Non det in commotionem pedem tuum, neque dormitet qui custodit te.
19O||120||4||161420	Ecce non dormitabit neque dormiet qui custodit Israël.
19O||120||5||161430	Dominus custodit te, Dominus protectio tua super manum dexteram tuam.
19O||120||6||161440	Per diem sol non uret te, neque luna per noctem.
19O||120||7||161450	Dominus custodit te ab omni malo ; custodiat animam tuam Dominus.
19O||120||8||161460	Dominus custodiat introitum tuum et exitum tuum, ex hoc nunc et usque in sæculum.
19O||121||1||161470	Canticum graduum. Lætatus sum in his quæ dicta sunt mihi : In domum Domini ibimus.
19O||121||2||161480	Stantes erant pedes nostri in atriis tuis, Jerusalem.
19O||121||3||161490	Jerusalem, quæ ædificatur ut civitas, cujus participatio ejus in idipsum.
19O||121||4||161500	Illuc enim ascenderunt tribus, tribus Domini, testimonium Israël, ad confitendum nomini Domini.
19O||121||5||161510	Quia illic sederunt sedes in judicio, sedes super domum David.
19O||121||6||161520	Rogate quæ ad pacem sunt Jerusalem, et abundantia diligentibus te.
19O||121||7||161530	Fiat pax in virtute tua, et abundantia in turribus tuis.
19O||121||8||161540	Propter fratres meos et proximos meos, loquebar pacem de te.
19O||121||9||161550	Propter domum Domini Dei nostri, quæsivi bona tibi.
19O||122||1||161560	Canticum graduum. Ad te levavi oculos meos, qui habitas in cælis.
19O||122||2||161570	Ecce sicut oculi servorum in manibus dominorum suorum ; sicut oculi ancillæ in manibus dominæ suæ : ita oculi nostri ad Dominum Deum nostrum, donec misereatur nostri.
19O||122||3||161580	Miserere nostri, Domine, miserere nostri, quia multum repleti sumus despectione ;
19O||122||4||161590	quia multum repleta est anima nostra opprobrium abundantibus, et despectio superbis.
19O||123||1||161600	Canticum graduum. Nisi quia Dominus erat in nobis, dicat nunc Israël,
19O||123||2||161610	nisi quia Dominus erat in nobis : cum exsurgerent homines in nos,
19O||123||3||161620	forte vivos deglutissent nos ; cum irasceretur furor eorum in nos,
19O||123||4||161630	forsitan aqua absorbuisset nos ;
19O||123||5||161640	torrentem pertransivit anima nostra ; forsitan pertransisset anima nostra aquam intolerabilem.
19O||123||6||161650	Benedictus Dominus, qui non dedit nos in captionem dentibus eorum.
19O||123||7||161660	Anima nostra sicut passer erepta est de laqueo venantium ; laqueus contritus est, et nos liberati sumus.
19O||123||8||161670	Adjutorium nostrum in nomine Domini, qui fecit cælum et terram.
19O||124||1||161680	Canticum graduum. Qui confidunt in Domino, sicut mons Sion : non commovebitur in æternum, qui habitat
19O||124||2||161690	in Jerusalem. Montes in circuitu ejus ; et Dominus in circuitu populi sui, ex hoc nunc et usque in sæculum.
19O||124||3||161700	Quia non relinquet Dominus virgam peccatorum super sortem justorum ; ut non extendant justi ad iniquitatem manus suas,
19O||124||4||161710	benefac, Domine, bonis, et rectis corde.
19O||124||5||161720	Declinantes autem in obligationes, adducet Dominus cum operantibus iniquitatem. Pax super Israël !
19O||125||1||161730	Canticum graduum. In convertendo Dominus captivitatem Sion, facti sumus sicut consolati.
19O||125||2||161740	Tunc repletum est gaudio os nostrum, et lingua nostra exsultatione. Tunc dicent inter gentes : Magnificavit Dominus facere cum eis.
19O||125||3||161750	Magnificavit Dominus facere nobiscum ; facti sumus lætantes.
19O||125||4||161760	Converte, Domine, captivitatem nostram, sicut torrens in austro.
19O||125||5||161770	Qui seminant in lacrimis, in exsultatione metent.
19O||125||6||161780	Euntes ibant et flebant, mittentes semina sua. Venientes autem venient cum exsultatione, portantes manipulos suos.
19O||126||1||161790	Canticum graduum Salomonis. Nisi Dominus ædificaverit domum, in vanum laboraverunt qui ædificant eam. Nisi Dominus custodierit civitatem, frustra vigilat qui custodit eam.
19O||126||2||161800	Vanum est vobis ante lucem surgere : surgite postquam sederitis, qui manducatis panem doloris. Cum dederit dilectis suis somnum,
19O||126||3||161810	ecce hæreditas Domini, filii ; merces, fructus ventris.
19O||126||4||161820	Sicut sagittæ in manu potentis, ita filii excussorum.
19O||126||5||161830	Beatus vir qui implevit desiderium suum ex ipsis : non confundetur cum loquetur inimicis suis in porta.
19O||127||1||161840	Canticum graduum. Beati omnes qui timent Dominum, qui ambulant in viis ejus.
19O||127||2||161850	Labores manuum tuarum quia manducabis, beatus es, et bene tibi erit.
19O||127||3||161860	Uxor tua sicut vitis abundans, in lateribus domus tuæ ; filii tui sicut novellæ olivarum in circuitu mensæ tuæ.
19O||127||4||161870	Ecce sic benedicetur homo qui timet Dominum.
19O||127||5||161880	Benedicat tibi Dominus ex Sion, et videas bona Jerusalem omnibus diebus vitæ tuæ ;
19O||127||6||161890	et videas filios filiorum tuorum, pacem super Israël.
19O||128||1||161900	Canticum graduum. Sæpe expugnaverunt me a juventute mea, dicat nunc Israël ;
19O||128||2||161910	sæpe expugnaverunt me a juventute mea ; etenim non potuerunt mihi.
19O||128||3||161920	Supra dorsum meum fabricaverunt peccatores ; prolongaverunt iniquitatem suam.
19O||128||4||161930	Dominus justus concidit cervices peccatorum.
19O||128||5||161940	Confundantur, et convertantur retrorsum omnes qui oderunt Sion.
19O||128||6||161950	Fiant sicut fœnum tectorum, quod priusquam evellatur exaruit,
19O||128||7||161960	de quo non implevit manum suam qui metit, et sinum suum qui manipulos colligit.
19O||128||8||161970	Et non dixerunt qui præteribant : Benedictio Domini super vos. Benediximus vobis in nomine Domini.
19O||129||1||161980	Canticum graduum. De profundis clamavi ad te, Domine ;
19O||129||2||161990	Domine, exaudi vocem meam. Fiant aures tuæ intendentes in vocem deprecationis meæ.
19O||129||3||162000	Si iniquitates observaveris, Domine, Domine, quis sustinebit ?
19O||129||4||162010	Quia apud te propitiatio est ; et propter legem tuam sustinui te, Domine. Sustinuit anima mea in verbo ejus ;
19O||129||5||162020	speravit anima mea in Domino.
19O||129||6||162030	A custodia matutina usque ad noctem, speret Israël in Domino ;
19O||129||7||162040	quia apud Dominum misericordia, et copiosa apud eum redemptio.
19O||129||8||162050	Et ipse redimet Israël ex omnibus iniquitatibus ejus.
19O||130||1||162060	Canticum graduum David. Domine, non est exaltatum cor meum, neque elati sunt oculi mei, neque ambulavi in magnis, neque in mirabilibus super me.
19O||130||2||162070	Si non humiliter sentiebam, sed exaltavi animam meam ; sicut ablactatus est super matre sua, ita retributio in anima mea.
19O||130||3||162080	Speret Israël in Domino, ex hoc nunc et usque in sæculum.
19O||131||1||162090	Canticum graduum. Memento, Domine, David, et omnis mansuetudinis ejus ;
19O||131||2||162100	sicut juravit Domino, votum vovit Deo Jacob :
19O||131||3||162110	Si introiero in tabernaculum domus meæ ; si ascendero in lectum strati mei ;
19O||131||4||162120	si dedero somnum oculis meis, et palpebris meis dormitationem,
19O||131||5||162130	et requiem temporibus meis, donec inveniam locum Domino, tabernaculum Deo Jacob.
19O||131||6||162140	Ecce audivimus eam in Ephrata ; invenimus eam in campis silvæ.
19O||131||7||162150	Introibimus in tabernaculum ejus ; adorabimus in loco ubi steterunt pedes ejus.
19O||131||8||162160	Surge, Domine, in requiem tuam, tu et arca sanctificationis tuæ.
19O||131||9||162170	Sacerdotes tui induantur justitiam, et sancti tui exsultent.
19O||131||10||162180	Propter David, servum tuum, non avertas faciem christi tui.
19O||131||11||162190	Juravit Dominus David veritatem, et non frustrabitur eam : De fructu ventris tui ponam super sedem tuam.
19O||131||12||162200	Si custodierint filii tui testamentum meum, et testimonia mea hæc quæ docebo eos, et filii eorum usque in sæculum sedebunt super sedem tuam.
19O||131||13||162210	Quoniam elegit Dominus Sion, elegit eam in habitationem sibi.
19O||131||14||162220	Hæc requies mea in sæculum sæculi ; hic habitabo, quoniam elegi eam.
19O||131||15||162230	Viduam ejus benedicens benedicam ; pauperes ejus saturabo panibus.
19O||131||16||162240	Sacerdotes ejus induam salutari, et sancti ejus exsultatione exsultabunt.
19O||131||17||162250	Illuc producam cornu David ; paravi lucernam christo meo.
19O||131||18||162260	Inimicos ejus induam confusione ; super ipsum autem efflorebit sanctificatio mea.
19O||132||1||162270	Canticum graduum David. Ecce quam bonum et quam jucundum, habitare fratres in unum !
19O||132||2||162280	Sicut unguentum in capite, quod descendit in barbam, barbam Aaron, quod descendit in oram vestimenti ejus ;
19O||132||3||162290	sicut ros Hermon, qui descendit in montem Sion. Quoniam illic mandavit Dominus benedictionem, et vitam usque in sæculum.
19O||133||1||162300	Canticum graduum. Ecce nunc benedicite Dominum, omnes servi Domini : qui statis in domo Domini, in atriis domus Dei nostri.
19O||133||2||162310	In noctibus extollite manus vestras in sancta, et benedicite Dominum.
19O||133||3||162320	Benedicat te Dominus ex Sion, qui fecit cælum et terram.
19O||134||1||162330	Alleluja. Laudate nomen Dominum ; laudate, servi, Dominum :
19O||134||2||162340	qui statis in domo Domini, in atriis domus Dei nostri.
19O||134||3||162350	Laudate Dominum, quia bonus Dominus ; psallite nomini ejus, quoniam suave.
19O||134||4||162360	Quoniam Jacob elegit sibi Dominus, Israël in possessionem sibi.
19O||134||5||162370	Quia ego cognovi quod magnus est Dominus, et Deus noster præ omnibus diis.
19O||134||6||162380	Omnia quæcumque voluit Dominus fecit, in cælo, in terra, in mari et in omnibus abyssis.
19O||134||7||162390	Educens nubes ab extremo terræ, fulgura in pluviam fecit ; qui producit ventos de thesauris suis.
19O||134||8||162400	Qui percussit primogenita Ægypti, ab homine usque ad pecus.
19O||134||9||162410	Et misit signa et prodigia in medio tui, Ægypte, in Pharaonem, et in omnes servos ejus.
19O||134||10||162420	Qui percussit gentes multas, et occidit reges fortes :
19O||134||11||162430	Sehon, regem Amorrhæorum, et Og, regem Basan, et omnia regna Chanaan ;
19O||134||12||162440	et dedit terram eorum hæreditatem, hæreditatem Israël populo suo.
19O||134||13||162450	Domine, nomen tuum in æternum ; Domine, memoriale tuum in generationem et generationem.
19O||134||14||162460	Quia judicabit Dominus populum suum, et in servis suis deprecabitur.
19O||134||15||162470	Simulacra gentium argentum et aurum, opera manuum hominum.
19O||134||16||162480	Os habent, et non loquentur ; oculos habent, et non videbunt.
19O||134||17||162490	Aures habent, et non audient ; neque enim est spiritus in ore ipsorum.
19O||134||18||162500	Similes illis fiant qui faciunt ea, et omnes qui confidunt in eis.
19O||134||19||162510	Domus Israël, benedicite Domino ; domus Aaron, benedicite Domino.
19O||134||20||162520	Domus Levi, benedicite Domino ; qui timetis Dominum, benedicite Domino.
19O||134||21||162530	Benedictus Dominus ex Sion, qui habitat in Jerusalem.
19O||135||1||162540	Alleluja. Confitemini Domino, quoniam bonus, quoniam in æternum misericordia ejus.
19O||135||2||162550	Confitemini Deo deorum, quoniam in æternum misericordia ejus.
19O||135||3||162560	Confitemini Domino dominorum, quoniam in æternum misericordia ejus.
19O||135||4||162570	Qui facit mirabilia magna solus, quoniam in æternum misericordia ejus.
19O||135||5||162580	Qui fecit cælos in intellectu, quoniam in æternum misericordia ejus.
19O||135||6||162590	Qui firmavit terram super aquas, quoniam in æternum misericordia ejus.
19O||135||7||162600	Qui fecit luminaria magna, quoniam in æternum misericordia ejus :
19O||135||8||162610	solem in potestatem diei, quoniam in æternum misericordia ejus ;
19O||135||9||162620	lunam et stellas in potestatem noctis, quoniam in æternum misericordia ejus.
19O||135||10||162630	Qui percussit Ægyptum cum primogenitis eorum, quoniam in æternum misericordia ejus.
19O||135||11||162640	Qui eduxit Israël de medio eorum, quoniam in æternum misericordia ejus,
19O||135||12||162650	in manu potenti et brachio excelso, quoniam in æternum misericordia ejus.
19O||135||13||162660	Qui divisit mare Rubrum in divisiones, quoniam in æternum misericordia ejus ;
19O||135||14||162670	et eduxit Israël per medium ejus, quoniam in æternum misericordia ejus ;
19O||135||15||162680	et excussit Pharaonem et virtutem ejus in mari Rubro, quoniam in æternum misericordia ejus.
19O||135||16||162690	Qui traduxit populum suum per desertum, quoniam in æternum misericordia ejus.
19O||135||17||162700	Qui percussit reges magnos, quoniam in æternum misericordia ejus ;
19O||135||18||162710	et occidit reges fortes, quoniam in æternum misericordia ejus :
19O||135||19||162720	Sehon, regem Amorrhæorum, quoniam in æternum misericordia ejus ;
19O||135||20||162730	et Og, regem Basan, quoniam in æternum misericordia ejus ;
19O||135||21||162740	et dedit terram eorum hæreditatem, quoniam in æternum misericordia ejus ;
19O||135||22||162750	hæreditatem Israël, servo suo, quoniam in æternum misericordia ejus.
19O||135||23||162760	Quia in humilitate nostra memor fuit nostri, quoniam in æternum misericordia ejus ;
19O||135||24||162770	et redimit nos ab inimicis nostris, quoniam in æternum misericordia ejus.
19O||135||25||162780	Qui dat escam omni carni, quoniam in æternum misericordia ejus.
19O||135||26||162790	Confitemini Deo cæli, quoniam in æternum misericordia ejus. Confitemini Domino dominorum, quoniam in æternum misericordia ejus.
19O||136||1||162800	Psalmus David, Jeremiæ. Super flumina Babylonis illic sedimus et flevimus, cum recordaremur Sion.
19O||136||2||162810	In salicibus in medio ejus suspendimus organa nostra ;
19O||136||3||162820	quia illic interrogaverunt nos, qui captivos duxerunt nos, verba cantionum ; et qui abduxerunt nos : Hymnum cantate nobis de canticis Sion.
19O||136||4||162830	Quomodo cantabimus canticum Domini in terra aliena ?
19O||136||5||162840	Si oblitus fuero tui, Jerusalem, oblivioni detur dextera mea.
19O||136||6||162850	Adhæreat lingua mea faucibus meis, si non meminero tui ; si non proposuero Jerusalem in principio lætitiæ meæ.
19O||136||7||162860	Memor esto, Domine, filiorum Edom, in die Jerusalem, qui dicunt : Exinanite, exinanite usque ad fundamentum in ea.
19O||136||8||162870	Filia Babylonis misera ! beatus qui retribuet tibi retributionem tuam quam retribuisti nobis.
19O||136||9||162880	Beatus qui tenebit, et allidet parvulos tuos ad petram.
19O||137||1||162890	Ipsi David. Confitebor tibi, Domine, in toto corde meo, quoniam audisti verba oris mei. In conspectu angelorum psallam tibi,
19O||137||2||162900	adorabo ad templum sanctum tuum, et confitebor nomini tuo super misericordia tua et veritate tua, quoniam magnificasti super omne nomen sanctum tuum.
19O||137||3||162910	In quacumque die invocavero te, exaudi me ; multiplicabis in anima mea virtutem.
19O||137||4||162920	Confiteantur tibi, Domine, omnes reges terræ, quia audierunt omnia verba oris tui ;
19O||137||5||162930	et cantent in viis Domini, quoniam magna est gloria Domini ;
19O||137||6||162940	quoniam excelsus Dominus, et humilia respicit, et alta a longe cognoscit.
19O||137||7||162950	Si ambulavero in medio tribulationis, vivificabis me ; et super iram inimicorum meorum extendisti manum tuam, et salvum me fecit dextera tua.
19O||137||8||162960	Dominus retribuet pro me. Domine, misericordia tua in sæculum ; opera manuum tuarum ne despicias.
19O||138||1||162970	In finem, psalmus David. Domine, probasti me, et cognovisti me ;
19O||138||2||162980	tu cognovisti sessionem meam et resurrectionem meam.
19O||138||3||162990	Intellexisti cogitationes meas de longe ; semitam meam et funiculum meum investigasti ;
19O||138||4||163000	et omnes vias meas prævidisti, quia non est sermo in lingua mea.
19O||138||5||163010	Ecce, Domine, tu cognovisti omnia, novissima et antiqua. Tu formasti me, et posuisti super me manum tuam.
19O||138||6||163020	Mirabilis facta est scientia tua ex me ; confortata est, et non potero ad eam.
19O||138||7||163030	Quo ibo a spiritu tuo ? et quo a facie tua fugiam ?
19O||138||8||163040	Si ascendero in cælum, tu illic es ; si descendero in infernum, ades.
19O||138||9||163050	Si sumpsero pennas meas diluculo, et habitavero in extremis maris,
19O||138||10||163060	etenim illuc manus tua deducet me, et tenebit me dextera tua.
19O||138||11||163070	Et dixi : Forsitan tenebræ conculcabunt me ; et nox illuminatio mea in deliciis meis.
19O||138||12||163080	Quia tenebræ non obscurabuntur a te, et nox sicut dies illuminabitur ; sicut tenebræ ejus, ita et lumen ejus.
19O||138||13||163090	Quia tu possedisti renes meos ; suscepisti me de utero matris meæ.
19O||138||14||163100	Confitebor tibi, quia terribiliter magnificatus es ; mirabilia opera tua, et anima mea cognoscit nimis.
19O||138||15||163110	Non est occultatum os meum a te, quod fecisti in occulto ; et substantia mea in inferioribus terræ.
19O||138||16||163120	Imperfectum meum viderunt oculi tui, et in libro tuo omnes scribentur. Dies formabuntur, et nemo in eis.
19O||138||17||163130	Mihi autem nimis honorificati sunt amici tui, Deus ; nimis confortatus est principatus eorum.
19O||138||18||163140	Dinumerabo eos, et super arenam multiplicabuntur. Exsurrexi, et adhuc sum tecum.
19O||138||19||163150	Si occideris, Deus, peccatores, viri sanguinum, declinate a me ;
19O||138||20||163160	quia dicitis in cogitatione : Accipient in vanitate civitates tuas.
19O||138||21||163170	Nonne qui oderunt te, Domine, oderam ? et super inimicos tuos tabescebam ?
19O||138||22||163180	Perfecto odio oderam illos, et inimici facti sunt mihi.
19O||138||23||163190	Proba me, Deus, et scito cor meum ; interroga me, et cognosce semitas meas.
19O||138||24||163200	Et vide si via iniquitatis in me est ; et deduc me in via æterna.
19O||139||1||163210	In finem. Psalmus David.
19O||139||2||163220	Eripe me, Domine, ab homine malo ; a viro iniquo eripe me.
19O||139||3||163230	Qui cogitaverunt iniquitates in corde, tota die constituebant prælia.
19O||139||4||163240	Acuerunt linguas suas sicut serpentis ; venenum aspidum sub labiis eorum.
19O||139||5||163250	Custodi me, Domine, de manu peccatoris, et ab hominibus iniquis eripe me : qui cogitaverunt supplantare gressus meos ;
19O||139||6||163260	absconderunt superbi laqueum mihi, et funes extenderunt in laqueum ; juxta iter scandalum posuerunt mihi.
19O||139||7||163270	Dixi Domino : Deus meus es tu ; exaudi, Domine, vocem deprecationis meæ.
19O||139||8||163280	Domine, Domine, virtus salutis meæ, obumbrasti super caput meum in die belli.
19O||139||9||163290	Ne tradas me, Domine, a desiderio meo peccatori ; cogitaverunt contra me ; ne derelinquas me, ne forte exaltentur.
19O||139||10||163300	Caput circuitus eorum, labor labiorum ipsorum operiet eos.
19O||139||11||163310	Cadent super eos carbones, in ignem dejicies eos ; in miseriis non subsistent.
19O||139||12||163320	Vir linguosus non dirigetur in terra, virum injustum mala capient in interitu.
19O||139||13||163330	Cognovi quia faciet Dominus judicium inopis, et vindictam pauperum.
19O||139||14||163340	Verumtamen justi confitebuntur nomini tuo ; et habitabunt recti cum vultu tuo.
19O||140||1||163350	Psalmus David. Domine, clamavi ad te, exaudi me ; intende voci meæ, cum clamavero ad te.
19O||140||2||163360	Dirigatur oratio mea sicut incensum in conspectu tuo ; elevatio manuum mearum sacrificium vespertinum.
19O||140||3||163370	Pone, Domine, custodiam ori meo, et ostium circumstantiæ labiis meis.
19O||140||4||163380	Non declines cor meum in verba malitiæ, ad excusandas excusationes in peccatis ; cum hominibus operantibus iniquitatem ; et non communicabo cum electis eorum.
19O||140||5||163390	Corripiet me justus in misericordia, et increpabit me : oleum autem peccatoris non impinguet caput meum, quoniam adhuc et oratio mea in beneplacitis eorum.
19O||140||6||163400	Absorpti sunt juncti petræ judices eorum ; audient verba mea, quoniam potuerunt.
19O||140||7||163410	Sicut crassitudo terræ erupta est super terram ; dissipata sunt ossa nostra secus infernum.
19O||140||8||163420	Quia ad te, Domine, Domine, oculi mei ; in te speravi, non auferas animam meam.
19O||140||9||163430	Custodi me a laqueo quem statuerunt mihi, et a scandalis operantium iniquitatem.
19O||140||10||163440	Cadent in retiaculo ejus peccatores : singulariter sum ego, donec transeam.
19O||141||1||163450	Intellectus David, cum esset in spelunca, oratio.
19O||141||2||163460	Voce mea ad Dominum clamavi, voce mea ad Dominum deprecatus sum.
19O||141||3||163470	Effundo in conspectu ejus orationem meam ; et tribulationem meam ante ipsum pronuntio.
19O||141||4||163480	In deficiendo ex me spiritum meum, et tu cognovisti semitas meas ; in via hac qua ambulabam absconderunt laqueum mihi.
19O||141||5||163490	Considerabam ad dexteram, et videbam, et non erat qui cognosceret me : periit fuga a me, et non est qui requirat animam meam.
19O||141||6||163500	Clamavi ad te, Domine ; dixi : Tu es spes mea, portio mea in terra viventium.
19O||141||7||163510	Intende ad deprecationem meam, quia humiliatus sum nimis. Libera me a persequentibus me, quia confortati sunt super me.
19O||141||8||163520	Educ de custodia animam meam ad confitendum nomini tuo ; me exspectant justi donec retribuas mihi.
19O||142||1||163530	Psalmus David, quando persequebatur eum Absalom, filius ejus. Domine, exaudi orationem meam ; auribus percipe obsecrationem meam in veritate tua ; exaudi me in tua justitia.
19O||142||2||163540	Et non intres in judicium cum servo tuo, quia non justificabitur in conspectu tuo omnis vivens.
19O||142||3||163550	Quia persecutus est inimicus animam meam, humiliavit in terra vitam meam ; collocavit me in obscuris, sicut mortuos sæculi.
19O||142||4||163560	Et anxiatus est super me spiritus meus ; in me turbatum est cor meum.
19O||142||5||163570	Memor fui dierum antiquorum : meditatus sum in omnibus operibus tuis, in factis manuum tuarum meditabar.
19O||142||6||163580	Expandi manus meas ad te ; anima mea sicut terra sine aqua tibi.
19O||142||7||163590	Velociter exaudi me, Domine ; defecit spiritus meus. Non avertas faciem tuam a me, et similis ero descendentibus in lacum.
19O||142||8||163600	Auditam fac mihi mane misericordiam tuam, quia in te speravi. Notam fac mihi viam in qua ambulem, quia ad te levavi animam meam.
19O||142||9||163610	Eripe me de inimicis meis, Domine ; ad te confugi.
19O||142||10||163620	Doce me facere voluntatem tuam, quia Deus meus es tu. Spiritus tuus bonus deducet me in terram rectam.
19O||142||11||163630	Propter nomen tuum, Domine, vivificabis me ; in æquitate tua, educes de tribulatione animam meam ;
19O||142||12||163640	et in misericordia tua disperdes inimicos meos, et perdes omnes qui tribulant animam meam, quoniam ego servus tuus sum.
19O||143||1||163650	Psalmus David. Adversus Goliath. Benedictus Dominus Deus meus, qui docet manus meas ad prælium, et digitos meos ad bellum.
19O||143||2||163660	Misericordia mea et refugium meum, susceptor meus et liberator meus ; protector meus, et in ipso speravi ; qui subdit populum meum sub me.
19O||143||3||163670	Domine, quid est homo, quia innotuisti ei ? aut filius hominis, quia reputas eum ?
19O||143||4||163680	Homo vanitati similis factus est ; dies ejus sicut umbra prætereunt.
19O||143||5||163690	Domine, inclina cælos tuos, et descende ; tange montes, et fumigabunt.
19O||143||6||163700	Fulgura coruscationem, et dissipabis eos ; emitte sagittas tuas, et conturbabis eos.
19O||143||7||163710	Emitte manum tuam de alto : eripe me, et libera me de aquis multis, de manu filiorum alienorum :
19O||143||8||163720	quorum os locutum est vanitatem, et dextera eorum dextera iniquitatis.
19O||143||9||163730	Deus, canticum novum cantabo tibi ; in psalterio decachordo psallam tibi.
19O||143||10||163740	Qui das salutem regibus, qui redemisti David servum tuum de gladio maligno,
19O||143||11||163750	eripe me, et erue me de manu filiorum alienorum, quorum os locutum est vanitatem, et dextera eorum dextera iniquitatis.
19O||143||12||163760	Quorum filii sicut novellæ plantationes in juventute sua ; filiæ eorum compositæ, circumornatæ ut similitudo templi.
19O||143||13||163770	Promptuaria eorum plena, eructantia ex hoc in illud ; oves eorum fœtosæ, abundantes in egressibus suis ;
19O||143||14||163780	boves eorum crassæ. Non est ruina maceriæ, neque transitus, neque clamor in plateis eorum.
19O||143||15||163790	Beatum dixerunt populum cui hæc sunt ; beatus populus cujus Dominus Deus ejus.
19O||144||1||163800	Laudatio ipsi David. Exaltabo te, Deus meus rex ; et benedicam nomini tuo in sæculum, et in sæculum sæculi.
19O||144||2||163810	Per singulos dies benedicam tibi, et laudabo nomen tuum in sæculum, et in sæculum sæculi.
19O||144||3||163820	Magnus Dominus, et laudabilis nimis ; et magnitudinis ejus non est finis.
19O||144||4||163830	Generatio et generatio laudabit opera tua, et potentiam tuam pronuntiabunt.
19O||144||5||163840	Magnificentiam gloriæ sanctitatis tuæ loquentur, et mirabilia tua narrabunt.
19O||144||6||163850	Et virtutem terribilium tuorum dicent, et magnitudinem tuam narrabunt.
19O||144||7||163860	Memoriam abundantiæ suavitatis tuæ eructabunt, et justitia tua exsultabunt.
19O||144||8||163870	Miserator et misericors Dominus ; patiens, et multum misericors.
19O||144||9||163880	Suavis Dominus universis ; et miserationes ejus super omnia opera ejus.
19O||144||10||163890	Confiteantur tibi, Domine, omnia opera tua ; et sancti tui benedicant tibi.
19O||144||11||163900	Gloriam regni tui dicent, et potentiam tuam loquentur ;
19O||144||12||163910	ut notam faciant filiis hominum potentiam tuam, et gloriam magnificentiæ regni tui.
19O||144||13||163920	Regnum tuum regnum omnium sæculorum ; et dominatio tua in omni generatione et generationem. Fidelis Dominus in omnibus verbis suis, et sanctus in omnibus operibus suis.
19O||144||14||163930	Allevat Dominus omnes qui corruunt, et erigit omnes elisos.
19O||144||15||163940	Oculi omnium in te sperant, Domine ; et tu das escam illorum in tempore opportuno.
19O||144||16||163950	Aperis tu manum tuam, et imples omne animal benedictione.
19O||144||17||163960	Justus Dominus in omnibus viis suis, et sanctus in omnibus operibus suis.
19O||144||18||163970	Prope est Dominus omnibus invocantibus eum, omnibus invocantibus eum in veritate.
19O||144||19||163980	Voluntatem timentium se faciet ; et deprecationem eorum exaudiet, et salvos faciet eos.
19O||144||20||163990	Custodit Dominus omnes diligentes se, et omnes peccatores disperdet.
19O||144||21||164000	Laudationem Domini loquetur os meum ; et benedicat omnis caro nomini sancto ejus in sæculum, et in sæculum sæculi.
19O||145||1||164010	Alleluja, Aggæi et Zachariæ.
19O||145||2||164020	Lauda, anima mea, Dominum. Laudabo Dominum in vita mea ; psallam Deo meo quamdiu fuero. Nolite confidere in principibus,
19O||145||3||164030	in filiis hominum, in quibus non est salus.
19O||145||4||164040	Exibit spiritus ejus, et revertetur in terram suam ; in illa die peribunt omnes cogitationes eorum.
19O||145||5||164050	Beatus cujus Deus Jacob adjutor ejus, spes ejus in Domino Deo ipsius :
19O||145||6||164060	qui fecit cælum et terram, mare, et omnia quæ in eis sunt.
19O||145||7||164070	Qui custodit veritatem in sæculum ; facit judicium injuriam patientibus ; dat escam esurientibus. Dominus solvit compeditos,
19O||145||8||164080	Dominus illuminat cæcos. Dominus erigit elisos ; Dominus diligit justos.
19O||145||9||164090	Dominus custodit advenas ; pupillum et viduam suscipiet, et vias peccatorum disperdet.
19O||145||10||164100	Regnabit Dominus in sæcula ; Deus tuus, Sion, in generationem et generationem.
19O||146||1||164110	Alleluja. Laudate Dominum, quoniam bonus est psalmus ; Deo nostro sit jucunda, decoraque laudatio.
19O||146||2||164120	Ædificans Jerusalem Dominus, dispersiones Israëlis congregabit ;
19O||146||3||164130	qui sanat contritos corde, et alligat contritiones eorum ;
19O||146||4||164140	qui numerat multitudinem stellarum, et omnibus eis nomina vocat.
19O||146||5||164150	Magnus Dominus noster, et magna virtus ejus ; et sapientiæ ejus non est numerus.
19O||146||6||164160	Suscipiens mansuetos Dominus ; humilians autem peccatores usque ad terram.
19O||146||7||164170	Præcinite Domino in confessione, psallite Deo nostro in cithara.
19O||146||8||164180	Qui operit cælum nubibus, et parat terræ pluviam ; qui producit in montibus fœnum, et herbam servituti hominum ;
19O||146||9||164190	qui dat jumentis escam ipsorum, et pullis corvorum invocantibus eum.
19O||146||10||164200	Non in fortitudine equi voluntatem habebit, nec in tibiis viri beneplacitum erit ei.
19O||146||11||164210	Beneplacitum est Domino super timentes eum, et in eis qui sperant super misericordia ejus.
19O||147||1||164220	Alleluja. Lauda, Jerusalem, Dominum ; lauda Deum tuum, Sion.
19O||147||2||164230	Quoniam confortavit seras portarum tuarum, benedixit filiis tuis in te.
19O||147||3||164240	Qui posuit fines tuos pacem, et adipe frumenti satiat te.
19O||147||4||164250	Qui emittit eloquium suum terræ, velociter currit sermo ejus.
19O||147||5||164260	Qui dat nivem sicut lanam, nebulam sicut cinerem spargit.
19O||147||6||164270	Mittit crystallum suum sicut buccellas : ante faciem frigoris ejus quis sustinebit ?
19O||147||7||164280	Emittet verbum suum, et liquefaciet ea ; flabit spiritus ejus, et fluent aquæ.
19O||147||8||164290	Qui annuntiat verbum suum Jacob, justitias et judicia sua Israël.
19O||147||9||164300	Non fecit taliter omni nationi, et judicia sua non manifestavit eis. Alleluja.
19O||148||1||164310	Alleluja. Laudate Dominum de cælis ; laudate eum in excelsis.
19O||148||2||164320	Laudate eum, omnes angeli ejus ; laudate eum, omnes virtutes ejus.
19O||148||3||164330	Laudate eum, sol et luna ; laudate eum, omnes stellæ et lumen.
19O||148||4||164340	Laudate eum, cæli cælorum ; et aquæ omnes quæ super cælos sunt,
19O||148||5||164350	laudent nomen Domini. Quia ipse dixit, et facta sunt ; ipse mandavit, et creata sunt.
19O||148||6||164360	Statuit ea in æternum, et in sæculum sæculi ; præceptum posuit, et non præteribit.
19O||148||7||164370	Laudate Dominum de terra, dracones et omnes abyssi ;
19O||148||8||164380	ignis, grando, nix, glacies, spiritus procellarum, quæ faciunt verbum ejus ;
19O||148||9||164390	montes, et omnes colles ; ligna fructifera, et omnes cedri ;
19O||148||10||164400	bestiæ, et universa pecora ; serpentes, et volucres pennatæ ;
19O||148||11||164410	reges terræ et omnes populi, principes et omnes judices terræ ;
19O||148||12||164420	juvenes et virgines, senes cum junioribus laudent nomen Domini,
19O||148||13||164430	quia exaltatum est nomen ejus solius.
19O||148||14||164440	Confessio ejus super cælum et terram ; et exaltavit cornu populi sui. Hymnus omnibus sanctis ejus ; filiis Israël, populo appropinquanti sibi. Alleluja.
19O||149||1||164450	Alleluja. Cantate Domino canticum novum ; laus ejus in ecclesia sanctorum.
19O||149||2||164460	Lætetur Israël in eo qui fecit eum, et filii Sion exsultent in rege suo.
19O||149||3||164470	Laudent nomen ejus in choro, in tympano et psalterio psallant ei.
19O||149||4||164480	Quia beneplacitum est Domino in populo suo, et exaltabit mansuetos in salutem.
19O||149||5||164490	Exsultabunt sancti in gloria, lætabuntur in cubilibus suis.
19O||149||6||164500	Exaltationes Dei in gutture eorum : et gladii ancipites in manibus eorum :
19O||149||7||164510	ad faciendam vindictam in nationibus, increpationes in populis ;
19O||149||8||164520	ad alligandos reges eorum in compedibus, et nobiles eorum in manicis ferreis ;
19O||149||9||164530	ut faciant in eis judicium conscriptum : gloria hæc est omnibus sanctis ejus. Alleluja.
19O||150||1||164540	Alleluja. Laudate Dominum in sanctis ejus ; laudate eum in firmamento virtutis ejus.
19O||150||2||164550	Laudate eum in virtutibus ejus ; laudate eum secundum multitudinem magnitudinis ejus.
19O||150||3||164560	Laudate eum in sono tubæ ; laudate eum in psalterio et cithara.
19O||150||4||164570	Laudate eum in tympano et choro ; laudate eum in chordis et organo.
19O||150||5||164580	Laudate eum in cymbalis benesonantibus ; laudate eum in cymbalis jubilationis.
19O||150||6||164590	Omnis spiritus laudet Dominum ! Alleluja.
20O||1||1||164600	Parabolæ Salomonis, filii David, regis Israël,
20O||1||2||164610	ad sciendam sapientiam et disciplinam ;
20O||1||3||164620	ad intelligenda verba prudentiæ, et suscipiendam erudtionem doctrinæ, justitiam, et judicium, et æquitatem :
20O||1||4||164630	ut detur parvulis astutia, adolescenti scientia et intellectus.
20O||1||5||164640	Audiens sapiens, sapientior erit, et intelligens gubernacula possidebit.
20O||1||6||164650	Animadvertet parabolam et interpretationem, verba sapientum et ænigmata eorum.
20O||1||7||164660	Timor Domini principium sapientiæ ; sapientiam atque doctrinam stulti despiciunt.
20O||1||8||164670	Audi, fili mi, disciplinam patris tui, et ne dimittas legem matris tuæ :
20O||1||9||164680	ut addatur gratia capiti tuo, et torques collo tuo.
20O||1||10||164690	Fili mi, si te lactaverint peccatores, ne acquiescas eis.
20O||1||11||164700	Si dixerint : Veni nobiscum, insidiemur sanguini ; abscondamus tendiculas contra insontem frustra ;
20O||1||12||164710	deglutiamus eum sicut infernus viventem, et integrum quasi descendentem in lacum :
20O||1||13||164720	omnem pretiosam substantiam reperiemus ; implebimus domos nostras spoliis ;
20O||1||14||164730	sortem mitte nobiscum, marsupium unum sit omnium nostrum :
20O||1||15||164740	fili mi, ne ambules cum eis ; prohibe pedem tuum a semitis eorum :
20O||1||16||164750	pedes enim illorum ad malum currunt, et festinant ut effundant sanguinem.
20O||1||17||164760	Frustra autem jacitur rete ante oculos pennatorum.
20O||1||18||164770	Ipsi quoque contra sanguinem suum insidiantur, et moliuntur fraudes contra animas suas.
20O||1||19||164780	Sic semitæ omnis avari : animas possidentium rapiunt.
20O||1||20||164790	Sapientia foris prædicat ; in plateis dat vocem suam :
20O||1||21||164800	in capite turbarum clamitat ; in foribus portarum urbis profert verba sua, dicens :
20O||1||22||164810	Usquequo, parvuli, diligitis infantiam, et stulti ea quæ sibi sunt noxia cupient, et imprudentes odibunt scientiam ?
20O||1||23||164820	convertimini ad correptionem meam. En proferam vobis spiritum meum, et ostendam vobis verba mea.
20O||1||24||164830	Quia vocavi, et renuistis ; extendi manum meam, et non fuit qui aspiceret :
20O||1||25||164840	despexistis omne consilium meum, et increpationes meas neglexistis.
20O||1||26||164850	Ego quoque in interitu vestro ridebo, et subsannabo cum vobis id quod timebatis advenerit.
20O||1||27||164860	Cum irruerit repentina calamitas, et interitus quasi tempestas ingruerit ; quando venerit super vos tribulatio et angustia ;
20O||1||28||164870	tunc invocabunt me, et non exaudiam ; mane consurgent, et non invenient me :
20O||1||29||164880	eo quod exosam habuerint disciplinam, et timorem Domini non susceperint,
20O||1||30||164890	nec acquieverint consilio meo, et detraxerint universæ correptioni meæ.
20O||1||31||164900	Comedent igitur fructus viæ suæ, suisque consiliis saturabuntur.
20O||1||32||164910	Aversio parvulorum interficiet eos, et prosperitas stultorum perdet illos.
20O||1||33||164920	Qui autem me audierit absque terrore requiescet, et abundantia perfruetur, timore malorum sublato.
20O||2||1||164930	Fili mi, si susceperis sermones meos, et mandata mea absconderis penes te :
20O||2||2||164940	ut audiat sapientiam auris tua, inclina cor tuum ad cognoscendam prudentiam.
20O||2||3||164950	Si enim sapientiam invocaveris, et inclinaveris cor tuum prudentiæ ;
20O||2||4||164960	si quæsieris eam quasi pecuniam, et sicut thesauros effoderis illam :
20O||2||5||164970	tunc intelliges timorem Domini, et scientiam Dei invenies,
20O||2||6||164980	quia Dominus dat sapientiam, et ex ore ejus prudentia et scientia.
20O||2||7||164990	Custodiet rectorum salutem, et proteget gradientes simpliciter,
20O||2||8||165000	servans semitas justitiæ, et vias sanctorum custodiens.
20O||2||9||165010	Tunc intelliges justitiam, et judicium, et æquitatem, et omnem semitam bonam.
20O||2||10||165020	Si intraverit sapientia cor tuum, et scientia animæ tuæ placuerit,
20O||2||11||165030	consilium custodiet te, et prudentia servabit te ;
20O||2||12||165040	ut eruaris a via mala, et ab homine qui perversa loquitur ;
20O||2||13||165050	qui relinquunt iter rectum, et ambulant per vias tenebrosas ;
20O||2||14||165060	qui lætantur cum malefecerint, et exsultant in rebus pessimis ;
20O||2||15||165070	quorum viæ perversæ sunt, et infames gressus eorum.
20O||2||16||165080	Ut eruaris a muliere aliena, et ab extranea quæ mollit sermones suos,
20O||2||17||165090	et relinquit ducem pubertatis suæ,
20O||2||18||165100	et pacti Dei sui oblita est. Inclinata est enim ad mortem domus ejus, et ad inferos semitæ ipsius.
20O||2||19||165110	Omnes qui ingrediuntur ad eam non revertentur, nec apprehendent semitas vitæ.
20O||2||20||165120	Ut ambules in via bona, et cales justorum custodias :
20O||2||21||165130	qui enim recti sunt habitabunt in terra, et simplices permanebunt in ea ;
20O||2||22||165140	impii vero de terra perdentur, et qui inique agunt auferentur ex ea.
20O||3||1||165150	Fili mi, ne obliviscaris legis meæ, et præcepta mea cor tuum custodiat ;
20O||3||2||165160	longitudinem enim dierum, et annos vitæ, et pacem apponent tibi.
20O||3||3||165170	Misericordia et veritas te non deserant ; circumda eas gutturi tuo, et describe in tabulis cordis tui ;
20O||3||4||165180	et invenies gratiam, et disciplinam bonam, coram Deo et hominibus.
20O||3||5||165190	Habe fiduciam in Domino ex toto corde tuo, et ne innitaris prudentiæ tuæ.
20O||3||6||165200	In omnibus viis tuis cogita illum, et ipse diriget gressus tuos.
20O||3||7||165210	Ne sis sapiens apud temetipsum ; time Deum, et recede a malo :
20O||3||8||165220	sanitas quippe erit umbilico tuo, et irrigatio ossium tuorum.
20O||3||9||165230	Honora Dominum de tua substantia, et de primitiis omnium frugum tuarum da ei ;
20O||3||10||165240	et implebuntur horrea tua saturitate, et vino torcularia tua redundabunt.
20O||3||11||165250	Disciplinam Domini, fili mi, ne abjicias, nec deficias cum ab eo corriperis :
20O||3||12||165260	quem enim diligit Dominus corripit, et quasi pater in filio complacet sibi.
20O||3||13||165270	Beatus homo qui invenit sapientiam, et qui affluit prudentia.
20O||3||14||165280	Melior est acquisitio ejus negotiatione argenti, et auri primi et purissimi fructus ejus.
20O||3||15||165290	Pretiosior est cunctis opibus, et omnia quæ desiderantur huic non valent comparari.
20O||3||16||165300	Longitudo dierum in dextera ejus, et in sinistra illius divitiæ et gloria.
20O||3||17||165310	Viæ ejus viæ pulchræ, et omnes semitæ illius pacificæ.
20O||3||18||165320	Lignum vitæ est his qui apprehenderint eam, et qui tenuerit eam beatus.
20O||3||19||165330	Dominus sapientia fundavit terram, stabilivit cælos prudentia.
20O||3||20||165340	Sapientia illius eruperunt abyssi, et nubes rore concrescunt.
20O||3||21||165350	Fili mi, ne effluant hæc ab oculis tuis. Custodi legem atque consilium,
20O||3||22||165360	et erit vita animæ tuæ, et gratia faucibus tuis.
20O||3||23||165370	Tunc ambulabis fiducialiter in via tua, et pes tuus non impinget.
20O||3||24||165380	Si dormieris, non timebis ; quiesces, et suavis erit somnus tuus.
20O||3||25||165390	Ne paveas repentino terrore, et irruentes tibi potentias impiorum.
20O||3||26||165400	Dominus enim erit in latere tuo, et custodiet pedem tuum, ne capiaris.
20O||3||27||165410	Noli prohibere benefacere eum qui potest ; si vales, et ipse benefac.
20O||3||28||165420	Ne dicas amico tuo : Vade, et revertere, cras dabo tibi, cum statim possis dare.
20O||3||29||165430	Ne moliaris amico tuo malum, cum ille in te habeat fiduciam.
20O||3||30||165440	Ne contendas adversus hominem frustra, cum ipse tibi nihil mali fecerit.
20O||3||31||165450	Ne æmuleris hominem injustum, nec imiteris vias ejus :
20O||3||32||165460	quia abominatio Domini est omnis illusor, et cum simplicibus sermocinatio ejus.
20O||3||33||165470	Egestas a Domino in domo impii ; habitacula autem justorum benedicentur.
20O||3||34||165480	Ipse deludet illusores, et mansuetis dabit gratiam.
20O||3||35||165490	Gloriam sapientes possidebunt ; stultorum exaltatio ignominia.
20O||4||1||165500	Audite, filii, disciplinam patris, et attendite ut sciatis prudentiam.
20O||4||2||165510	Donum bonum tribuam vobis : legem meam ne derelinquatis.
20O||4||3||165520	Nam et ego filius fui patris mei, tenellus et unigenitus coram matre mea.
20O||4||4||165530	Et docebat me, atque dicebat : Suscipiat verba mea cor tuum ; custodi præcepta mea, et vives.
20O||4||5||165540	Posside sapientiam, posside prudentiam. Ne obliviscaris, neque declines a verbis oris mei.
20O||4||6||165550	Ne dimittas eam, et custodiet te : dilige eam, et conservabit te.
20O||4||7||165560	Principium sapientiæ, posside sapientiam ; et in omni possessione tua acquire prudentiam.
20O||4||8||165570	Arripe illam, et exaltabit te ; glorificaberis ab ea cum eam fueris amplexatus.
20O||4||9||165580	Dabit capiti tuo augmenta gratiarum, et corona inclyta proteget te.
20O||4||10||165590	Audi, fili mi, et suscipe verba mea, ut multiplicentur tibi anni vitæ.
20O||4||11||165600	Viam sapientiæ monstrabo tibi ; ducam te per semitas æquitatis ;
20O||4||12||165610	quas cum ingressus fueris, non arctabuntur gressus tui, et currens non habebis offendiculum.
20O||4||13||165620	Tene disciplinam, ne dimittas eam ; custodi illam, quia ipsa est vita tua.
20O||4||14||165630	Ne delecteris in semitis impiorum, nec tibi placeat malorum via.
20O||4||15||165640	Fuge ab ea, nec transeas per illam ; declina, et desere eam.
20O||4||16||165650	Non enim dormiunt nisi malefecerint, et rapitur somnus ab eis nisi supplantaverint.
20O||4||17||165660	Comedunt panem impietatis, et vinum iniquitatis bibunt.
20O||4||18||165670	Justorum autem semita quasi lux splendens procedit, et crescit usque ad perfectam diem.
20O||4||19||165680	Via impiorum tenebrosa ; nesciunt ubi corruant.
20O||4||20||165690	Fili mi, ausculta sermones meos, et ad eloquia mea inclina aurem tuam.
20O||4||21||165700	Ne recedant ab oculis tuis, custodi ea in medio cordis tui :
20O||4||22||165710	vita enim sunt invenientibus ea, et universæ carni sanitas.
20O||4||23||165720	Omni custodia serva cor tuum, quia ex ipso vita procedit.
20O||4||24||165730	Remove a te os pravum, et detrahentia labia sint procul a te.
20O||4||25||165740	Oculi tui recta videant, et palpebræ tuæ præcedant gressus tuos.
20O||4||26||165750	Dirige semitam pedibus tuis, et omnes viæ tuæ stabilientur.
20O||4||27||165760	Ne declines ad dexteram neque ad sinistram ; averte pedem tuum a malo : vias enim quæ a dextris sunt novit Dominus : perversæ vero sunt quæ a sinistris sunt. Ipse autem rectos faciet cursus tuos, itinera autem tua in pace producet.
20O||5||1||165770	Fili mi, attende ad sapientiam meam, et prudentiæ meæ inclina aurem tuam :
20O||5||2||165780	ut custodias cogitationes, et disciplinam labia tua conservent. Ne attendas fallaciæ mulieris ;
20O||5||3||165790	favus enim distillans labia meretricis, et nitidius oleo guttur ejus :
20O||5||4||165800	novissima autem illius amara quasi absinthium, et acuta quasi gladius biceps.
20O||5||5||165810	Pedes ejus descendunt in mortem, et ad inferos gressus illius penetrant.
20O||5||6||165820	Per semitam vitæ non ambulant ; vagi sunt gressus ejus et investigabiles.
20O||5||7||165830	Nunc ergo, fili mi, audi, et ne recedas a verbis oris mei.
20O||5||8||165840	Longe fac ab ea viam tuam, et ne appropinques foribus domus ejus.
20O||5||9||165850	Ne des alienis honorem tuum, et annos tuos crudeli :
20O||5||10||165860	ne forte implentur extranei viribus tuis, et labores tui sint in domo aliena,
20O||5||11||165870	et gemas in novissimis, quando consumseris carnes tuas et corpus tuum, et dicas :
20O||5||12||165880	Cur detestatus sum disciplinam, et increpationibus non acquievit cor meum,
20O||5||13||165890	nec audivi vocem docentium me, et magistris non inclinavi aurem meam ?
20O||5||14||165900	pene fui in omni malo, in medio ecclesiæ et synagogæ.
20O||5||15||165910	Bibe aquam de cisterna tua, et fluenta putei tui ;
20O||5||16||165920	deriventur fontes tui foras, et in plateis aquas tuas divide.
20O||5||17||165930	Habeto eas solus, nec sint alieni participes tui.
20O||5||18||165940	Sit vena tua benedicta, et lætare cum muliere adolescentiæ tuæ.
20O||5||19||165950	Cerva carissima, et gratissimus hinnulus : ubera ejus inebrient te in omni tempore, in amore ejus delectare jugiter.
20O||5||20||165960	Quare seduceris, fili mi, ab aliena, et foveris in sinu alterius ?
20O||5||21||165970	Respicit Dominus vias hominis, et omnes gressus ejus considerat.
20O||5||22||165980	Iniquitates suas capiunt impium, et funibus peccatorum suorum constringitur.
20O||5||23||165990	Ipse morietur, quia non habuit disciplinam, et in multitudine stultitiæ suæ decipietur.
20O||6||1||166000	Fili mi, si spoponderis pro amico tuo, defixisti apud extraneum manum tuam ;
20O||6||2||166010	illaqueatus es verbis oris tui, et captus propriis sermonibus.
20O||6||3||166020	Fac ergo quod dico, fili mi, et temetipsum libera, quia incidisti in manum proximi tui. Discurre, festina, suscita amicum tuum.
20O||6||4||166030	Ne dederis somnum oculis tuis, nec dormitent palpebræ tuæ.
20O||6||5||166040	Eruere quasi damula de manu, et quasi avis de manu aucupis.
20O||6||6||166050	Vade ad formicam, o piger, et considera vias ejus, et disce sapientiam.
20O||6||7||166060	Quæ cum non habeat ducem, nec præceptorem, nec principem,
20O||6||8||166070	parat in æstate cibum sibi, et congregat in messe quod comedat.
20O||6||9||166080	Usquequo, piger, dormies ? quando consurges e somno tuo ?
20O||6||10||166090	Paululum dormies, paululum dormitabis, paululum conseres manus ut dormias ;
20O||6||11||166100	et veniet tibi quasi viator egestas, et pauperies quasi vir armatus. Si vero impiger fueris, veniet ut fons messis tua, et egestas longe fugiet a te.
20O||6||12||166110	Homo apostata vir inutilis, graditur ore perverso ;
20O||6||13||166120	annuit oculis, terit pede, digito loquitur,
20O||6||14||166130	pravo corde machinatur malum, et omni tempore jurgia seminat.
20O||6||15||166140	Huic extemplo veniet perditio sua, et subito conteretur, nec habebit ultra medicinam.
20O||6||16||166150	Sex sunt dies quæ odit Dominus, et septimum detestatur anima ejus :
20O||6||17||166160	oculos sublimes, linguam mendacem, manus effundentes innoxium sanguinem,
20O||6||18||166170	cor machinans cogitationes pessimas, pedes veloces ad currendum in malum,
20O||6||19||166180	proferentem mendacia testem fallacem, et eum qui seminat inter fratres discordias.
20O||6||20||166190	Conserva, fili mi, præcepta patris tui, et ne dimittas legem matris tuæ.
20O||6||21||166200	Liga ea in corde tuo jugiter, et circumda gutturi tuo.
20O||6||22||166210	Cum ambulaveris, gradiantur tecum ; cum dormieris, custodiant te : et evigilans loquere cum eis.
20O||6||23||166220	Quia mandatum lucerna est, et lex lux, et via vitæ increpatio disciplinæ ;
20O||6||24||166230	ut custodiant te a muliere mala, et a blanda lingua extraneæ.
20O||6||25||166240	Non concupiscat pulchritudinem ejus cor tuum, nec capiaris nutibus illius :
20O||6||26||166250	pretium enim scorti vix est unius panis, mulier autem viri pretiosam animam capit.
20O||6||27||166260	Numquid potest homo abscondere ignem in sinu suo, ut vestimenta illius non ardeant ?
20O||6||28||166270	aut ambulare super prunas, ut non comburantur plantæ ejus ?
20O||6||29||166280	Sic qui ingreditur ad mulierem proximi sui, non erit mundus cum tetigerit eam.
20O||6||30||166290	Non grandis est culpa cum quis furatus fuerit, furatur enim ut esurientem impleat animam ;
20O||6||31||166300	deprehensus quoque reddet septuplum, et omnem substantiam domus suæ tradet.
20O||6||32||166310	Qui autem adulter est, propter cordis inopiam perdet animam suam ;
20O||6||33||166320	turpitudinem et ignominiam congregat sibi, et opprobrium illius non delebitur :
20O||6||34||166330	quia zelus et furor viri non parcet in die vindictæ ;
20O||6||35||166340	nec acquiescet cujusquam precibus, nec suscipiet pro redemptione dona plurima.
20O||7||1||166350	Fili mi, custodi sermones meos, et præcepta mea reconde tibi.
20O||7||2||166360	Fili, serva mandata mea, et vives ; et legem meam quasi pupillam oculi tui :
20O||7||3||166370	liga eam in digitis tuis, scribe illam in tabulis cordis tui.
20O||7||4||166380	Dic sapientiæ : Soror mea es, et prudentiam voca amicam tuam :
20O||7||5||166390	ut custodiant te a muliere extranea, et ab aliena quæ verba sua dulcis facit.
20O||7||6||166400	De fenestra enim domus meæ per cancellos prospexi,
20O||7||7||166410	et video parvulos ; considero vecordem juvenem,
20O||7||8||166420	qui transit per plateam juxta angulum et prope viam domus illius graditur :
20O||7||9||166430	in obscuro, advesperascente die, in noctis tenebris et caligine.
20O||7||10||166440	Et ecce occurrit illi mulier ornatu meretricio, præparata ad capiendas animas : garrula et vaga,
20O||7||11||166450	quietis impatiens, nec valens in domo consistere pedibus suis ;
20O||7||12||166460	nunc foris, nunc in plateis, nunc juxta angulos insidians.
20O||7||13||166470	Apprehensumque deosculatur juvenem, et procaci vultu blanditur, dicens :
20O||7||14||166480	Victimas pro salute vovi, hodie reddidi vota mea ;
20O||7||15||166490	idcirco egressa sum in occursum tuum, desiderans te videre, et reperi.
20O||7||16||166500	Intexui funibus lectulum meum, stravi tapetibus pietis ex Ægypto ;
20O||7||17||166510	aspersi cubile meum myrrha, et aloë, et cinnamomo.
20O||7||18||166520	Veni, inebriemur uberibus, et fruamur cupitis amplexibus donec illucescat dies.
20O||7||19||166530	Non est enim vir in domo sua : abiit via longissima ;
20O||7||20||166540	sacculum pecuniæ secum tulit ; in die plenæ lunæ reversurus est in domum suam.
20O||7||21||166550	Irretivit eum multis sermonibus, et blanditiis labiorum protraxit illum.
20O||7||22||166560	Statim eam sequitur quasi bos ductus ad victimam, et quasi agnus lasciviens ; et ignorans quod ad vincula stultus trahatur :
20O||7||23||166570	donec transfigat sagitta jecur ejus ; velut si avis festinet ad laqueum, et nescit quod de periculo animæ illius agitur.
20O||7||24||166580	Nunc ergo, fili mi, audi me, et attende verbis oris mei.
20O||7||25||166590	Ne abstrahatur in viis illius mens tua, neque decipiaris semitis ejus ;
20O||7||26||166600	multos enim vulneratos dejecit, et fortissimi quique interfecti sunt ab ea.
20O||7||27||166610	Viæ inferi domus ejus, penetrantes in interiora mortis.
20O||8||1||166620	Numquid non sapientia clamitat, et prudentia dat vocem suam ?
20O||8||2||166630	In summis excelsisque verticibus supra viam, in mediis semitis stans,
20O||8||3||166640	juxta portas civitatis, in ipsis foribus loquitur, dicens :
20O||8||4||166650	O viri, ad vos clamito, et vox mea ad filios hominum.
20O||8||5||166660	Intelligite, parvuli, astutiam, et insipientes, animadvertite.
20O||8||6||166670	Audite, quoniam de rebus magnis locutura sum, et aperientur labia mea ut recta prædicent.
20O||8||7||166680	Veritatem meditabitur guttur meum, et labia mea detestabuntur impium.
20O||8||8||166690	Justi sunt omnes sermones mei : non est in eis pravum quid, neque perversum ;
20O||8||9||166700	recti sunt intelligentibus, et æqui invenientibus scientiam.
20O||8||10||166710	Accipite disciplinam meam, et non pecuniam ; doctrinam magis quam aurum eligite :
20O||8||11||166720	melior est enim sapientia cunctis pretiosissimis, et omne desiderabile ei non potest comparari.
20O||8||12||166730	Ego sapientia, habito in consilio, et eruditis intersum cogitationibus.
20O||8||13||166740	Timor Domini odit malum, arrogantiam et superbiam, et viam pravam, et os bilingue detestor.
20O||8||14||166750	Meum est consilium et æquitas ; mea est prudentia, mea est fortitudo.
20O||8||15||166760	Per me reges regnant, et legum conditores justa decernunt ;
20O||8||16||166770	per me principes imperant, et potentes decernunt justitiam.
20O||8||17||166780	Ego diligentes me diligo, et qui mane vigilant ad me, invenient me.
20O||8||18||166790	Mecum sunt divitiæ et gloria, opes superbæ et justitia.
20O||8||19||166800	Melior est enim fructus meus auro et lapide pretioso, et genimina me argento electo.
20O||8||20||166810	In viis justitiæ ambulo, in medio semitarum judicii,
20O||8||21||166820	ut ditem diligentes me, et thesauros eorum repleam.
20O||8||22||166830	Dominus possedit me in initio viarum suarum antequam quidquam faceret a principio.
20O||8||23||166840	Ab æterno ordinata sum, et ex antiquis antequam terra fieret.
20O||8||24||166850	Nondum erant abyssi, et ego jam concepta eram, necdum fontes aquarum eruperant ;
20O||8||25||166860	necdum montes gravi mole constiterant : ante colles ego parturiebar.
20O||8||26||166870	Adhuc terram non fecerat, et flumina, et cardines orbis terræ.
20O||8||27||166880	Quando præparabat cælos, aderam ; quando certa lege et gyro vallabat abyssos ;
20O||8||28||166890	quando æthera firmabat sursum, et librabat fontes aquarum ;
20O||8||29||166900	quando circumdabat mari terminum suum, et legem ponebat aquis, ne transirent fines suos : quando appendebat fundamenta terræ ;
20O||8||30||166910	cum eo eram, cuncta componens. Et delectabar per singulos dies, ludens coram eo omni tempore,
20O||8||31||166920	ludens in orbe terrarum ; et deliciæ meæ esse cum filiis hominum.
20O||8||32||166930	Nunc ergo, filii, audite me : beati qui custodiunt vias meas.
20O||8||33||166940	Audite disciplinam, et estote sapientes, et nolite abjicere eam.
20O||8||34||166950	Beatus homo qui audit me, et qui vigilat ad fores meas quotidie, et observat ad postes ostii mei.
20O||8||35||166960	Qui me invenerit, inveniet vitam, et hauriet salutem a Domino.
20O||8||36||166970	Qui autem in me peccaverit, lædet animam suam ; omnes qui me oderunt diligunt mortem.
20O||9||1||166980	Sapientia ædificavit sibi domum : excidit columnas septem.
20O||9||2||166990	Immolavit victimas suas, miscuit vinum, et proposuit mensam suam.
20O||9||3||167000	Misit ancillas suas ut vocarent ad arcem et ad mœnia civitatis.
20O||9||4||167010	Si quis est parvulus, veniat ad me. Et insipientibus locuta est :
20O||9||5||167020	Venite, comedite panem meum, et bibite vinum quod miscui vobis.
20O||9||6||167030	Relinquite infantiam, et vivite, et ambulate per vias prudentiæ.
20O||9||7||167040	Qui erudit derisorem, ipse injuriam sibi facit, et qui arguit impium, sibi maculam generat.
20O||9||8||167050	Noli arguere derisorem, ne oderit te ; argue sapientem, et diliget te.
20O||9||9||167060	Da sapienti occasionem, et addetur ei sapientia ; doce justum, et festinabit accipere.
20O||9||10||167070	Principium sapientiæ timor Domini, et scientia sanctorum prudentia.
20O||9||11||167080	Per me enim multiplicabuntur dies tui, et addentur tibi anni vitæ.
20O||9||12||167090	Si sapiens fueris, tibimetipsi eris ; si autem illusor, solus portabis malum.
20O||9||13||167100	Mulier stulta et clamosa, plenaque illecebris, et nihil omnino sciens,
20O||9||14||167110	sedit in foribus domus suæ, super sellam in excelso urbis loco,
20O||9||15||167120	ut vocaret transeuntes per viam, et pergentes itinere suo :
20O||9||16||167130	qui est parvulus declinet ad me. Et vecordi locuta est :
20O||9||17||167140	Aquæ furtivæ dulciores sunt, et panis absconditus suavior.
20O||9||18||167150	Et ignoravit quod ibi sint gigantes, et in profundis inferni convivæ ejus.
20O||10||1||167160	Filius sapiens lætificat patrem, filius vero stultus mœstitia est matris suæ.
20O||10||2||167170	Nil proderunt thesauri impietatis, justitia vero liberabit a morte.
20O||10||3||167180	Non affliget Dominus fame animam justi, et insidias impiorum subvertet.
20O||10||4||167190	Egestatem operata est manus remissa ; manus autem fortium divitias parat. Qui nititur mendaciis, hic pascit ventos ; idem autem ipse sequitur aves volantes.
20O||10||5||167200	Qui congregat in messe, filius sapiens est ; qui autem stertit æstate, filius confusionis.
20O||10||6||167210	Benedictio Domini super caput justi ; os autem impiorum operit iniquitas.
20O||10||7||167220	Memoria justi cum laudibus, et nomen impiorum putrescet.
20O||10||8||167230	Sapiens corde præcepta suscipit ; stultus cæditur labiis.
20O||10||9||167240	Qui ambulat simpliciter ambulat confidenter ; qui autem depravat vias suas manifestus erit.
20O||10||10||167250	Qui annuit oculo dabit dolorem ; et stultus labiis verberabitur.
20O||10||11||167260	Vena vitæ os justi, et os impiorum operit iniquitatem.
20O||10||12||167270	Odium suscitat rixas, et universa delicta operit caritas.
20O||10||13||167280	In labiis sapientis invenitur sapientia, et virga in dorso ejus qui indiget corde.
20O||10||14||167290	Sapientes abscondunt scientiam ; os autem stulti confusioni proximum est.
20O||10||15||167300	Substantia divitis, urbs fortitudinis ejus ; pavor pauperum egestas eorum.
20O||10||16||167310	Opus justi ad vitam, fructus autem impii ad peccatum.
20O||10||17||167320	Via vitæ custodienti disciplinam ; qui autem increpationes relinquit, errat.
20O||10||18||167330	Abscondunt odium labia mendacia ; qui profert contumeliam, insipiens est.
20O||10||19||167340	In multiloquio non deerit peccatum, qui autem moderatur labia sua prudentissimus est.
20O||10||20||167350	Argentum electum lingua justi ; cor autem impiorum pro nihilo.
20O||10||21||167360	Labia justi erudiunt plurimos ; qui autem indocti sunt in cordis egestate morientur.
20O||10||22||167370	Benedictio Domini divites facit, nec sociabitur eis afflictio.
20O||10||23||167380	Quasi per risum stultus operatur scelus, sapientia autem est viro prudentia.
20O||10||24||167390	Quod timet impius veniet super eum ; desiderium suum justus dabitur.
20O||10||25||167400	Quasi tempestas transiens non erit impius ; justus autem quasi fundamentum sempiternum.
20O||10||26||167410	Sicut acetum dentibus, et fumus oculis, sic piger his qui miserunt eum.
20O||10||27||167420	Timor Domini apponet dies, et anni impiorum breviabuntur.
20O||10||28||167430	Exspectatio justorum lætitia, spes autem impiorum peribit.
20O||10||29||167440	Fortitudo simplicis via Domini, et pavor his qui operantur malum.
20O||10||30||167450	Justus in æternum non commovebitur, impii autem non habitabunt super terram.
20O||10||31||167460	Os justi parturiet sapientiam ; lingua pravorum peribit.
20O||10||32||167470	Labia justi considerant placita, et os impiorum perversa.
20O||11||1||167480	Statera dolosa abominatio est apud Dominum, et pondus æquum voluntas ejus.
20O||11||2||167490	Ubi fuerit superbia, ibi erit et contumelia ; ubi autem est humilitas, ibi et sapientia.
20O||11||3||167500	Simplicitas justorum diriget eos, et supplantatio perversorum vastabit illos.
20O||11||4||167510	Non proderunt divitiæ in die ultionis ; justitia autem liberabit a morte.
20O||11||5||167520	Justitia simplicis diriget viam ejus, et in impietate sua corruet impius.
20O||11||6||167530	Justitia rectorum liberabit eos, et in insidiis suis capientur iniqui.
20O||11||7||167540	Mortuo homine impio, nulla erit ultra spes, et exspectatio sollicitorum peribit.
20O||11||8||167550	Justus de angustia liberatus est, et tradetur impius pro eo.
20O||11||9||167560	Simulator ore decipit amicum suum ; justi autem liberabuntur scientia.
20O||11||10||167570	In bonis justorum exsultabit civitas, et in perditione impiorum erit laudatio.
20O||11||11||167580	Benedictione justorum exaltabitur civitas, et ore impiorum subvertetur.
20O||11||12||167590	Qui despicit amicum suum indigens corde est ; vir autem prudens tacebit.
20O||11||13||167600	Qui ambulat fraudulenter, revelat arcana ; qui autem fidelis est animi, celat amici commissum.
20O||11||14||167610	Ubi non est gubernator, populus corruet ; salus autem, ubi multa consilia.
20O||11||15||167620	Affligetur malo qui fidem facit pro extraneo ; qui autem cavet laqueos securus erit.
20O||11||16||167630	Mulier gratiosa inveniet gloriam, et robusti habebunt divitias.
20O||11||17||167640	Benefacit animæ suæ vir misericors ; qui autem crudelis est, etiam propinquos abjicit.
20O||11||18||167650	Impius facit opus instabile, seminanti autem justitiam merces fidelis.
20O||11||19||167660	Clementia præparat vitam, et sectatio malorum mortem.
20O||11||20||167670	Abominabile Domino cor pravum, et voluntas ejus in iis qui simpliciter ambulant.
20O||11||21||167680	Manus in manu non erit innocens malus ; semen autem justorum salvabitur.
20O||11||22||167690	Circulus aureus in naribus suis, mulier pulchra et fatua.
20O||11||23||167700	Desiderium justorum omne bonum est ; præstolatio impiorum furor.
20O||11||24||167710	Alii dividunt propria, et ditiores fiunt ; alii rapiunt non sua, et semper in egestate sunt.
20O||11||25||167720	Anima quæ benedicit impinguabitur ; et qui inebriat ipse quoque inebriabitur.
20O||11||26||167730	Qui abscondit frumenta maledicetur in populis ; benedictio autem super caput vendentium.
20O||11||27||167740	Bene consurgit diluculo qui quærit bona ; qui autem investigator malorum est opprimetur ab eis.
20O||11||28||167750	Qui confidit in divitiis suis corruet, justi autem quasi virens folium germinabunt.
20O||11||29||167760	Qui conturbat domum suam possidebit ventos, et qui stultus est serviet sapienti.
20O||11||30||167770	Fructus justi lignum vitæ, et qui suscipit animas sapiens est.
20O||11||31||167780	Si justus in terra recipit, quanto magis impius et peccator !
20O||12||1||167790	Qui diligit disciplinam diligit scientiam ; qui autem odit increpationes insipiens est.
20O||12||2||167800	Qui bonus est hauriet gratiam a Domino, qui autem confidit in cogitationibus suis impie agit.
20O||12||3||167810	Non roborabitur homo ex impietate, et radix justorum non commovebitur.
20O||12||4||167820	Mulier diligens corona est viro suo ; et putredo in ossibus ejus, quæ confusione res dignas gerit.
20O||12||5||167830	Cogitationes justorum judicia, et consilia impiorum fraudulenta.
20O||12||6||167840	Verba impiorum insidiantur sanguini ; os justorum liberabit eos.
20O||12||7||167850	Verte impios, et non erunt ; domus autem justorum permanebit.
20O||12||8||167860	Doctrina sua noscetur vir ; qui autem vanus et excors est patebit contemptui.
20O||12||9||167870	Melior est pauper et sufficiens sibi quam gloriosus et indigens pane.
20O||12||10||167880	Novit justus jumentorum suorum animas, viscera autem impiorum crudelia.
20O||12||11||167890	Qui operatur terram suam satiabitur panibus ; qui autem sectatur otium stultissimus est. Qui suavis est in vini demorationibus, in suis munitionibus relinquit contumeliam.
20O||12||12||167900	Desiderium impii munimentum est pessimorum, radix autem justorum proficiet.
20O||12||13||167910	Propter peccata labiorum ruina proximat malo, effugiet autem justus de angustia.
20O||12||14||167920	De fructu oris sui unusquisque replebitur bonis, et juxta opera manuum suarum retribuetur ei.
20O||12||15||167930	Via stulti recta in oculis ejus ; qui autem sapiens est audit consilia.
20O||12||16||167940	Fatuus statim indicat iram suam ; qui autem dissimulat injuriam callidus est.
20O||12||17||167950	Qui quod novit loquitur, index justitiæ est ; qui autem mentitur testis est fraudulentus.
20O||12||18||167960	Est qui promittit, et quasi gladio pungitur conscientiæ, lingua autem sapientium sanitas est.
20O||12||19||167970	Labium veritatis firmum erit in perpetuum ; qui autem testis est repentinus concinnat linguam mendacii.
20O||12||20||167980	Dolus in corde cogitantium mala ; qui autem pacis ineunt consilia, sequitur eos gaudium.
20O||12||21||167990	Non contristabit justum quidquid ei acciderit, impii autem replebuntur malo.
20O||12||22||168000	Abominatio est Domino labia mendacia ; qui autem fideliter agunt placent ei.
20O||12||23||168010	Homo versatus celat scientiam, et cor insipientium provocat stultitiam.
20O||12||24||168020	Manus fortium dominabitur ; quæ autem remissa est tributis serviet.
20O||12||25||168030	Mœror in corde viri humiliabit illum, et sermone bono lætificabitur.
20O||12||26||168040	Qui negligit damnum propter amicum, justus est ; iter autem impiorum decipiet eos.
20O||12||27||168050	Non inveniet fraudulentus lucrum, et substantia hominis erit auri pretium.
20O||12||28||168060	In semita justitiæ vita ; iter autem devium ducit ad mortem.
20O||13||1||168070	Filius sapiens doctrina patris, qui autem illusor est non audit cum arguitur.
20O||13||2||168080	De fructu oris sui homo satiabitur bonis, anima autem prævaricatorum iniqua.
20O||13||3||168090	Qui custodit os suum custodit animam suam ; qui autem inconsideratus est ad loquendum, sentiet mala.
20O||13||4||168100	Vult et non vult piger ; anima autem operantium impinguabitur.
20O||13||5||168110	Verbum mendax justus detestabitur ; impius autem confundit, et confundetur.
20O||13||6||168120	Justitia custodit innocentis viam, impietas autem peccatorem supplantat.
20O||13||7||168130	Est quasi dives, cum nihil habeat, et est quasi pauper, cum in multis divitiis sit.
20O||13||8||168140	Redemptio animæ viri divitiæ suæ ; qui autem pauper est, increpationem non sustinet.
20O||13||9||168150	Lux justorum lætificat, lucerna autem impiorum extinguetur.
20O||13||10||168160	Inter superbos semper jurgia sunt ; qui autem agunt omnia cum consilio, reguntur sapientia.
20O||13||11||168170	Substantia festinata minuetur ; quæ autem paulatim colligitur manu, multiplicabitur.
20O||13||12||168180	Spes quæ differtur affligit animam ; lignum vitæ desiderium veniens.
20O||13||13||168190	Qui detrahit alicui rei ipse se in futurum obligat, qui autem timet præceptum in pace versabitur. Animæ dolosæ errant in peccatis, justi autem misericordes sunt, et miserantur.
20O||13||14||168200	Lex sapientis fons vitæ, ut declinet a ruina mortis.
20O||13||15||168210	Doctrina bona dabit gratiam ; in itinere contemptorum vorago.
20O||13||16||168220	Astutus omnia agit cum consilio, qui autem fatuus est aperit stultitiam.
20O||13||17||168230	Nuntius impii cade in malum ; legatus autem fidelis, sanitas.
20O||13||18||168240	Egestas et ignominia ei qui deserit disciplinam, qui autem acquiescit arguenti glorificabitur.
20O||13||19||168250	Desiderium si compleatur delectat animam ; detestantur stulti eos qui fugiunt mala.
20O||13||20||168260	Qui cum sapientibus graditur sapiens erit ; amicus stultorum similis efficietur.
20O||13||21||168270	Peccatores persequitur malum, et justis retribuentur bona.
20O||13||22||168280	Bonus reliquit hæredes filios et nepotes, et custoditur justo substantia peccatoris.
20O||13||23||168290	Multi cibi in novalibus patrum, et aliis congregantur absque judicio.
20O||13||24||168300	Qui parcit virgæ odit filium suum ; qui autem diligit illum instanter erudit.
20O||13||25||168310	Justus comedit et replet animam suam ; venter autem impiorum insaturabilis.
20O||14||1||168320	Sapiens mulier ædificat domum suam ; insipiens exstructam quoque manibus destruet.
20O||14||2||168330	Ambulans recto itinere, et timens Deum, despicitur ab eo qui infami graditur via.
20O||14||3||168340	In ore stulti virga superbiæ ; labia autem sapientium custodiunt eos.
20O||14||4||168350	Ubi non sunt boves præsepe vacuum est ; ubi autem plurimæ segetes, ibi manifesta est fortitudo bovis.
20O||14||5||168360	Testis fidelis non mentitur ; profert autem mendacium dolosus testis.
20O||14||6||168370	Quærit derisor sapientiam, et non invenit ; doctrina prudentium facilis.
20O||14||7||168380	Vade contra virum stultum, et nescit labia prudentiæ.
20O||14||8||168390	Sapientia callidi est intelligere viam suam, et imprudentia stultorum errans.
20O||14||9||168400	Stultus illudet peccatum, et inter justos morabitur gratia.
20O||14||10||168410	Cor quod novit amaritudinem animæ suæ, in gaudio ejus non miscebitur extraneus.
20O||14||11||168420	Domus impiorum delebitur, tabernacula vero justorum germinabunt.
20O||14||12||168430	Est via quæ videtur homini justa, novissima autem ejus deducunt ad mortem.
20O||14||13||168440	Risus dolore miscebitur, et extrema gaudii luctus occupat.
20O||14||14||168450	Viis suis replebitur stultus, et super eum erit vir bonus.
20O||14||15||168460	Innocens credit omni verbo ; astutus considerat gressus suos. Filio doloso nihil erit boni ; servo autem sapienti prosperi erunt actus, et dirigetur via ejus.
20O||14||16||168470	Sapiens timet, et declinat a malo ; stultus transilit, et confidit.
20O||14||17||168480	Impatiens operabitur stultitiam, et vir versutus odiosus est.
20O||14||18||168490	Possidebunt parvuli stultitiam, et exspectabunt astuti scientiam.
20O||14||19||168500	Jacebunt mali ante bonos, et impii ante portas justorum.
20O||14||20||168510	Etiam proximo suo pauper odiosus erit, amici vero divitum multi.
20O||14||21||168520	Qui despicit proximum suum peccat ; qui autem miseretur pauperis beatus erit. Qui credit in Domino misericordiam diligit.
20O||14||22||168530	Errant qui operantur malum ; misericordia et veritas præparant bona.
20O||14||23||168540	In omni opere erit abundantia ; ubi autem verba sunt plurima, ibi frequenter egestas.
20O||14||24||168550	Corona sapientium divitiæ eorum ; fatuitas stultorum imprudentia.
20O||14||25||168560	Liberat animas testis fidelis, et profert mendacia versipellis.
20O||14||26||168570	In timore Domini fiducia fortitudinis, et filiis ejus erit spes.
20O||14||27||168580	Timor Domini fons vitæ, ut declinent a ruina mortis.
20O||14||28||168590	In multitudine populi dignitas regis, et in paucitate plebis ignominia principis.
20O||14||29||168600	Qui patiens est multa gubernatur prudentia ; qui autem impatiens est exaltat stultitiam suam.
20O||14||30||168610	Vita carnium sanitas cordis ; putredo ossium invidia.
20O||14||31||168620	Qui calumniatur egentem exprobrat factori ejus, honorat autem eum qui miseretur pauperis.
20O||14||32||168630	In malitia sua expelletur impius, sperat autem justus in morte sua.
20O||14||33||168640	In corde prudentis requiescit sapientia, et indoctos quosque erudiet.
20O||14||34||168650	Justitia elevat gentem ; miseros autem facit populos peccatum.
20O||14||35||168660	Acceptus est regi minister intelligens ; iracundiam ejus inutilis sustinebit.
20O||15||1||168670	Responsio mollis frangit iram ; sermo durus suscitat furorem.
20O||15||2||168680	Lingua sapientium ornat scientiam ; os fatuorum ebullit stultitiam.
20O||15||3||168690	In omni loco, oculi Domini contemplantur bonos et malos.
20O||15||4||168700	Lingua placabilis lignum vitæ ; quæ autem immoderata est conteret spiritum.
20O||15||5||168710	Stultus irridet disciplinam patris sui ; qui autem custodit increpationes astutior fiet. In abundanti justitia virtus maxima est, cogitationes autem impiorum eradicabuntur.
20O||15||6||168720	Domus justi plurima fortitudo, et in fructibus impii conturbatio.
20O||15||7||168730	Labia sapientium disseminabunt scientiam ; cor stultorum dissimile erit.
20O||15||8||168740	Victimæ impiorum abominabiles Domino ; vota justorum placabilia.
20O||15||9||168750	Abominatio est Domino via impii ; qui sequitur justitiam diligitur ab eo.
20O||15||10||168760	Doctrina mala deserenti viam vitæ ; qui increpationes odit, morietur.
20O||15||11||168770	Infernus et perditio coram Domino ; quanto magis corda filiorum hominum !
20O||15||12||168780	Non amat pestilens eum qui se corripit, nec ad sapientes graditur.
20O||15||13||168790	Cor gaudens exhilarat faciem ; in mœrore animi dejicitur spiritus.
20O||15||14||168800	Cor sapientis quærit doctrinam, et os stultorum pascitur imperitia.
20O||15||15||168810	Omnes dies pauperis, mali ; secura mens quasi juge convivium.
20O||15||16||168820	Melius est parum cum timore Domini, quam thesauri magni et insatiabiles.
20O||15||17||168830	Melius est vocari ad olera cum caritate, quam ad vitulum saginatum cum odio.
20O||15||18||168840	Vir iracundus provocat rixas ; qui patiens est mitigat suscitatas.
20O||15||19||168850	Iter pigrorum quasi sepes spinarum ; via justorum absque offendiculo.
20O||15||20||168860	Filius sapiens lætificat patrem, et stultus homo despicit matrem suam.
20O||15||21||168870	Stultitia gaudium stulto, et vir prudens dirigit gressus suos.
20O||15||22||168880	Dissipantur cogitationes ubi non est consilium ; ubi vero sunt plures consiliarii, confirmantur.
20O||15||23||168890	Lætatur homo in sententia oris sui, et sermo opportunus est optimus.
20O||15||24||168900	Semita vitæ super eruditum, ut declinet de inferno novissimo.
20O||15||25||168910	Domum superborum demolietur Dominus, et firmos faciet terminos viduæ.
20O||15||26||168920	Abominatio Domini cogitationes malæ, et purus sermo pulcherrimus firmabitur ab eo.
20O||15||27||168930	Conturbat domum suam qui sectatur avaritiam ; qui autem odit munera vivet. Per misericordiam et fidem purgantur peccata, per timorem autem Domini declinat omnis a malo.
20O||15||28||168940	Mens justi meditatur obedientiam ; os impiorum redundat malis.
20O||15||29||168950	Longe est Dominus ab impiis, et orationes justorum exaudiet.
20O||15||30||168960	Lux oculorum lætificat animam ; fama bona impinguat ossa.
20O||15||31||168970	Auris quæ audit increpationes vitæ in medio sapientium commorabitur.
20O||15||32||168980	Qui abjicit disciplinam despicit animam suam ; qui autem acquiescit increpationibus possessor est cordis.
20O||15||33||168990	Timor Domini disciplina sapientiæ, et gloriam præcedit humilitas.
20O||16||1||169000	Hominis est animam præparare, et Domini gubernare linguam.
20O||16||2||169010	Omnes viæ hominis patent oculis ejus ; spirituum ponderator est Dominus.
20O||16||3||169020	Revela Domino opera tua, et dirigentur cogitationes tuæ.
20O||16||4||169030	Universa propter semetipsum operatus est Dominus ; impium quoque ad diem malum.
20O||16||5||169040	Abominatio Domini est omnis arrogans ; etiamsi manus ad manum fuerit, non est innocens. Initium viæ bonæ facere justitiam ; accepta est autem apud Deum magis quam immolare hostias.
20O||16||6||169050	Misericordia et veritate redimitur iniquitas, et in timore Domini declinatur a malo.
20O||16||7||169060	Cum placuerint Domino viæ hominis, inimicos quoque ejus convertet ad pacem.
20O||16||8||169070	Melius est parum cum justitia, quam multi fructus cum iniquitate.
20O||16||9||169080	Cor hominis disponit viam suam, sed Domini est dirigere gressus ejus.
20O||16||10||169090	Divinatio in labiis regis ; in judicio non errabit os ejus.
20O||16||11||169100	Pondus et statera judicia Domini sunt, et opera ejus omnes lapides sacculi.
20O||16||12||169110	Abominabiles regi qui agunt impie, quoniam justitia firmatur solium.
20O||16||13||169120	Voluntas regum labia justa ; qui recta loquitur diligetur.
20O||16||14||169130	Indignatio regis nuntii mortis, et vir sapiens placabit eam.
20O||16||15||169140	In hilaritate vultus regis vita, et clementia ejus quasi imber serotinus.
20O||16||16||169150	Posside sapientiam, quia auro melior est, et acquire prudentiam, quia pretiosior est argento.
20O||16||17||169160	Semita justorum declinat mala ; custos animæ suæ servat viam suam.
20O||16||18||169170	Contritionem præcedit superbia, et ante ruinam exaltatur spiritus.
20O||16||19||169180	Melius est humiliari cum mitibus, quam dividere spolia cum superbis.
20O||16||20||169190	Eruditus in verbo reperiet bona, et qui sperat in Domino beatus est.
20O||16||21||169200	Qui sapiens est corde appellabitur prudens, et qui dulcis eloquio majora percipiet.
20O||16||22||169210	Fons vitæ eruditio possidentis ; doctrina stultorum fatuitas.
20O||16||23||169220	Cor sapientis erudiet os ejus, et labiis ejus addet gratiam.
20O||16||24||169230	Favus mellis composita verba ; dulcedo animæ sanitas ossium.
20O||16||25||169240	Est via quæ videtur homini recta, et novissima ejus ducunt ad mortem.
20O||16||26||169250	Anima laborantis laborat sibi, quia compulit eum os suum.
20O||16||27||169260	Vir impius fodit malum, et in labiis ejus ignis ardescit.
20O||16||28||169270	Homo perversus suscitat lites, et verbosus separat principes.
20O||16||29||169280	Vir iniquus lactat amicum suum, et ducit eum per viam non bonam.
20O||16||30||169290	Qui attonitis oculis cogitat prava, mordens labia sua perficit malum.
20O||16||31||169300	Corona dignitatis senectus, quæ in viis justitiæ reperietur.
20O||16||32||169310	Melior est patiens viro forti ; et qui dominatur animo suo, expugnatore urbium.
20O||16||33||169320	Sortes mittuntur in sinum, sed a Domino temperantur.
20O||17||1||169330	Melior est buccella sicca cum gaudio, quam domus plena victimis cum jurgio.
20O||17||2||169340	Servus sapiens dominabitur filiis stultis, et inter fratres hæreditatem dividet.
20O||17||3||169350	Sicut igne probatur argentum et aurum camino, ita corda probat Dominus.
20O||17||4||169360	Malus obedit linguæ iniquæ, et fallax obtemperat labiis mendacibus.
20O||17||5||169370	Qui despicit pauperem exprobrat factori ejus, et qui ruina lætatur alterius non erit impunitus.
20O||17||6||169380	Corona senum filii filiorum, et gloria filiorum patres eorum.
20O||17||7||169390	Non decent stultum verba composita, nec principem labium mentiens.
20O||17||8||169400	Gemma gratissima exspectatio præstolantis ; quocumque se vertit, prudenter intelligit.
20O||17||9||169410	Qui celat delictum quærit amicitias ; qui altero sermone repetit, separat fœderatos.
20O||17||10||169420	Plus proficit correptio apud prudentem, quam centum plagæ apud stultum.
20O||17||11||169430	Semper jurgia quærit malus ; angelus autem crudelis mittetur contra eum.
20O||17||12||169440	Expedit magis ursæ occurrere raptis fœtibus, quam fatuo confidenti in stultitia sua.
20O||17||13||169450	Qui reddit mala pro bonis, non recedet malum de domo ejus.
20O||17||14||169460	Qui dimittit aquam caput est jurgiorum, et antequam patiatur contumeliam judicium deserit.
20O||17||15||169470	Qui justificat impium, et qui condemnat justum, abominabilis est uterque apud Deum.
20O||17||16||169480	Quid prodest stulto habere divitias, cum sapientiam emere non possit ? Qui altum facit domum suam quærit ruinam, et qui evitat discere incidet in mala.
20O||17||17||169490	Omni tempore diligit qui amicus est, et frater in angustiis comprobatur.
20O||17||18||169500	Stultus homo plaudet manibus, cum spoponderit pro amico suo.
20O||17||19||169510	Qui meditatur discordias diligit rixas, et qui exaltat ostium quærit ruinam.
20O||17||20||169520	Qui perversi cordis est non inveniet bonum, et qui vertit linguam incidet in malum.
20O||17||21||169530	Natus est stultus in ignominiam suam ; sed nec pater in fatuo lætabitur.
20O||17||22||169540	Animus gaudens ætatem floridam facit ; spiritus tristis exsiccat ossa.
20O||17||23||169550	Munera de sinu impius accipit, ut pervertat semitas judicii.
20O||17||24||169560	In facie prudentis lucet sapientia ; oculi stultorum in finibus terræ.
20O||17||25||169570	Ira patris filius stultus, et dolor matris quæ genuit eum.
20O||17||26||169580	Non est bonum damnum inferre justo, nec percutere principem qui recta judicat.
20O||17||27||169590	Qui moderatur sermones suos doctus et prudens est, et pretiosi spiritus vir eruditus.
20O||17||28||169600	Stultus quoque, si tacuerit, sapiens reputabitur, et si compresserit labia sua, intelligens.
20O||18||1||169610	Occasiones quærit qui vult recedere ab amico, omni tempore erit exprobrabilis.
20O||18||2||169620	Non recipit stultus verba prudentiæ, nisi ea dixeris quæ versantur in corde ejus.
20O||18||3||169630	Impius, cum in profundum venerit peccatorum, contemnit ; sed sequitur eum ignominia et opprobrium.
20O||18||4||169640	Aqua profunda verba ex ore viri, et torrens redundans fons sapientiæ.
20O||18||5||169650	Accipere personam impii non est bonum, ut declines a veritate judicii.
20O||18||6||169660	Labia stulti miscent se rixis, et os ejus jurgia provocat.
20O||18||7||169670	Os stulti contritio ejus, et labia ipsius ruina animæ ejus.
20O||18||8||169680	Verba bilinguis quasi simplicia, et ipsa perveniunt usque ad interiora ventris. Pigrum dejicit timor ; animæ autem effeminatorum esurient.
20O||18||9||169690	Qui mollis et dissolutus est in opere suo frater est sua opera dissipantis.
20O||18||10||169700	Turris fortissima nomen Domini ; ad ipsum currit justus, et exaltabitur.
20O||18||11||169710	Substantia divitis urbs roboris ejus, et quasi murus validus circumdans eum.
20O||18||12||169720	Antequam conteratur, exaltatur cor hominis, et antequam glorificetur, humiliatur.
20O||18||13||169730	Qui prius respondet quam audiat, stultum se esse demonstrat et confusione dignum.
20O||18||14||169740	Spiritus viri sustentat imbecillitatem suam ; spiritum vero ad irascendum facilem quis poterit sustinere ?
20O||18||15||169750	Cor prudens possidebit scientiam, et auris sapientium quærit doctrinam.
20O||18||16||169760	Donum hominis dilatat viam ejus, et ante principes spatium ei facit.
20O||18||17||169770	Justus prior est accusator sui : venit amicus ejus, et investigabit eum.
20O||18||18||169780	Contradictiones comprimit sors, et inter potentes quoque dijudicat.
20O||18||19||169790	Frater qui adjuvatur a fratre quasi civitas firma, et judicia quasi vectes urbium.
20O||18||20||169800	De fructu oris viri replebitur venter ejus, et genimina labiorum ipsius saturabunt eum.
20O||18||21||169810	Mors et vita in manu linguæ ; qui diligunt eam comedent fructus ejus.
20O||18||22||169820	Qui invenit mulierem bonam invenit bonum, et hauriet jucunditatem a Domino. Qui expellit mulierem bonam expellit bonum ; qui autem tenet adulteram stultus est et impius.
20O||18||23||169830	Cum obsecrationibus loquetur pauper, et dives effabitur rigide.
20O||18||24||169840	Vir amabilis ad societatem magis amicus erit quam frater.
20O||19||1||169850	Melior est pauper qui ambulat in simplicitate sua quam dives torquens labia sua, et insipiens.
20O||19||2||169860	Ubi non est scientia animæ, non est bonum, et qui festinus est pedibus offendet.
20O||19||3||169870	Stultitia hominis supplantat gressus ejus, et contra Deum fervet animo suo.
20O||19||4||169880	Divitiæ addunt amicos plurimos ; a paupere autem et hi quos habuit separantur.
20O||19||5||169890	Testis falsus non erit impunitus, et qui mendacia loquitur non effugiet.
20O||19||6||169900	Multi colunt personam potentis, et amici sunt dona tribuentis.
20O||19||7||169910	Fratres hominis pauperis oderunt eum ; insuper et amici procul recesserunt ab eo. Qui tantum verba sectatur nihil habebit ;
20O||19||8||169920	qui autem possessor est mentis diligit animam suam, et custos prudentiæ inveniet bona.
20O||19||9||169930	Falsus testis non erit impunitus, et qui loquitur mendacia peribit.
20O||19||10||169940	Non decent stultum deliciæ, nec servum dominari principibus.
20O||19||11||169950	Doctrina viri per patientiam noscitur, et gloria ejus est iniqua prætergredi.
20O||19||12||169960	Sicut fremitus leonis, ita et regis ira, et sicut ros super herbam, ita et hilaritas ejus.
20O||19||13||169970	Dolor patris filius stultus, et tecta jugiter perstillantia litigiosa mulier.
20O||19||14||169980	Domus et divitiæ dantur a parentibus ; a Domino autem proprie uxor prudens.
20O||19||15||169990	Pigredo immittit soporem, et anima dissoluta esuriet.
20O||19||16||170000	Qui custodit mandatum custodit animam suam ; qui autem negligit viam suam mortificabitur.
20O||19||17||170010	Fœneratur Domino qui miseretur pauperis, et vicissitudinem suam reddet ei.
20O||19||18||170020	Erudi filium tuum ; ne desperes : ad interfectionem autem ejus ne ponas animam tuam.
20O||19||19||170030	Qui impatiens est sustinebit damnum, et cum rapuerit, aliud apponet.
20O||19||20||170040	Audi consilium, et suscipe disciplinam, ut sis sapiens in novissimis tuis.
20O||19||21||170050	Multæ cogitationes in corde viri ; voluntas autem Domini permanebit.
20O||19||22||170060	Homo indigens misericors est, et melior est pauper quam vir mendax.
20O||19||23||170070	Timor Domini ad vitam, et in plenitudine commorabitur absque visitatione pessima.
20O||19||24||170080	Abscondit piger manum suam sub ascella, nec ad os suum applicat eam.
20O||19||25||170090	Pestilente flagellato stultus sapientior erit ; si autem corripueris sapientem, intelliget disciplinam.
20O||19||26||170100	Qui affligit patrem, et fugat matrem, ignominiosus est et infelix.
20O||19||27||170110	Non cesses, fili, audire doctrinam, nec ignores sermones scientiæ.
20O||19||28||170120	Testis iniquus deridet judicium, et os impiorum devorat iniquitatem.
20O||19||29||170130	Parata sunt derisoribus judicia, et mallei percutientes stultorum corporibus.
20O||20||1||170140	Luxuriosa res vinum, et tumultuosa ebrietas : quicumque his delectatur non erit sapiens.
20O||20||2||170150	Sicut rugitus leonis, ita et terror regis : qui provocat eum peccat in animam suam.
20O||20||3||170160	Honor est homini qui separat se a contentionibus ; omnes autem stulti miscentur contumeliis.
20O||20||4||170170	Propter frigus piger arare noluit ; mendicabit ergo æstate, et non dabitur illi.
20O||20||5||170180	Sicut aqua profunda, sic consilium in corde viri ; sed homo sapiens exhauriet illud.
20O||20||6||170190	Multi homines misericordes vocantur ; virum autem fidelem quis inveniet ?
20O||20||7||170200	Justus qui ambulat in simplicitate sua beatos post se filios derelinquet.
20O||20||8||170210	Rex qui sedet in solio judicii dissipat omne malum intuitu suo.
20O||20||9||170220	Quis potest dicere : Mundum est cor meum ; purus sum a peccato ?
20O||20||10||170230	Pondus et pondus, mensura et mensura : utrumque abominabile est apud Deum.
20O||20||11||170240	Ex studiis suis intelligitur puer, si munda et recta sint opera ejus.
20O||20||12||170250	Aurem audientem, et oculum videntem : Dominus fecit utrumque.
20O||20||13||170260	Noli diligere somnum, ne te egestas opprimat ; aperi oculos tuos, et saturare panibus.
20O||20||14||170270	Malum est, malum est, dicit omnis emptor ; et cum recesserit, tunc gloriabitur.
20O||20||15||170280	Est aurum et multitudo gemmarum, et vas pretiosum labia scientiæ.
20O||20||16||170290	Tolle vestimentum ejus qui fidejussor extitit alieni, et pro extraneis aufer pignus ab eo.
20O||20||17||170300	Suavis est homini panis mendacii, et postea implebitur os ejus calculo.
20O||20||18||170310	Cogitationes consiliis roborantur, et gubernaculis tractanda sunt bella.
20O||20||19||170320	Ei qui revelat mysteria et ambulat fraudulenter, et dilatat labia sua, ne commiscearis.
20O||20||20||170330	Qui maledicit patri suo et matri, extinguetur lucerna ejus in mediis tenebris,
20O||20||21||170340	hæreditas ad quam festinatur in principio, in novissimo benedictione carebit.
20O||20||22||170350	Ne dicas : Reddam malum : exspecta Dominum, et liberabit te.
20O||20||23||170360	Abominatio est apud Dominum pondus et pondus ; statera dolosa non est bona.
20O||20||24||170370	A Domino diriguntur gressus viri ; quis autem hominum intelligere potest viam suam ?
20O||20||25||170380	Ruina est homini devorare sanctos, et post vota retractare.
20O||20||26||170390	Dissipat impios rex sapiens, et incurvat super eos fornicem.
20O||20||27||170400	Lucerna Domini spiraculum hominis, quæ investigat omnia secreta ventris.
20O||20||28||170410	Misericordia et veritas custodiunt regem, et roboratur clementia thronus ejus.
20O||20||29||170420	Exsultatio juvenum fortitudo eorum, et dignitas senum canities.
20O||20||30||170430	Livor vulneris absterget mala, et plagæ in secretioribus ventris.
20O||21||1||170440	Sicut divisiones aquarum, ita cor regis in manu Domini ; quocumque voluerit inclinabit illud.
20O||21||2||170450	Omnis via viri recta sibi videtur, appendit autem corda Dominus.
20O||21||3||170460	Facere misericordiam et judicium magis placet Domino quam victimæ.
20O||21||4||170470	Exaltatio oculorum est dilatatio cordis ; lucerna impiorum peccatum.
20O||21||5||170480	Cogitationes robusti semper in abundantia, omnis autem piger semper in egestate est.
20O||21||6||170490	Qui congregat thesauros lingua mendacii vanus et excors est, et impingetur ad laqueos mortis.
20O||21||7||170500	Rapinæ impiorum detrahent eos, quia noluerunt facere judicium.
20O||21||8||170510	Perversa via viri aliena est ; qui autem mundus est, rectum opus ejus.
20O||21||9||170520	Melius est sedere in angulo domatis, quam cum muliere litigiosa, et in domo communi.
20O||21||10||170530	Anima impii desiderat malum : non miserebitur proximo suo.
20O||21||11||170540	Mulctato pestilente, sapientior erit parvulus, et si sectetur sapientem, sumet scientiam.
20O||21||12||170550	Excogitat justus de domo impii, ut detrahat impios a malo.
20O||21||13||170560	Qui obturat aurem suam ad clamorem pauperis, et ipse clamabit, et non exaudietur.
20O||21||14||170570	Munus absconditum extinguit iras, et donum in sinu indignationem maximam.
20O||21||15||170580	Gaudium justo est facere judicium, et pavor operantibus iniquitatem.
20O||21||16||170590	Vir qui erraverit a via doctrinæ in cœtu gigantum commorabitur.
20O||21||17||170600	Qui diligit epulas in egestate erit ; qui amat vinum et pinguia non ditabitur.
20O||21||18||170610	Pro justo datur impius, et pro rectis iniquus.
20O||21||19||170620	Melius est habitare in terra deserta, quam cum muliere rixosa et iracunda.
20O||21||20||170630	Thesaurus desiderabilis, et oleum in habitaculo justi : et imprudens homo dissipabit illud.
20O||21||21||170640	Qui sequitur justitiam et misericordiam inveniet vitam, justitiam, et gloriam.
20O||21||22||170650	Civitatem fortium ascendit sapiens, et destruxit robur fiduciæ ejus.
20O||21||23||170660	Qui custodit os suum et linguam suam custodit ab angustiis animam suam.
20O||21||24||170670	Superbus et arrogans vocatur indoctus, qui in ira operatur superbiam.
20O||21||25||170680	Desideria occidunt pigrum : noluerunt enim quidquam manus ejus operari.
20O||21||26||170690	Tota die concupiscit et desiderat ; qui autem justus est tribuet, et non cessabit.
20O||21||27||170700	Hostiæ impiorum abominabiles, quia offeruntur ex scelere.
20O||21||28||170710	Testis mendax peribit ; vir obediens loquetur victoriam.
20O||21||29||170720	Vir impius procaciter obfirmat vultum suum ; qui autem rectus est corrigit viam suam.
20O||21||30||170730	Non est sapientia, non est prudentia, non est consilium contra Dominum.
20O||21||31||170740	Equus paratur ad diem belli ; Dominus autem salutem tribuit.
20O||22||1||170750	Melius est nomen bonum quam divitiæ multæ ; super argentum et aurum gratia bona.
20O||22||2||170760	Dives et pauper obviaverunt sibi : utriusque operator est Dominus.
20O||22||3||170770	Callidus vidit malum, et abscondit se ; innocens pertransiit, et afflictus est damno.
20O||22||4||170780	Finis modestiæ timor Domini, divitiæ, et gloria, et vita.
20O||22||5||170790	Arma et gladii in via perversi ; custos autem animæ suæ longe recedit ab eis.
20O||22||6||170800	Proverbium est : adolescens juxta viam suam ; etiam cum senuerit, non recedet ab ea.
20O||22||7||170810	Dives pauperibus imperat, et qui accipit mutuum servus est fœnerantis.
20O||22||8||170820	Qui seminat iniquitatem metet mala, et virga iræ suæ consummabitur.
20O||22||9||170830	Qui pronus est ad misericordiam benedicetur, de panibus enim suis dedit pauperi. Victoriam et honorem acquiret qui dat munera ; animam autem aufert accipientium.
20O||22||10||170840	Ejice derisorem, et exibit cum eo jurgium, cessabuntque causæ et contumeliæ.
20O||22||11||170850	Qui diligit cordis munditiam, propter gratiam labiorum suorum habebit amicum regem.
20O||22||12||170860	Oculi Domini custodiunt scientiam, et supplantantur verba iniqui.
20O||22||13||170870	Dicit piger : Leo et foris, in medio platearum occidendus sum.
20O||22||14||170880	Fovea profunda os alienæ ; cui iratus est Dominus, incidet in eam.
20O||22||15||170890	Stultitia colligata est in corde pueri, et virga disciplinæ fugabit eam.
20O||22||16||170900	Qui calumniatur pauperem ut augeat divitias suas, dabit ipse ditiori, et egebit.
20O||22||17||170910	Inclina aurem tuam, et audi verba sapientium, appone autem cor ad doctrinam meam :
20O||22||18||170920	quæ pulchra erit tibi cum servaveris eam in ventre tuo, et redundabit in labiis tuis ;
20O||22||19||170930	ut sit in Domino fiducia tua : unde et ostendi eam tibi hodie.
20O||22||20||170940	Ecce descripsi eam tibi tripliciter, in cogitationibus et scientia ;
20O||22||21||170950	ut ostenderem tibi firmitatem et eloquia veritatis, respondere ex his illis qui miserunt te.
20O||22||22||170960	Non facias violentiam pauperi quia pauper est, neque conteras egenum in porta ;
20O||22||23||170970	quia judicabit Dominus causam ejus, et configet eos qui confixerunt animam ejus.
20O||22||24||170980	Noli esse amicus homini iracundo, neque ambules cum viro furioso ;
20O||22||25||170990	ne forte discas semitas ejus, et sumas scandalum animæ tuæ.
20O||22||26||171000	Noli esse cum his qui defigunt manus suas, et qui vades se offerunt pro debitis ;
20O||22||27||171010	si enim non habes unde restituas, quid causæ est ut tollat operimentum de cubili tuo ?
20O||22||28||171020	Ne transgrediaris terminos antiquos, quos posuerunt patres tui.
20O||22||29||171030	Vidisti virum velocem in opere suo ? coram regibus stabit, nec erit ante ignobiles.
20O||23||1||171040	Quando sederis ut comedas cum principe, diligenter attende quæ apposita sunt ante faciem tuam.
20O||23||2||171050	Et statue cultrum in gutture tuo ; si tamen habes in potestate animam tuam.
20O||23||3||171060	Ne desideres de cibis ejus, in quo est panis mendacii.
20O||23||4||171070	Noli laborare ut diteris, sed prudentiæ tuæ ponde modum.
20O||23||5||171080	Ne erigas oculos tuos ad opes quas non potes habere, quia facient sibi pennas quasi aquilæ et volabunt in cælum.
20O||23||6||171090	Ne comedas cum homine invido, et ne desideres cibos ejus ;
20O||23||7||171100	quoniam in similitudinem arioli et conjectoris, æstimat quod ignorat. Comede et bibe, dicet tibi ; et mens ejus non est tecum.
20O||23||8||171110	Cibos, quos comederas evomes, et perdes pulchros sermones tuos.
20O||23||9||171120	In auribus insipientium ne loquaris, qui despicient doctrinam eloquii tui.
20O||23||10||171130	Ne attingas parvulorum terminos, et agrum pupillorum ne introëas :
20O||23||11||171140	propinquus enim illorum fortis est, et ipse judicabit contra te causam illorum.
20O||23||12||171150	Ingrediatur ad doctrinam cor tuum, et aures tuæ ad verba scientiæ.
20O||23||13||171160	Noli subtrahere a puero disciplinam ; si enim percusseris eum virga, non morietur.
20O||23||14||171170	Tu virga percuties eum, et animam ejus de inferno liberabis.
20O||23||15||171180	Fili mi, si sapiens fuerit animus tuus, gaudebit tecum cor meum ;
20O||23||16||171190	et exsultabunt renes mei, cum locuta fuerint rectum labia tua.
20O||23||17||171200	Non æmuletur cor tuum peccatores, sed in timore Domini esto tota die ;
20O||23||18||171210	quia habebis spem in novissimo, et præstolatio tua non auferetur.
20O||23||19||171220	Audi, fili mi, et esto sapiens, et dirige in via animum tuum.
20O||23||20||171230	Noli esse in conviviis potatorum, nec in comessationibus eorum qui carnes ad vescendum conferunt ;
20O||23||21||171240	quia vacantes potibus et dantes symbola consumentur, et vestietur pannis dormitatio.
20O||23||22||171250	Audi patrem tuum, qui genuit te, et ne contemnas cum senuerit mater tua.
20O||23||23||171260	Veritatem eme, et noli vendere sapientiam, et doctrinam, et intelligentiam.
20O||23||24||171270	Exsultat gaudio pater justi ; qui sapientem genuit lætabitur in eo.
20O||23||25||171280	Gaudeat pater tuus et mater tua, et exsultet quæ genuit te.
20O||23||26||171290	Præbe, fili mi, cor tuum mihi, et oculi tui vias meas custodiant.
20O||23||27||171300	Fovea enim profunda est meretrix, et puteus angustus aliena.
20O||23||28||171310	Insidiatur in via quasi latro, et quos incautos viderit interficiet.
20O||23||29||171320	Cui væ ? cujus patri væ ? cui rixæ ? cui foveæ ? cui sine causa vulnera ? cui suffusio oculorum ?
20O||23||30||171330	nonne his qui commorantur in vino, et student calicibus epotandis ?
20O||23||31||171340	Ne intuearis vinum quando flavescit, cum splenduerit in vitro color ejus : ingreditur blande,
20O||23||32||171350	sed in novissimo mordebit ut coluber, et sicut regulus venena diffundet.
20O||23||33||171360	Oculi tui videbunt extraneas, et cor tuum loquetur perversa.
20O||23||34||171370	Et eris sicut dormiens in medio mari, et quasi sopitus gubernator, amisso clavo.
20O||23||35||171380	Et dices : Verberaverunt me, sed non dolui ; traxerunt me, et ego non sensi. Quando evigilabo, et rursus vina reperiam ?
20O||24||1||171390	Ne æmuleris viros malos, nec desideres esse cum eis ;
20O||24||2||171400	quia rapinas meditatur mens eorum, et fraudes labia eorum loquuntur.
20O||24||3||171410	Sapientia ædificabitur domus, et prudentia roborabitur.
20O||24||4||171420	In doctrina replebuntur cellaria, universa substantia pretiosa et pulcherrima.
20O||24||5||171430	Vir sapiens fortis est, et vir doctus robustus et validus ;
20O||24||6||171440	quia cum dispositione initur bellum, et erit salus ubi multa consilia sunt.
20O||24||7||171450	Excelsa stulto sapientia ; in porta non aperiet os suum.
20O||24||8||171460	Qui cogitat mala facere stultus vocabitur :
20O||24||9||171470	cogitatio stulti peccatum est, et abominatio hominum detractor.
20O||24||10||171480	Si desperaveris lassus in die angustiæ, imminuetur fortitudo tua.
20O||24||11||171490	Erue eos qui ducuntur ad mortem, et qui trahuntur ad interitum liberare ne cesses.
20O||24||12||171500	Si dixeris : Vires non suppetunt ; qui inspector est cordis ipse intelligit ; et servatorem animæ tuæ nihil fallit, reddetque homini juxta opera sua.
20O||24||13||171510	Comede, fili mi, mel, quia bonum est, et favum dulcissimum gutturi tuo.
20O||24||14||171520	Sic et doctrina sapientiæ animæ tuæ ; quam cum inveneris, habebis in novissimis spem, et spes tua non peribit.
20O||24||15||171530	Ne insidieris, et quæras impietatem in domo justi, neque vastes requiem ejus.
20O||24||16||171540	Septies enim cadet justus, et resurget : impii autem corruent in malum.
20O||24||17||171550	Cum ceciderit inimicus tuus ne gaudeas, et in ruina ejus ne exsultet cor tuum :
20O||24||18||171560	ne forte videat Dominus, et displiceat ei, et auferat ab eo iram suam.
20O||24||19||171570	Ne contendas cum pessimis, nec æmuleris impios ;
20O||24||20||171580	quoniam non habent futurorum spem mali, et lucerna impiorum extinguetur.
20O||24||21||171590	Time Dominum, fili mi, et regem, et cum detractoribus non commiscearis ;
20O||24||22||171600	quoniam repente consurget perditio eorum, et ruinam utriusque quis novit ?
20O||24||23||171610	Hæc quoque sapientibus. Cognoscere personam in judicio non est bonum.
20O||24||24||171620	Qui dicunt impio : Justus es, maledicent eis populi, et detestabuntur eos tribus.
20O||24||25||171630	Qui arguunt eum laudabuntur, et super ipsos veniet benedictio.
20O||24||26||171640	Labia deosculabitur qui recta verba respondet.
20O||24||27||171650	Præpara foris opus tuum, et diligenter exerce agrum tuum, ut postea ædifices domum tuam.
20O||24||28||171660	Ne sis testis frustra contra proximum tuum, nec lactes quemquam labiis tuis.
20O||24||29||171670	Ne dicas : Quomodo fecit mihi, sic faciam ei ; reddam unicuique secundum opus suum.
20O||24||30||171680	Per agrum hominis pigri transivi, et per vineam viri stulti :
20O||24||31||171690	et ecce totum repleverant urticæ, et operuerant superficiem ejus spinæ, et maceria lapidum destructa erat.
20O||24||32||171700	Quod cum vidissem, posui in corde meo, et exemplo didici disciplinam.
20O||24||33||171710	Parum, inquam, dormies ; modicum dormitabis, pauxillum manus conseres ut quiescas :
20O||24||34||171720	et veniet tibi quasi cursor egestas, et mendicitas quasi vir armatus.
20O||25||1||171730	Hæ quoque parabolæ Salomonis, quas transtulerunt viri Ezechiæ regis Juda.
20O||25||2||171740	Gloria Dei est celare verbum, et gloria regum investigare sermonem.
20O||25||3||171750	Cælum sursum, et terra deorsum, et cor regum inscrutabile.
20O||25||4||171760	Aufer rubiginem de argento, et egredietur vas purissimum.
20O||25||5||171770	Aufer impietatem de vultu regis, et firmabitur justitia thronus ejus.
20O||25||6||171780	Ne gloriosus appareas coram rege, et in loco magnorum ne steteris.
20O||25||7||171790	Melius est enim ut dicatur tibi : Ascende huc, quam ut humilieris coram principe.
20O||25||8||171800	Quæ viderunt oculi tui ne proferas in jurgio cito, ne postea emendare non possis, cum dehonestaveris amicum tuum.
20O||25||9||171810	Causam tuam tracta cum amico tuo, et secretum extraneo ne reveles :
20O||25||10||171820	ne forte insultet tibi cum audierit, et exprobrare non cesset. Gratia et amicitia liberant : quas tibi serva, ne exprobrabilis fias.
20O||25||11||171830	Mala aurea in lectis argenteis, qui loquitur verbum in tempore suo.
20O||25||12||171840	Inauris aurea et margaritum fulgens qui arguit sapientem et aurem obedientem.
20O||25||13||171850	Sicut frigus nivis in die messis, ita legatus fidelis ei qui misit eum : animam ipsius requiescere facit.
20O||25||14||171860	Nubes, et ventus, et pluviæ non sequentes, vir gloriosus et promissa non complens.
20O||25||15||171870	Patientia lenietur princeps, et lingua mollis confringet duritiam.
20O||25||16||171880	Mel invenisti comede quod sufficit tibi, ne fore satiatus evomas illud.
20O||25||17||171890	Subtrahe pedem tuum de domo proximi tui, nequando satiatus oderit te.
20O||25||18||171900	Jaculum, et gladius, et sagitta acuta, homo qui loquitur contra proximum suum falsum testimonium.
20O||25||19||171910	Dens putridus, et pes lassus, qui sperat super infideli in die angustiæ,
20O||25||20||171920	et amittit pallium in die frigoris. Acetum in nitro, qui cantat carmina cordi pessimo. Sicut tinea vestimento, et vermis ligno, ita tristitia viri nocet cordi.
20O||25||21||171930	Si esurierit inimicus tuus, ciba illum ; si sitierit, da ei aquam bibere :
20O||25||22||171940	prunas enim congregabis super caput ejus, et Dominus reddet tibi.
20O||25||23||171950	Ventus aquilo dissipat pluvias, et facies tristis linguam detrahentem.
20O||25||24||171960	Melius est sedere in angulo domatis, quam cum muliere litigiosa et in domo communi.
20O||25||25||171970	Aqua frigida animæ sitienti, et nuntius bonus de terra longinqua.
20O||25||26||171980	Fons turbatus pede et vena corrupta, justus cadens coram impio.
20O||25||27||171990	Sicut qui mel multum comedit non est ei bonum, sic qui scrutator est majestatis opprimetur a gloria.
20O||25||28||172000	Sicut urbs patens et absque murorum ambitu, ita vir qui non potest in loquendo cohibere spiritum suum.
20O||26||1||172010	Quomodo nix in æstate, et pluviæ in messe, sic indecens est stulto gloria.
20O||26||2||172020	Sicut avis ad alia transvolans et passer quolibet vadens, sic maledictum frustra prolatum in quempiam superveniet.
20O||26||3||172030	Flagellum equo, et camus asino, et virga in dorso imprudentium.
20O||26||4||172040	Ne respondeas stulto juxta stultitiam suam, ne efficiaris ei similis.
20O||26||5||172050	Responde stulto juxta stultitiam suam, ne sibi sapiens esse videatur.
20O||26||6||172060	Claudus pedibus, et iniquitatem bibens, qui mittit verba per nuntium stultum.
20O||26||7||172070	Quomodo pulchras frustra habet claudus tibias, sic indecens est in ore stultorum parabola.
20O||26||8||172080	Sicut qui mittit lapidem in acervum Mercurii, ita qui tribuit insipienti honorem.
20O||26||9||172090	Quomodo si spina nascatur in manu temulenti, sic parabola in ore stultorum.
20O||26||10||172100	Judicium determinat causas, et qui imponit stulto silentium iras mitigat.
20O||26||11||172110	Sicut canis qui revertitur ad vomitum suum, sic imprudens qui iterat stultitiam suam.
20O||26||12||172120	Vidisti hominem sapientem sibi videri ? magis illo spem habebit insipiens.
20O||26||13||172130	Dicit piger : Leo est in via, et leæna in itineribus.
20O||26||14||172140	Sicut ostium vertitur in cardine suo, ita piger in lectulo suo.
20O||26||15||172150	Abscondit piger manum sub ascela sua, et laborat si ad os suum eam converterit.
20O||26||16||172160	Sapientior sibi piger videtur septem viris loquentibus sententias.
20O||26||17||172170	Sicut qui apprehendit auribus canem, sic qui transit impatiens et commiscetur rixæ alterius.
20O||26||18||172180	Sicut noxius est qui mittit sagittas et lanceas in mortem,
20O||26||19||172190	ita vir fraudulenter nocet amico suo, et cum fuerit deprehensus dicit : Ludens feci.
20O||26||20||172200	Cum defecerint ligna extinguetur ignis, et susurrone subtracto, jurgia conquiescent.
20O||26||21||172210	Sicut carbones ad prunas, et ligna ad ignem, sic homo iracundus suscitat rixas.
20O||26||22||172220	Verba susurronis quasi simplicia, et ipsa perveniunt ad intima ventris.
20O||26||23||172230	Quomodo si argento sordido ornare velis vas fictile, sic labia tumentia cum pessimo corde sociata.
20O||26||24||172240	Labiis suis intelligitur inimicus, cum in corde tractaverit dolos.
20O||26||25||172250	Quando submiserit vocem suam, ne credideris ei, quoniam septem nequitiæ sunt in corde illius.
20O||26||26||172260	Qui operit odium fraudulenter, revelabitur malitia ejus in consilio.
20O||26||27||172270	Qui fodit foveam incidet in eam, et qui volvit lapidem, revertetur ad eum.
20O||26||28||172280	Lingua fallax non amat veritatem, et os lubricum operatur ruinas.
20O||27||1||172290	Ne glorieris in crastinum, ignorans quid superventura pariat dies.
20O||27||2||172300	Laudet te alienus, et non os tuum ; extraneus, et non labia tua.
20O||27||3||172310	Grave est saxum, et onerosa arena, sed ira stulti utroque gravior.
20O||27||4||172320	Ira non habet misericordiam nec erumpens furor, et impetum concitati ferre quis poterit ?
20O||27||5||172330	Melior est manifesta correptio quam amor absconditus.
20O||27||6||172340	Meliora sunt vulnera diligentis quam fraudulenta oscula odientis.
20O||27||7||172350	Anima saturata calcabit favum, et anima esuriens etiam amarum pro dulci sumet.
20O||27||8||172360	Sicut avis transmigrans de nido suo, sic vir qui derelinquit locum suum.
20O||27||9||172370	Unguento et variis odoribus delectatur cor, et bonis amici consiliis anima dulcoratur.
20O||27||10||172380	Amicum tuum, et amicum patris tui ne dimiseris, et domum fratris tui ne ingrediaris in die afflictionis tuæ. Melior est vicinus juxta, quam frater procul.
20O||27||11||172390	Stude sapientiæ, fili mi, et lætifica cor meum, ut possis exprobranti respondere sermonem.
20O||27||12||172400	Astutus videns malum, absconditus est : parvuli transeuntes sustinuerunt dispendia.
20O||27||13||172410	Tolle vestimentum ejus qui spopondit pro extraneo, et pro alienis aufer ei pignus.
20O||27||14||172420	Qui benedicit proximo suo voce grandi, de nocte consurgens maledicenti similis erit.
20O||27||15||172430	Tecta perstillantia in die frigoris et litigiosa mulier comparantur.
20O||27||16||172440	Qui retinet eam quasi qui ventum teneat, et oleum dexteræ suæ vocabit.
20O||27||17||172450	Ferrum ferro exacuitur, et homo exacuit faciem amici sui.
20O||27||18||172460	Qui servat ficum comedet fructus ejus, et qui custos est domini sui glorificabitur.
20O||27||19||172470	Quomodo in aquis resplendent vultus prospicientium, sic corda hominum manifesta sunt prudentibus.
20O||27||20||172480	Infernus et perditio numquam implentur : similiter et oculi hominum insatiabiles.
20O||27||21||172490	Quomodo probatur in conflatorio argentum et in fornace aurum, sic probatur homo ore laudantis. Cor iniqui inquirit mala, cor autem rectum inquirit scientiam.
20O||27||22||172500	Si contuderis stultum in pila quasi ptisanas feriente desuper pilo, non auferetur ab eo stultitia ejus.
20O||27||23||172510	Diligenter agnosce vultum pecoris tui, tuosque greges considera :
20O||27||24||172520	non enim habebis jugiter potestatem, sed corona tribuetur in generationem et generationem.
20O||27||25||172530	Aperta sunt prata, et apparuerunt herbæ virentes, et collecta sunt fœna de montibus.
20O||27||26||172540	Agni ad vestimentum tuum, et hædi ad agri pretium.
20O||27||27||172550	Sufficiat tibi lac caprarum in cibos tuos, et in necessaria domus tuæ et ad victum ancillis tuis.
20O||28||1||172560	Fugit impius, nemine persequente ; justus autem, quasi leo confidens, absque terrore erit.
20O||28||2||172570	Propter peccata terræ multi principes ejus ; et propter hominis sapientiam, et horum scientiam quæ dicuntur, vita ducis longior erit.
20O||28||3||172580	Vir pauper calumnians pauperes similis est imbri vehementi in quo paratur fames.
20O||28||4||172590	Qui derelinquunt legem laudant impium ; qui custodiunt, succenduntur contra eum.
20O||28||5||172600	Viri mali non cogitant judicium ; qui autem inquirunt Dominum animadvertunt omnia.
20O||28||6||172610	Melior est pauper ambulans in simplicitate sua quam dives in pravis itineribus.
20O||28||7||172620	Qui custodit legem filius sapiens est ; qui autem comessatores pascit confundit patrem suum.
20O||28||8||172630	Qui coacervat divitias usuris et fœnore, liberali in pauperes congregat eas.
20O||28||9||172640	Qui declinat aures suas ne audiat legem, oratio ejus erit execrabilis.
20O||28||10||172650	Qui decipit justos in via mala, in interitu suo corruet, et simplices possidebunt bona ejus.
20O||28||11||172660	Sapiens sibi videtur vir dives ; pauper autem prudens scrutabitur eum.
20O||28||12||172670	In exsultatione justorum multa gloria est ; regnantibus impiis ruinæ hominum.
20O||28||13||172680	Qui abscondit scelera sua non dirigetur ; qui autem confessus fuerit et reliquerit ea, misericordiam consequetur.
20O||28||14||172690	Beatus homo qui semper est pavidus ; qui vero mentis est duræ corruet in malum.
20O||28||15||172700	Leo rugiens et ursus esuriens, princeps impius super populum pauperem.
20O||28||16||172710	Dux indigens prudentia multos opprimet per calumniam ; qui autem odit avaritiam, longi fient dies ejus.
20O||28||17||172720	Hominem qui calumniatur animæ sanguinem, si usque ad lacum fugerit, nemo sustinet.
20O||28||18||172730	Qui ambulat simpliciter salvus erit ; qui perversis graditur viis concidet semel.
20O||28||19||172740	Qui operatur terram suam satiabitur panibus ; qui autem sectatur otium replebitur egestate.
20O||28||20||172750	Vir fidelis multum laudabitur ; qui autem festinat ditari non erit innocens.
20O||28||21||172760	Qui cognoscit in judicio faciem non bene facit ; iste et pro buccella panis deserit veritatem.
20O||28||22||172770	Vir qui festinat ditari, et aliis invidet, ignorat quod egestas superveniet ei.
20O||28||23||172780	Qui corripit hominem gratiam postea inveniet apud eum, magis quam ille qui per linguæ blandimenta decipit.
20O||28||24||172790	Qui subtrahit aliquid a patre suo et a matre, et dicit hoc non esse peccatum, particeps homicidæ est.
20O||28||25||172800	Qui se jactat et dilatat, jurgia concitat ; qui vero sperat in Domino sanabitur.
20O||28||26||172810	Qui confidit in corde suo stultus est ; qui autem graditur sapienter, ipse salvabitur.
20O||28||27||172820	Qui dat pauperi non indigebit ; qui despicit deprecantem sustinebit penuriam.
20O||28||28||172830	Cum surrexerint impii, abscondentur homines ; cum illi perierint, multiplicabuntur justi.
20O||29||1||172840	Viro qui corripientem dura cervice contemnit, repentinus ei superveniet interitus, et eum sanitas non sequetur.
20O||29||2||172850	In multiplicatione justorum lætabitur vulgus ; cum impii sumpserint principatum, gemet populus.
20O||29||3||172860	Vir qui amat sapientiam lætificat patrem suum ; qui autem nutrit scorta perdet substantiam.
20O||29||4||172870	Rex justus erigit terram ; vir avarus destruet eam.
20O||29||5||172880	Homo qui blandis fictisque sermonibus loquitur amico suo rete expandit gressibus ejus.
20O||29||6||172890	Peccantem virum iniquum involvet laqueus, et justus laudabit atque gaudebit.
20O||29||7||172900	Novit justus causam pauperum ; impius ignorat scientiam.
20O||29||8||172910	Homines pestilentes dissipant civitatem, sapientes vero avertunt furorem.
20O||29||9||172920	Vir sapiens si cum stulto contenderit, sive irascatur, sive rideat, non inveniet requiem.
20O||29||10||172930	Viri sanguinem oderunt simplicem ; justi autem quærunt animam ejus.
20O||29||11||172940	Totum spiritum suum profert stultus ; sapiens differt, et reservat in posterum.
20O||29||12||172950	Princeps qui libenter audit verba mendacii, omnes ministros habet impios.
20O||29||13||172960	Pauper et creditor obviaverunt sibi : utriusque illuminator est Dominus.
20O||29||14||172970	Rex qui judicat in veritate pauperes, thronus ejus in æternum firmabitur.
20O||29||15||172980	Virga atque correptio tribuit sapientiam ; puer autem qui dimittitur voluntati suæ confundit matrem suam.
20O||29||16||172990	In multiplicatione impiorum multiplicabuntur scelera, et justi ruinas eorum videbunt.
20O||29||17||173000	Erudi filium tuum, et refrigerabit te, et dabit delicias animæ tuæ.
20O||29||18||173010	Cum prophetia defecerit, dissipabitur populus ; qui vero custodit legem beatus est.
20O||29||19||173020	Servus verbis non potest erudiri, quia quod dicis intelligit, et respondere contemnit.
20O||29||20||173030	Vidisti hominem velocem ad loquendum ? stultitia magis speranda est quam illius correptio.
20O||29||21||173040	Qui delicate a pueritia nutrit servum suum postea sentiet eum contumacem.
20O||29||22||173050	Vir iracundus provocat rixas, et qui ad indignandum facilis est erit ad peccandum proclivior.
20O||29||23||173060	Superbum sequitur humilitas, et humilem spiritu suscipiet gloria.
20O||29||24||173070	Qui cum fure participat odit animam suam ; adjurantem audit, et non indicat.
20O||29||25||173080	Qui timet hominem cito corruet ; qui sperat in Domino sublevabitur.
20O||29||26||173090	Multi requirunt faciem principis, et judicium a Domino egreditur singulorum.
20O||29||27||173100	Abominantur justi virum impium, et abominantur impii eos qui in recta sunt via. Verbum custodiens filius extra perditionem erit.
20O||30||1||173110	Verba Congregantis, filii Vomentis. Visio quam locutus est vir cum quo est Deus, et qui Deo secum morante confortatus, ait :
20O||30||2||173120	Stultissimus sum virorum, et sapientia hominum non est mecum.
20O||30||3||173130	Non didici sapientiam, et non novi scientiam sanctorum.
20O||30||4||173140	Quis ascendit in cælum, atque descendit ? quis continuit spiritum in manibus suis ? quis colligavit aquas quasi in vestimento ? quis suscitavit omnes terminos terræ ? quod nomen est ejus, et quod nomen filii ejus, si nosti ?
20O||30||5||173150	Omnis sermo Dei ignitus, clypeus est sperantibus in se.
20O||30||6||173160	Ne addas quidquam verbis illius, et arguaris, inveniarisque mendax.
20O||30||7||173170	Duo rogavi te : ne deneges mihi antequam moriar :
20O||30||8||173180	vanitatem et verba mendacia longe fac a me ; mendicitatem et divitias ne dederis mihi, tribue tantum victui meo necessaria :
20O||30||9||173190	ne forte satiatus illiciar ad negandum, et dicam : Quis est Dominus ? aut egestate compulsus, furer, et perjurem nomen Dei mei.
20O||30||10||173200	Ne accuses servum ad dominum suum, ne forte maledicat tibi, et corruas.
20O||30||11||173210	Generatio quæ patri suo maledicit, et quæ matri suæ non benedicit ;
20O||30||12||173220	generatio quæ sibi munda videtur, et tamen non est lota a sordibus suis ;
20O||30||13||173230	generatio cujus excelsi sunt oculi, et palpebræ ejus in alta surrectæ ;
20O||30||14||173240	generatio quæ pro dentibus gladios habet, et commandit molaribus suis, ut comedat inopes de terra, et pauperes ex hominibus.
20O||30||15||173250	Sanguisugæ duæ sunt filiæ, dicentes : Affer, affer. Tria sunt insaturabilia, et quartum quod numquam dicit : Sufficit.
20O||30||16||173260	Infernus, et os vulvæ, et terra quæ non satiatur aqua : ignis vero numquam dicit : Sufficit.
20O||30||17||173270	Oculum qui subsannat patrem, et qui despicit partum matris suæ, effodiant eum corvi de torrentibus, et comedant eum filii aquilæ !
20O||30||18||173280	Tria sunt difficilia mihi, et quartum penitus ignoro :
20O||30||19||173290	viam aquilæ in cælo, viam colubri super petram, viam navis in medio mari, et viam viri in adolescentia.
20O||30||20||173300	Talis est et via mulieris adulteræ, quæ comedit, et tergens os suum dicit : Non sum operata malum.
20O||30||21||173310	Per tria movetur terra, et quartum non potest sustinere :
20O||30||22||173320	per servum, cum regnaverit ; per stultum, cum saturatus fuerit cibo ;
20O||30||23||173330	per odiosam mulierem, cum in matrimonio fuerit assumpta, et per ancillam, cum fuerit hæres dominæ suæ.
20O||30||24||173340	Quatuor sunt minima terræ, et ipsa sunt sapientiora sapientibus :
20O||30||25||173350	formicæ, populus infirmus, qui præparat in messe cibum sibi ;
20O||30||26||173360	lepusculus, plebs invalida, qui collocat in petra cubile suum ;
20O||30||27||173370	regem locusta non habet, et egreditur universa per turmas suas ;
20O||30||28||173380	stellio manibus nititur, et moratur in ædibus regis.
20O||30||29||173390	Tria sunt quæ bene gradiuntur, et quartum quod incedit feliciter :
20O||30||30||173400	leo, fortissimus bestiarum, ad nullius pavebit occursum ;
20O||30||31||173410	gallus succinctus lumbos, et aries ; nec est rex, qui resistat ei.
20O||30||32||173420	Est qui stultus apparuit postquam elevatus est in sublime ; si enim intellexisset, ori suo imposuisset manum.
20O||30||33||173430	Qui autem fortiter premit ubera ad eliciendum lac exprimit butyrum ; et qui vehementer emungit elicit sanguinem ; et qui provocat iras producit discordias.
20O||31||1||173440	Verba Lamuelis regis. Visio qua erudivit eum mater sua.
20O||31||2||173450	Quid, dilecte mi ? quid, dilecte uteri mei ? quid, dilecte votorum meorum ?
20O||31||3||173460	Ne dederis mulieribus substantiam tuam, et divitias tuas ad delendos reges.
20O||31||4||173470	Noli regibus, o Lamuel, noli regibus dare vinum, quia nullum secretum est ubi regnat ebrietas ;
20O||31||5||173480	et ne forte bibant, et obliviscantur judiciorum, et mutent causam filiorum pauperis.
20O||31||6||173490	Date siceram mœrentibus, et vinum his qui amaro sunt animo.
20O||31||7||173500	Bibant, et obliviscantur egestatis suæ, et doloris sui non recordentur amplius.
20O||31||8||173510	Aperi os tuum muto, et causis omnium filiorum qui pertranseunt.
20O||31||9||173520	Aperi os tuum, decerne quod justum est, et judica inopem et pauperem.
20O||31||10||173530	Mulierem fortem quis inveniet ? procul et de ultimis finibus pretium ejus.
20O||31||11||173540	Confidit in ea cor viri sui, et spoliis non indigebit.
20O||31||12||173550	Reddet ei bonum, et non malum, omnibus diebus vitæ suæ.
20O||31||13||173560	Quæsivit lanam et linum, et operata est consilia manuum suarum.
20O||31||14||173570	Facta et quasi navis institoris, de longe portans panem suum.
20O||31||15||173580	Et de nocte surrexit, deditque prædam domesticis suis, et cibaria ancillis suis.
20O||31||16||173590	Consideravit agrum, et emit eum ; de fructu manuum suarum plantavit vineam.
20O||31||17||173600	Accinxit fortitudine lumbos suos, et roboravit brachium suum.
20O||31||18||173610	Gustavit, et vidit quia bona est negotiatio ejus ; non extinguetur in nocte lucerna ejus.
20O||31||19||173620	Manum suam misit ad fortia, et digiti ejus apprehenderunt fusum.
20O||31||20||173630	Manum suam aperuit inopi, et palmas suas extendit ad pauperem.
20O||31||21||173640	Non timebit domui suæ a frigoribus nivis ; omnes enim domestici ejus vestiti sunt duplicibus.
20O||31||22||173650	Stragulatam vestem fecit sibi ; byssus et purpura indumentum ejus.
20O||31||23||173660	Nobilis in portis vir ejus, quando sederit cum senatoribus terræ.
20O||31||24||173670	Sindonem fecit, et vendidit, et cingulum tradidit Chananæo.
20O||31||25||173680	Fortitudo et decor indumentum ejus, et ridebit in die novissimo.
20O||31||26||173690	Os suum aperuit sapientiæ, et lex clementiæ in lingua ejus.
20O||31||27||173700	Consideravit semitas domus suæ, et panem otiosa non comedit.
20O||31||28||173710	Surrexerunt filii ejus, et beatissimam prædicaverunt ; vir ejus, et laudavit eam.
20O||31||29||173720	Multæ filiæ congregaverunt divitias ; tu supergressa es universas.
20O||31||30||173730	Fallax gratia, et vana est pulchritudo : mulier timens Dominum, ipsa laudabitur.
20O||31||31||173740	Date ei de fructu manuum suarum, et laudent eam in portis opera ejus.
21O||1||1||173750	Verba Ecclesiastæ, filii David, regis Jerusalem.
21O||1||2||173760	Vanitas vanitatum, dixit Ecclesiastes ; vanitas vanitatum, et omnia vanitas.
21O||1||3||173770	Quid habet amplius homo de universo labore suo quo laborat sub sole ?
21O||1||4||173780	Generatio præterit, et generatio advenit ; terra autem in æternum stat.
21O||1||5||173790	Oritur sol et occidit, et ad locum suum revertitur ; ibique renascens,
21O||1||6||173800	gyrat per meridiem, et flectitur ad aquilonem. Lustrans universa in circuitu pergit spiritus, et in circulos suos revertitur.
21O||1||7||173810	Omnia flumina intrant in mare, et mare non redundat ; ad locum unde exeunt flumina revertuntur ut iterum fluant.
21O||1||8||173820	Cunctæ res difficiles ; non potest eas homo explicare sermone. Non saturatur oculus visu, nec auris auditu impletur.
21O||1||9||173830	Quid est quod fuit ? Ipsum quod futurum est. Quid est quod factum est ? Ipsum quod faciendum est.
21O||1||10||173840	Nihil sub sole novum, nec valet quisquam dicere : Ecce hoc recens est : jam enim præcessit in sæculis quæ fuerunt ante nos.
21O||1||11||173850	Non est priorum memoria ; sed nec eorum quidem quæ postea futura sunt erit recordatio apud eos qui futuri sunt in novissimo.
21O||1||12||173860	Ego Ecclesiastes fui rex Israël in Jerusalem ;
21O||1||13||173870	et proposui in animo meo quærere et investigare sapienter de omnibus quæ fiunt sub sole. Hanc occupationem pessimam dedit Deus filiis hominum, ut occuparentur in ea.
21O||1||14||173880	Vidi cuncta quæ fiunt sub sole, et ecce universa vanitas et afflictio spiritus.
21O||1||15||173890	Perversi difficile corriguntur, et stultorum infinitus est numerus.
21O||1||16||173900	Locutus sum in corde meo, dicens : Ecce magnus effectus sum, et præcessi omnes sapientia qui fuerunt ante me in Jerusalem ; et mens mea contemplata est multa sapienter, et didici.
21O||1||17||173910	Dedique cor meum ut scirem prudentiam atque doctrinam, erroresque et stultitiam ; et agnovi quod in his quoque esset labor et afflictio spiritus :
21O||1||18||173920	eo quod in multa sapientia multa sit indignatio ; et qui addit scientiam, addit et laborem.
21O||2||1||173930	Dixi ego in corde meo : Vadam, et affluam deliciis, et fruar bonis ; et vidi quod hoc quoque esset vanitas.
21O||2||2||173940	Risum reputavi errorem, et gaudio dixi : Quid frustra deciperis ?
21O||2||3||173950	Cogitavi in corde meo abstrahere a vino carnem meam, ut animam meam transferrem ad sapientiam, devitaremque stultitiam, donec viderem quid esset utile filiis hominum, quo facto opus est sub sole numero dierum vitæ suæ.
21O||2||4||173960	Magnificavi opera mea, ædificavi mihi domos, et plantavi vineas ;
21O||2||5||173970	feci hortos et pomaria, et consevi ea cuncti generis arboribus ;
21O||2||6||173980	et exstruxi mihi piscinas aquarum, ut irrigarem silvam lignorum germinantium.
21O||2||7||173990	Possedi servos et ancillas, multamque familiam habui : armenta quoque, et magnos ovium greges, ultra omnes qui fuerunt ante me in Jerusalem ;
21O||2||8||174000	coacervavi mihi argentum et aurum, et substantias regum ac provinciarum ; feci mihi cantores et cantatrices, et delicias filiorum hominum, scyphos, et urceos in ministerio ad vina fundenda ;
21O||2||9||174010	et supergressus sum opibus omnes qui ante me fuerunt in Jerusalem : sapientia quoque perseveravit mecum.
21O||2||10||174020	Et omnia quæ desideraverunt oculi mei non negavi eis, nec prohibui cor meum quin omni voluptate frueretur, et oblectaret se in his quæ præparaveram ; et hanc ratus sum partem meam si uterer labore meo.
21O||2||11||174030	Cumque me convertissem ad universa opera quæ fecerant manus meæ, et ad labores in quibus frustra sudaveram, vidi in omnibus vanitatem et afflictionem animi, et nihil permanere sub sole.
21O||2||12||174040	Transivi ad contemplandam sapientiam, erroresque, et stultitiam. (Quid est, inquam, homo, ut sequi possit regem, factorem suum ?)
21O||2||13||174050	Et vidi quod tantum præcederet sapientia stultitiam, quantum differt lux a tenebris.
21O||2||14||174060	Sapientis oculi in capite ejus ; stultus in tenebris ambulat : et didici quod unus utriusque esset interitus.
21O||2||15||174070	Et dixi in corde meo : Si unus et stulti et meus occasus erit, quid mihi prodest quod majorem sapientiæ dedi operam ? Locutusque cum mente mea, animadverti quod hoc quoque esset vanitas.
21O||2||16||174080	Non enim erit memoria sapientis similiter ut stulti in perpetuum, et futura tempora oblivione cuncta pariter operient : moritur doctus similiter ut indoctus.
21O||2||17||174090	Et idcirco tæduit me vitæ meæ, videntem mala universa esse sub sole, et cuncta vanitatem et afflictionem spiritus.
21O||2||18||174100	Rursus detestatus sum omnem industriam meam, qua sub sole studiosissime laboravi, habiturus hæredem post me,
21O||2||19||174110	quem ignoro utrum sapiens an stultus futurus sit, et dominabitur in laboribus meis, quibus desudavi et sollicitus fui : et est quidquam tam vanum ?
21O||2||20||174120	Unde cessavi, renuntiavitque cor meum ultra laborare sub sole.
21O||2||21||174130	Nam cum alius laboret in sapientia, et doctrina, et sollicitudine, homini otioso quæsita dimittit ; et hoc ergo vanitas et magnum malum.
21O||2||22||174140	Quid enim proderit homini de universo labore suo, et afflictione spiritus, qua sub sole cruciatus est ?
21O||2||23||174150	Cuncti dies ejus doloribus et ærumnis pleni sunt, nec per noctem mente requiescit. Et hoc nonne vanitas est ?
21O||2||24||174160	Nonne melius est comedere et bibere, et ostendere animæ suæ bona de laboribus suis ? et hoc de manu Dei est.
21O||2||25||174170	Quis ita devorabit et deliciis affluet ut ego ?
21O||2||26||174180	Homini bono in conspectu suo dedit Deus sapientiam, et scientiam, et lætitiam ; peccatori autem dedit afflictionem et curam superfluam, ut addat, et congreget, et tradat ei qui placuit Deo ; sed et hoc vanitas est, et cassa sollicitudo mentis.
21O||3||1||174190	Omnia tempus habent, et suis spatiis transeunt universa sub cælo.
21O||3||2||174200	Tempus nascendi, et tempus moriendi ; tempus plantandi, et tempus evellendi quod plantatum est.
21O||3||3||174210	Tempus occidendi, et tempus sanandi ; tempus destruendi, et tempus ædificandi.
21O||3||4||174220	Tempus flendi, et tempus ridendi ; tempus plangendi, et tempus saltandi.
21O||3||5||174230	Tempus spargendi lapides, et tempus colligendi, tempus amplexandi, et tempus longe fieri ab amplexibus.
21O||3||6||174240	Tempus acquirendi, et tempus perdendi ; tempus custodiendi, et tempus abjiciendi.
21O||3||7||174250	Tempus scindendi, et tempus consuendi ; tempus tacendi, et tempus loquendi.
21O||3||8||174260	Tempus dilectionis, et tempus odii ; tempus belli, et tempus pacis.
21O||3||9||174270	Quid habet amplius homo de labore suo ?
21O||3||10||174280	Vidi afflictionem quam dedit Deus filiis hominum, ut distendantur in ea.
21O||3||11||174290	Cuncta fecit bona in tempore suo, et mundum tradidit disputationi eorum, ut non inveniat homo opus quod operatus est Deus ab initio usque ad finem.
21O||3||12||174300	Et cognovi quod non esset melius nisi lætari, et facere bene in vita sua ;
21O||3||13||174310	omnis enim homo qui comedit et bibit, et videt bonum de labore suo, hoc donum Dei est.
21O||3||14||174320	Didici quod omnia opera quæ fecit Deus perseverent in perpetuum ; non possumus eis quidquam addere, nec auferre, quæ fecit Deus ut timeatur.
21O||3||15||174330	Quod factum est, ipsum permanet ; quæ futura sunt jam fuerunt, et Deus instaurat quod abiit.
21O||3||16||174340	Vidi sub sole in loco judicii impietatem, et in loco justitiæ iniquitatem :
21O||3||17||174350	et dixi in corde meo : Justum et impium judicabit Deus, et tempus omnis rei tunc erit.
21O||3||18||174360	Dixi in corde meo de filiis hominum, ut probaret eos Deus, et ostenderet similes esse bestiis.
21O||3||19||174370	Idcirco unus interitus est hominis et jumentorum, et æqua utriusque conditio. Sicut moritur homo, sic et illa moriuntur. Similiter spirant omnia, et nihil habet homo jumento amplius : cuncta subjacent vanitati,
21O||3||20||174380	et omnia pergunt ad unum locum. De terra facta sunt, et in terram pariter revertuntur.
21O||3||21||174390	Quis novit si spiritus filiorum Adam ascendat sursum, et si spiritus jumentorum descendat deorsum ?
21O||3||22||174400	Et deprehendi nihil esse melius quam lætari hominem in opere suo, et hanc esse partem illius. Quis enim eum adducet ut post se futura cognoscat ?
21O||4||1||174410	Verti me ad alia, et vidi calumnias quæ sub sole geruntur, et lacrimas innocentium, et neminem consolatorem, nec posse resistere eorum violentiæ, cunctorum auxilio destitutos,
21O||4||2||174420	et laudavi magis mortuos quam viventes ;
21O||4||3||174430	et feliciorem utroque judicavi qui necdum natus est, nec vidit mala quæ sub sole fiunt.
21O||4||4||174440	Rursum contemplatus sum omnes labores hominum, et industrias animadverti patere invidiæ proximi ; et in hoc ergo vanitas et cura superflua est.
21O||4||5||174450	Stultus complicat manus suas, et comedit carnes suas, dicens :
21O||4||6||174460	Melior est pugillus cum requie, quam plena utraque manus cum labore et afflictione animi.
21O||4||7||174470	Considerans, reperi et aliam vanitatem sub sole.
21O||4||8||174480	Unus est, et secundum non habet, non filium, non fratrem, et tamen laborare non cessat, nec satiantur oculi ejus divitiis ; nec recogitat, dicens : Cui laboro, et fraudo animam meam bonis ? In hoc quoque vanitas est et afflictio pessima.
21O||4||9||174490	Melius est ergo duos esse simul quam unum ; habent enim emolumentum societatis suæ.
21O||4||10||174500	Si unus ceciderit, ab altero fulcietur. Væ soli, quia cum ceciderit, non habet sublevantem se.
21O||4||11||174510	Et si dormierint duo, fovebuntur mutuo ; unus quomodo calefiet ?
21O||4||12||174520	Et si quispiam prævaluerit contra unum, duo resistunt ei ; funiculus triplex difficile rumpitur.
21O||4||13||174530	Melior est puer pauper et sapiens, rege sene et stulto, qui nescit prævidere in posterum.
21O||4||14||174540	Quod de carcere catenisque interdum quis egrediatur ad regnum ; et alius, natus in regno, inopia consumatur.
21O||4||15||174550	Vidi cunctos viventes qui ambulant sub sole cum adolescente secundo, qui consurget pro eo.
21O||4||16||174560	Infinitus numerus est populi omnium qui fuerunt ante eum, et qui postea futuri sunt non lætabuntur in eo ; sed et hoc vanitas et afflictio spiritus.
21O||4||17||174570	Custodi pedem tuum ingrediens domum Dei, et appropinqua ut audias. Multo enim melior est obedientia quam stultorum victimæ, qui nesciunt quid faciunt mali.
21O||5||1||174580	Ne temere quid loquaris, neque cor tuum sit velox ad proferendum sermonem coram Deo. Deus enim in cælo, et tu super terram ; idcirco sint pauci sermones tui.
21O||5||2||174590	Multas curas sequuntur somnia, et in multis sermonibus invenietur stultitia.
21O||5||3||174600	Si quid vovisti Deo, ne moreris reddere : displicet enim ei infidelis et stulta promissio, sed quodcumque voveris redde :
21O||5||4||174610	multoque melius est non vovere, quam post votum promissa non reddere.
21O||5||5||174620	Ne dederis os tuum ut peccare facias carnem tuam, neque dicas coram angelo : Non est providentia : ne forte iratus Deus contra sermones tuos dissipet cuncta opera manuum tuarum.
21O||5||6||174630	Ubi multa sunt somnia, plurimæ sunt vanitates, et sermones innumeri ; tu vero Deum time.
21O||5||7||174640	Si videris calumnias egenorum, et violenta judicia, et subverti justitiam in provincia, non mireris super hoc negotio : quia excelso excelsior est alius, et super hos quoque eminentiores sunt alii ;
21O||5||8||174650	et insuper universæ terræ rex imperat servienti.
21O||5||9||174660	Avarus non implebitur pecunia, et qui amat divitias fructum non capiet ex eis ; et hoc ergo vanitas.
21O||5||10||174670	Ubi multæ sunt opes, multi et qui comedunt eas. Et quid prodest possessori, nisi quod cernit divitias oculis suis ?
21O||5||11||174680	Dulcis est somnus operanti, sive parum sive multum comedat ; saturitas autem divitis non sinit eum dormire.
21O||5||12||174690	Est et alia infirmitas pessima quam vidi sub sole : divitiæ conservatæ in malum domini sui.
21O||5||13||174700	Pereunt enim in afflictione pessima : generavit filium qui in summa egestate erit.
21O||5||14||174710	Sicut egressus est nudus de utero matris suæ, sic revertetur, et nihil auferet secum de labore suo.
21O||5||15||174720	Miserabilis prorsus infirmitas : quomodo venit, sic revertetur. Quid ergo prodest ei quod laboravit in ventum ?
21O||5||16||174730	cunctis diebus vitæ suæ comedit in tenebris, et in curis multis, et in ærumna atque tristitia.
21O||5||17||174740	Hoc itaque visum est mihi bonum, ut comedat quis et bibat, et fruatur lætitia ex labore suo quo laboravit ipse sub sole, numero dierum vitæ suæ quos dedit ei Deus ; et hæc est pars illius.
21O||5||18||174750	Et omni homini cui dedit Deus divitias atque substantiam, potestatemque ei tribuit ut comedat ex eis, et fruatur parte sua, et lætetur de labore suo : hoc est donum Dei.
21O||5||19||174760	Non enim satis recordabitur dierum vitæ suæ, eo quod Deus occupet deliciis cor ejus.
21O||6||1||174770	Est et aliud malum quod vidi sub sole, et quidem frequens apud homines :
21O||6||2||174780	vir cui dedit Deus divitias, et substantiam, et honorem, et nihil deest animæ suæ ex omnibus quæ desiderat ; nec tribuit ei potestatem Deus ut comedat ex eo, sed homo extraneus vorabit illud : hoc vanitas et miseria magna est.
21O||6||3||174790	Si genuerit quispiam centum liberos, et vixerit multos annos, et plures dies ætatis habuerit, et anima illius non utatur bonis substantiæ suæ, sepulturaque careat : de hoc ergo pronuntio quod melior illo sit abortivus.
21O||6||4||174800	Frustra enim venit, et pergit ad tenebras, et oblivione delebitur nomen ejus.
21O||6||5||174810	Non vidit solem, neque cognovit distantiam boni et mali.
21O||6||6||174820	Etiam si duobus millibus annis vixerit, et non fuerit perfruitus bonis, nonne ad unum locum properant omnia ?
21O||6||7||174830	Omnis labor hominis in ore ejus ; sed anima ejus non implebitur.
21O||6||8||174840	Quid habet amplius sapiens a stulto ? et quid pauper, nisi ut pergat illuc ubi est vita ?
21O||6||9||174850	Melius est videre quod cupias, quam desiderare quod nescias. Sed et hoc vanitas est, et præsumptio spiritus.
21O||6||10||174860	Qui futurus est, jam vocatum est nomen ejus ; et scitur quod homo sit, et non possit contra fortiorem se in judicio contendere.
21O||6||11||174870	Verba sunt plurima, multamque in disputando habentia vanitatem.
21O||7||1||174880	Quid necesse est homini majora se quærere, cum ignoret quid conducat sibi in vita sua, numero dierum peregrinationis suæ, et tempore quod velut umbra præterit ? aut quis ei poterit indicare quod post eum futurum sub sole sit ?
21O||7||2||174890	Melius est nomen bonum quam unguenta pretiosa, et dies mortis die nativitatis.
21O||7||3||174900	Melius est ire ad domum luctus quam ad domum convivii ; in illa enim finis cunctorum admonetur hominum, et vivens cogitat quid futurum sit.
21O||7||4||174910	Melior est ira risu, quia per tristitiam vultus corrigitur animus delinquentis.
21O||7||5||174920	Cor sapientium ubi tristitia est, et cor stultorum ubi lætitia.
21O||7||6||174930	Melius est a sapiente corripi, quam stultorum adulatione decipi ;
21O||7||7||174940	quia sicut sonitus spinarum ardentium sub olla, sic risus stulti. Sed et hoc vanitas.
21O||7||8||174950	Calumnia conturbat sapientem, et perdet robur cordis illius.
21O||7||9||174960	Melior est finis orationis quam principium. Melior est patiens arrogante.
21O||7||10||174970	Ne sis velox ad irascendum, quia ira in sinu stulti requiescit.
21O||7||11||174980	Ne dicas : Quid putas causæ est quod priora tempora meliora fuere quam nunc sunt ? stulta enim est hujuscemodi interrogatio.
21O||7||12||174990	Utilior est sapientia cum divitiis, et magis prodest videntibus solem.
21O||7||13||175000	Sicut enim protegit sapientia, sic protegit pecunia ; hoc autem plus habet eruditio et sapientia, quod vitam tribuunt possessori suo.
21O||7||14||175010	Considera opera Dei, quod nemo possit corrigere quem ille despexerit.
21O||7||15||175020	In die bona fruere bonis, et malam diem præcave ; sicut enim hanc, sic et illam fecit Deus, ut non inveniat homo contra eum justas querimonias.
21O||7||16||175030	Hæc quoque vidi in diebus vanitatis meæ : justus perit in justitia sua, et impius multo vivit tempore in malitia sua.
21O||7||17||175040	Noli esse justus multum, neque plus sapias quam necesse est, ne obstupescas.
21O||7||18||175050	Ne impie agas multum, et noli esse stultus, ne moriaris in tempore non tuo.
21O||7||19||175060	Bonum est te sustentare justum : sed et ab illo ne subtrahas manum tuam ; quia qui timet Deum nihil negligit.
21O||7||20||175070	Sapientia confortavit sapientem super decem principes civitatis ;
21O||7||21||175080	non est enim homo justus in terra qui faciat bonum et non peccet.
21O||7||22||175090	Sed et cunctis sermonibus qui dicuntur ne accomodes cor tuum, ne forte audias servum tuum maledicentem tibi ;
21O||7||23||175100	scit enim conscientia tua quia et tu crebro maledixisti aliis.
21O||7||24||175110	Cuncta tentavi in sapientia. Dixi : Sapiens efficiar : et ipsa longius recessit a me,
21O||7||25||175120	multo magis quam erat. Et alta profunditas, quis inveniet eam ?
21O||7||26||175130	Lustravi universa animo meo, ut scirem et considerarem, et quærerem sapientiam, et rationem, et ut cognoscerem impietatem stulti, et errorem imprudentium :
21O||7||27||175140	et inveni amariorem morte mulierem, quæ laqueus venatorum est, et sagena cor ejus ; vincula sunt manus illius. Qui placet Deo effugiet illam ; qui autem peccator est capietur ab illa.
21O||7||28||175150	Ecce hoc inveni, dixit Ecclesiastes, unum et alterum ut invenirem rationem,
21O||7||29||175160	quam adhuc quærit anima mea, et non inveni. Virum de mille unum reperi ; mulierem ex omnibus non inveni.
21O||7||30||175170	Solummodo hoc inveni, quod fecerit Deus hominem rectum, et ipse se infinitis miscuerit quæstionibus. Quis talis ut sapiens est ? et quis cognovit solutionem verbi ?
21O||8||1||175180	Sapientia hominis lucet in vultu ejus, et potentissimus faciem illius commutabit.
21O||8||2||175190	Ego os regis observo, et præcepta juramenti Dei.
21O||8||3||175200	Ne festines recedere a facie ejus, neque permaneas in opere malo : quia omne quod voluerit faciet.
21O||8||4||175210	Et sermo illius potestate plenus est, nec dicere ei quisquam potest : Quare ita facis ?
21O||8||5||175220	Qui custodit præceptum non experietur quidquam mali. Tempus et responsionem cor sapientis intelligit.
21O||8||6||175230	Omni negotio tempus est, et opportunitas : et multa hominis afflictio,
21O||8||7||175240	quia ignorat præterita, et futura nullo scire potest nuntio.
21O||8||8||175250	Non est in hominis potestate prohibere spiritum, nec habet potestatem in die mortis : nec sinitur quiescere ingruente bello, neque salvabit impietas impium.
21O||8||9||175260	Omnia hæc consideravi, et dedi cor meum in cunctis operibus quæ fiunt sub sole. Interdum dominatur homo homini in malum suum.
21O||8||10||175270	Vidi impios sepultos, qui etiam cum adhuc viverent in loco sancto erant, et laudabantur in civitate quasi justorum operum. Sed et hoc vanitas est.
21O||8||11||175280	Etenim quia non profertur cito contra malos sententia, absque timore ullo filii hominum perpetrant mala.
21O||8||12||175290	Attamen peccator ex eo quod centies facit malum, et per patientiam sustentatur ; ego cognovi quod erit bonum timentibus Deum, qui verentur faciem ejus.
21O||8||13||175300	Non sit bonum impio, nec prolongentur dies ejus, sed quasi umbra transeant qui non timent faciem Domini.
21O||8||14||175310	Est et alia vanitas quæ fit super terram : sunt justi quibus mala proveniunt quasi opera egerint impiorum : et sunt impii qui ita securi sunt quasi justorum facta habeant. Sed et hoc vanissimum judico.
21O||8||15||175320	Laudavi igitur lætitiam ; quod non esset homini bonum sub sole, nisi quod comederet, et biberet, atque gauderet, et hoc solum secum auferret de labore suo, in diebus vitæ suæ quos dedit ei Deus sub sole.
21O||8||16||175330	Et apposui cor meum ut scirem sapientiam, et intelligerem distentionem quæ versatur in terra. Est homo qui diebus et noctibus somnum non capit oculis.
21O||8||17||175340	Et intellexi quod omnium operum Dei nullam possit homo invenire rationem eorum quæ fiunt sub sole ; et quanto plus laboraverit ad quærendum, tanto minus inveniat : etiam si dixerit sapiens se nosse, non poterit reperire.
21O||9||1||175350	Omnia hæc tractavi in corde meo, ut curiose intelligerem. Sunt justi atque sapientes, et opera eorum in manu Dei ; et tamen nescit homo utrum amore an odio dignus sit.
21O||9||2||175360	Sed omnia in futurum servantur incerta, eo quod universa æque eveniant justo et impio, bono et malo, mundo et immundo, immolanti victimas et sacrificia contemnenti. Sicut bonus, sic et peccator ; ut perjurus, ita et ille qui verum dejerat.
21O||9||3||175370	Hoc est pessimum inter omnia quæ sub sole fiunt : quia eadem cunctis eveniunt. Unde et corda filiorum hominum implentur malitia et contemptu in vita sua, et post hæc ad inferos deducentur.
21O||9||4||175380	Nemo est qui semper vivat, et qui hujus rei habeat fiduciam ; melior est canis vivus leone mortuo.
21O||9||5||175390	Viventes enim sciunt se esse morituros ; mortui vero nihil noverunt amplius, nec habent ultra mercedem, quia oblivioni tradita est memoria eorum.
21O||9||6||175400	Amor quoque, et odium, et invidiæ simul perierunt ; nec habent partem in hoc sæculo, et in opere quod sub sole geritur.
21O||9||7||175410	Vade ergo, et comede in lætitia panem tuum, et bibe cum gaudio vinum tuum, quia Deo placent opera tua.
21O||9||8||175420	Omni tempore sint vestimenta tua candida, et oleum de capite tuo non deficiat.
21O||9||9||175430	Perfruere vinum cum uxore quam diligis, cunctis diebus vitæ instabilitatis tuæ, qui dati sunt tibi sub sole omni tempore vanitatis tuæ : hæc est enim pars in vita et in labore tuo quo laboras sub sole.
21O||9||10||175440	Quodcumque facere potest manus tua, instanter operare, quia nec opus, nec ratio, nec sapientia, nec scientia erunt apud inferos, quo tu properas.
21O||9||11||175450	Verti me ad aliud, et vidi sub sole nec velocium esse cursum, nec fortium bellum, nec sapientium panem, nec doctorum divitias, nec artificum gratiam ; sed tempus casumque in omnibus.
21O||9||12||175460	Nescit homo finem suum ; sed sicut pisces capiuntur hamo, et sicut aves laqueo comprehenduntur, sic capiuntur homines in tempore malo, cum eis extemplo supervenerit.
21O||9||13||175470	Hanc quoque sub sole vidi sapientiam, et probavi maximam :
21O||9||14||175480	civitas parva, et pauci in ea viri ; venit contra eam rex magnus, et vallavit eam, exstruxitque munitiones per gyrum, et perfecta est obsidio.
21O||9||15||175490	Inventusque est in ea vir pauper et sapiens, et liberavit urbem per sapientiam suam ; et nullus deinceps recordatus est hominis illius pauperis.
21O||9||16||175500	Et dicebam ego meliorem esse sapientiam fortitudine. Quomodo ergo sapientia pauperis contempta est, et verba ejus non sunt audita ?
21O||9||17||175510	Verba sapientium audiuntur in silentio, plus quam clamor principis inter stultos.
21O||9||18||175520	Melior est sapientia quam arma bellica ; et qui in uno peccaverit, multa bona perdet.
21O||10||1||175530	Muscæ morientes perdunt suavitatem unguenti. Pretiosior est sapientia et gloria, parva et ad tempus stultitia.
21O||10||2||175540	Cor sapientis in dextera ejus, et cor stulti in sinistra illius.
21O||10||3||175550	Sed et in via stultus ambulans, cum ipse insipiens sit, omnes stultos æstimat.
21O||10||4||175560	Si spiritus potestatem habentis ascenderit super te, locum tuum ne demiseris, quia curatio faciet cessare peccata maxima.
21O||10||5||175570	Est malum quod vidi sub sole, quasi per errorem egrediens a facie principis :
21O||10||6||175580	positum stultum in dignitate sublimi, et divites sedere deorsum.
21O||10||7||175590	Vidi servos in equis, et principes ambulantes super terram quasi servos.
21O||10||8||175600	Qui fodit foveam incidet in eam, et qui dissipat sepem mordebit eum coluber.
21O||10||9||175610	Qui transfert lapides affligetur in eis, et qui scindit ligna vulnerabitur ab eis.
21O||10||10||175620	Si retusum fuerit ferrum, et hoc non ut prius, sed hebetatum fuerit, multo labore exacuetur, et post industriam sequetur sapientia.
21O||10||11||175630	Si mordeat serpens in silentio, nihil eo minus habet qui occulte detrahit.
21O||10||12||175640	Verba oris sapientis gratia, et labia insipientis præcipitabunt eum ;
21O||10||13||175650	initium verborum ejus stultitia, et novissimum oris illius error pessimus.
21O||10||14||175660	Stultus verba multiplicat. Ignorat homo quid ante se fuerit ; et quid post se futurum sit, quis ei poterit indicare ?
21O||10||15||175670	Labor stultorum affliget eos, qui nesciunt in urbem pergere.
21O||10||16||175680	Væ tibi, terra, cujus rex puer est, et cujus principes mane comedunt.
21O||10||17||175690	Beata terra cujus rex nobilis est, et cujus principes vescuntur in tempore suo, ad reficiendum, et non ad luxuriam.
21O||10||18||175700	In pigritiis humiliabitur contignatio, et in infirmitate manuum perstillabit domus.
21O||10||19||175710	In risum faciunt panem et vinum ut epulentur viventes ; et pecuniæ obediunt omnia.
21O||10||20||175720	In cogitatione tua regi ne detrahas, et in secreto cubiculi tui ne maledixeris diviti : quia et aves cæli portabunt vocem tuam, et qui habet pennas annuntiabit sententiam.
21O||11||1||175730	Mitte panem tuum super transeuntes aquas, quia post tempora multa invenies illum.
21O||11||2||175740	Da partem septem necnon et octo, quia ignoras quid futurum sit mali super terram.
21O||11||3||175750	Si repletæ fuerint nubes, imbrem super terram effundent. Si ceciderit lignum ad austrum aut ad aquilonem, in quocumque loco ceciderit, ibi erit.
21O||11||4||175760	Qui observat ventum non seminat ; et qui considerat nubes numquam metet.
21O||11||5||175770	Quomodo ignoras quæ sit via spiritus, et qua ratione compingantur ossa in ventre prægnantis, sic nescis opera Dei, qui fabricator est omnium.
21O||11||6||175780	Mane semina semen tuum, et vespere ne cesset manus tua : quia nescis quid magis oriatur, hoc aut illud ; et si utrumque simul, melius erit.
21O||11||7||175790	Dulce lumen, et delectabile est oculis videre solem.
21O||11||8||175800	Si annis multis vixerit homo, et in his omnibus lætatus fuerit, meminisse debet tenebrosi temporis, et dierum multorum, qui cum venerint, vanitatis arguentur præterita.
21O||11||9||175810	Lætare ergo, juvenis, in adolescentia tua, et in bono sit cor tuum in diebus juventutis tuæ : et ambula in viis cordis tui, et in intuitu oculorum tuorum, et scito quod pro omnibus his adducet te Deus in judicium.
21O||11||10||175820	Aufer iram a corde tuo, et amove malitiam a carne tua : adolescentia enim et voluptas vana sunt.
21O||12||1||175830	Memento Creatoris tui in diebus juventutis tuæ, antequam veniat tempus afflictionis, et appropinquent anni de quibus dicas : Non mihi placent ;
21O||12||2||175840	antequam tenebrescat sol, et lumen, et luna, et stellæ, et revertantur nubes post pluviam ;
21O||12||3||175850	quando commovebuntur custodes domus, et nutabunt viri fortissimi, et otiosæ erunt molentes in minuto numero, et tenebrescent videntes per foramina ;
21O||12||4||175860	et claudent ostia in platea, in humilitate vocis molentis, et consurgent ad vocem volucris, et obsurdescent omnes filiæ carminis :
21O||12||5||175870	excelsa quoque timebunt, et formidabunt in via. Florebit amygdalus, impinguabitur locusta, et dissipabitur capparis, quoniam ibit homo in domum æternitatis suæ, et circuibunt in platea plangentes.
21O||12||6||175880	Antequam rumpatur funiculus argenteus, et recurrat vitta aurea, et conteratur hydria super fontem, et confringatur rota super cisternam,
21O||12||7||175890	et revertatur pulvis in terram suam unde erat, et spiritus redeat ad Deum, qui dedit illum.
21O||12||8||175900	Vanitas vanitatum, dixit Ecclesiastes, et omnia vanitas.
21O||12||9||175910	Cumque esset sapientissimus Ecclesiastes, docuit populum, et enarravit quæ fecerat ; et investigans composuit parabolas multas.
21O||12||10||175920	Quæsivit verba utilia, et conscripsit sermones rectissimos ac veritate plenos.
21O||12||11||175930	Verba sapientium sicut stimuli, et quasi clavi in altum defixi, quæ per magistrorum consilium data sunt a pastore uno.
21O||12||12||175940	His amplius, fili mi, ne requiras. Faciendi plures libros nullus est finis ; frequensque meditatio, carnis afflictio est.
21O||12||13||175950	Finem loquendi pariter omnes audiamus. Deum time, et mandata ejus observa : hoc est enim omnis homo,
21O||12||14||175960	et cuncta quæ fiunt adducet Deus in judicium pro omni errato, sive bonum, sive malum illud sit.
22O||1||1||175970	SPONSA. Osculetur me osculo oris sui ; quia meliora sunt ubera tua vino,
22O||1||2||175980	fragrantia unguentis optimis. Oleum effusum nomen tuum ; ideo adolescentulæ dilexerunt te.
22O||1||3||175990	CHORUS ADOLESCENTULARUM. Trahe me, post te curremus in odorem unguentorum tuorum. Introduxit me rex in cellaria sua ; exsultabimus et lætabimur in te, memores uberum tuorum super vinum. Recti diligunt te.
22O||1||4||176000	SPONSA. Nigra sum, sed formosa, filiæ Jerusalem, sicut tabernacula Cedar, sicut pelles Salomonis.
22O||1||5||176010	Nolite me considerare quod fusca sim, quia decoloravit me sol. Filii matris meæ pugnaverunt contra me ; posuerunt me custodem in vineis : vineam meam non custodivi.
22O||1||6||176020	Indica mihi, quem diligit anima mea, ubi pascas, ubi cubes in meridie, ne vagari incipiam post greges sodalium tuorum.
22O||1||7||176030	SPONSUS. Si ignoras te, o pulcherrima inter mulieres, egredere, et abi post vestigia gregum, et pasce hædos tuos juxta tabernacula pastorum.
22O||1||8||176040	Equitatui meo in curribus Pharaonis assimilavi te, amica mea.
22O||1||9||176050	Pulchræ sunt genæ tuæ sicut turturis ; collum tuum sicut monilia.
22O||1||10||176060	Murenulas aureas faciemus tibi, vermiculatas argento.
22O||1||11||176070	SPONSA. Dum esset rex in accubitu suo, nardus mea dedit odorem suum.
22O||1||12||176080	Fasciculus myrrhæ dilectus meus mihi ; inter ubera mea commorabitur.
22O||1||13||176090	Botrus cypri dilectus meus mihi in vineis Engaddi.
22O||1||14||176100	SPONSUS. Ecce tu pulchra es, amica mea ! ecce tu pulchra es ! Oculi tui columbarum.
22O||1||15||176110	SPONSA. Ecce tu pulcher es, dilecte mi, et decorus ! Lectulus noster floridus.
22O||1||16||176120	Tigna domorum nostrarum cedrina, laquearia nostra cypressina.
22O||2||1||176130	Ego flos campi, et lilium convallium.
22O||2||2||176140	SPONSUS. Sicut lilium inter spinas, sic amica mea inter filias.
22O||2||3||176150	SPONSA. Sicut malus inter ligna silvarum, sic dilectus meus inter filios. Sub umbra illius quem desideraveram sedi, et fructus ejus dulcis gutturi meo.
22O||2||4||176160	Introduxit me in cellam vinariam ; ordinavit in me caritatem.
22O||2||5||176170	Fulcite in me floribus, stipate me malis, quia amore langueo.
22O||2||6||176180	Læva ejus sub capite meo, et dextera illius amplexabitur me.
22O||2||7||176190	SPONSUS. Adjuro vos, filiæ Jerusalem, per capreas cervosque camporum, ne suscitetis, neque evigilare faciatis dilectam, quoadusque ipsa velit.
22O||2||8||176200	SPONSA. Vox dilecti mei ; ecce iste venit, saliens in montibus, transiliens colles.
22O||2||9||176210	Similis est dilectus meus capreæ, hinnuloque cervorum. En ipse stat post parietem nostrum, respiciens per fenestras, prospiciens per cancellos.
22O||2||10||176220	En dilectus meus loquitur mihi. SPONSUS. Surge, propera, amica mea, columba mea, formosa mea, et veni :
22O||2||11||176230	jam enim hiems transiit ; imber abiit, et recessit.
22O||2||12||176240	Flores apparuerunt in terra nostra ; tempus putationis advenit : vox turturis audita est in terra nostra ;
22O||2||13||176250	ficus protulit grossos suos ; vineæ florentes dederunt odorem suum. Surge, amica mea, speciosa mea, et veni :
22O||2||14||176260	columba mea, in foraminibus petræ, in caverna maceriæ, ostende mihi faciem tuam, sonet vox tua in auribus meis : vox enim tua dulcis, et facies tua decora.
22O||2||15||176270	SPONSA. Capite nobis vulpes parvulas quæ demoliuntur vineas : nam vinea nostra floruit.
22O||2||16||176280	Dilectus meus mihi, et ego illi, qui pascitur inter lilia,
22O||2||17||176290	donec aspiret dies, et inclinentur umbræ. Revertere ; similis esto, dilecte mi, capreæ, hinnuloque cervorum super montes Bether.
22O||3||1||176300	In lectulo meo, per noctes, quæsivi quem diligit anima mea : quæsivi illum, et non inveni.
22O||3||2||176310	Surgam, et circuibo civitatem : per vicos et plateas quæram quem diligit anima mea : quæsivi illum, et non inveni.
22O||3||3||176320	Invenerunt me vigiles qui custodiunt civitatem : Num quem diligit anima mea vidistis ?
22O||3||4||176330	Paululum cum pertransissem eos, inveni quem diligit anima mea : tenui eum, nec dimittam, donec introducam illum in domum matris meæ, et in cubiculum genetricis meæ.
22O||3||5||176340	SPONSUS. Adjuro vos, filiæ Jerusalem, per capreas cervosque camporum, ne suscitetis, neque evigilare faciatis dilectam, donec ipsa velit.
22O||3||6||176350	CHORUS. Quæ est ista quæ ascendit per desertum sicut virgula fumi ex aromatibus myrrhæ, et thuris, et universi pulveris pigmentarii ?
22O||3||7||176360	En lectulum Salomonis sexaginta fortes ambiunt ex fortissimis Israël,
22O||3||8||176370	omnes tenentes gladios, et ad bella doctissimi : uniuscujusque ensis super femur suum propter timores nocturnos.
22O||3||9||176380	Ferculum fecit sibi rex Salomon de lignis Libani ;
22O||3||10||176390	columnas ejus fecit argenteas, reclinatorium aureum, ascensum purpureum ; media caritate constravit, propter filias Jerusalem.
22O||3||11||176400	Egredimini et videte, filiæ Sion, regem Salomonem in diademate quo coronavit illum mater sua in die desponsationis illius, et in die lætitiæ cordis ejus.
22O||4||1||176410	SPONSUS. Quam pulchra es, amica mea ! quam pulchra es ! Oculi tui columbarum, absque eo quod intrinsecus latet. Capilli tui sicut greges caprarum quæ ascenderunt de monte Galaad.
22O||4||2||176420	Dentes tui sicut greges tonsarum quæ ascenderunt de lavacro ; omnes gemellis fœtibus, et sterilis non est inter eas.
22O||4||3||176430	Sicut vitta coccinea labia tua, et eloquium tuum dulce. Sicut fragmen mali punici, ita genæ tuæ, absque eo quod intrinsecus latet.
22O||4||4||176440	Sicut turris David collum tuum, quæ ædificata est cum propugnaculis ; mille clypei pendant ex ea, omnis armatura fortium.
22O||4||5||176450	Duo ubera tua sicut duo hinnuli, capreæ gemelli, qui pascuntur in liliis.
22O||4||6||176460	Donec aspiret dies, et inclinentur umbræ, vadam ad montem myrrhæ, et ad collem thuris.
22O||4||7||176470	Tota pulchra es, amica mea, et macula non est in te.
22O||4||8||176480	Veni de Libano, sponsa mea : veni de Libano, veni, coronaberis : de capite Amana, de vertice Sanir et Hermon, de cubilibus leonum, de montibus pardorum.
22O||4||9||176490	Vulnerasti cor meum, soror mea, sponsa ; vulnerasti cor meum in uno oculorum tuorum, et in uno crine colli tui.
22O||4||10||176500	Quam pulchræ sunt mammæ tuæ, soror mea sponsa ! pulchriora sunt ubera tua vino, et odor unguentorum tuorum super omnia aromata.
22O||4||11||176510	Favus distillans labia tua, sponsa ; mel et lac sub lingua tua : et odor vestimentorum tuorum sicut odor thuris.
22O||4||12||176520	Hortus conclusus soror mea, sponsa, hortus conclusus, fons signatus.
22O||4||13||176530	Emissiones tuæ paradisus malorum punicorum, cum pomorum fructibus, cypri cum nardo.
22O||4||14||176540	Nardus et crocus, fistula et cinnamomum, cum universis lignis Libani ; myrrha et aloë, cum omnibus primis unguentis.
22O||4||15||176550	Fons hortorum, puteus aquarum viventium, quæ fluunt impetu de Libano.
22O||4||16||176560	SPONSA. Surge, aquilo, et veni, auster : perfla hortum meum, et fluant aromata illius.
22O||5||1||176570	Veniat dilectus meus in hortum suum, et comedat fructum pomorum suorum. SPONSUS. Veni in hortum meum, soror mea, sponsa ; messui myrrham meam cum aromatibus meis ; comedi favum cum melle meo ; bibi vinum meum cum lacte meo ; comedite, amici, et bibite, et inebriamini, carissimi.
22O||5||2||176580	SPONSA. Ego dormio, et cor meum vigilat. Vox dilecti mei pulsantis : SPONSUS. Aperi mihi, soror mea, amica mea, columba mea, immaculata mea, quia caput meum plenum est rore, et cincinni mei guttis noctium.
22O||5||3||176590	SPONSA. Expoliavi me tunica mea : quomodo induar illa ? lavi pedes meos : quomodo inquinabo illos ?
22O||5||4||176600	Dilectus meus misit manum suam per foramen, et venter meus intremuit ad tactum ejus.
22O||5||5||176610	Surrexi ut aperirem dilecto meo ; manus meæ stillaverunt myrrham, et digiti mei pleni myrrha probatissima.
22O||5||6||176620	Pessulum ostii mei aperui dilecto meo, at ille declinaverat, atque transierat. Anima mea liquefacta est, ut locutus est ; quæsivi, et non inveni illum ; vocavi, et non respondit mihi.
22O||5||7||176630	Invenerunt me custodes qui circumeunt civitatem ; percusserunt me, et vulneraverunt me. Tulerunt pallium meum mihi custodes murorum.
22O||5||8||176640	Adjuro vos, filiæ Jerusalem, si inveneritis dilectum meum, ut nuntietis ei quia amore langueo.
22O||5||9||176650	CHORUS. Qualis est dilectus tuus ex dilecto, o pulcherrima mulierum ? qualis est dilectus tuus ex dilecto, quia sic adjurasti nos ?
22O||5||10||176660	SPONSA. Dilectus meus candidus et rubicundus ; electus ex millibus.
22O||5||11||176670	Caput ejus aurum optimum ; comæ ejus sicut elatæ palmarum, nigræ quasi corvus.
22O||5||12||176680	Oculi ejus sicut columbæ super rivulos aquarum, quæ lacte sunt lotæ, et resident juxta fluenta plenissima.
22O||5||13||176690	Genæ illius sicut areolæ aromatum, consitæ a pigmentariis. Labia ejus lilia, distillantia myrrham primam.
22O||5||14||176700	Manus illius tornatiles, aureæ, plenæ hyacinthis. Venter ejus eburneus, distinctus sapphiris.
22O||5||15||176710	Crura illius columnæ marmoreæ quæ fundatæ sunt super bases aureas. Species ejus ut Libani, electus ut cedri.
22O||5||16||176720	Guttur illius suavissimum, et totus desiderabilis. Talis est dilectus meus, et ipse est amicus meus, filiæ Jerusalem.
22O||5||17||176730	CHORUS. Quo abiit dilectus tuus, o pulcherrima mulierum ? quo declinavit dilectus tuus ? et quæremus eum tecum.
22O||6||1||176740	SPONSA. Dilectus meus descendit in hortum suum ad areolam aromatum, ut pascatur in hortis, et lilia colligat.
22O||6||2||176750	Ego dilecto meo, et dilectus meus mihi, qui pascitur inter lilia.
22O||6||3||176760	SPONSUS. Pulchra es, amica mea ; suavis, et decora sicut Jerusalem ; terribilis ut castrorum acies ordinata.
22O||6||4||176770	Averte oculos tuos a me, quia ipsi me avolare fecerunt. Capilli tui sicut grex caprarum quæ apparuerunt de Galaad.
22O||6||5||176780	Dentes tui sicut grex ovium quæ ascenderunt de lavacro : omnes gemellis fœtibus, et sterilis non est in eis.
22O||6||6||176790	Sicut cortex mali punici, sic genæ tuæ, absque occultis tuis.
22O||6||7||176800	Sexaginta sunt reginæ, et octoginta concubinæ, et adolescentularum non est numerus.
22O||6||8||176810	Una est columba mea, perfecta mea, una est matris suæ, electa genetrici suæ. Viderunt eam filiæ, et beatissimam prædicaverunt ; reginæ et concubinæ, et laudaverunt eam.
22O||6||9||176820	Quæ est ista quæ progreditur quasi aurora consurgens, pulchra ut luna, electa ut sol, terribilis ut castrorum acies ordinata ?
22O||6||10||176830	SPONSA. Descendi in hortum nucum, ut viderem poma convallium, et inspicerem si floruisset vinea, et germinassent mala punica.
22O||6||11||176840	Nescivi : anima mea conturbavit me, propter quadrigas Aminadab.
22O||6||12||176850	CHORUS. Revertere, revertere, Sulamitis ! revertere, revertere ut intueamur te.
22O||7||1||176860	SPONSA. Quid videbis in Sulamite, nisi choros castrorum ? CHORUS. Quam pulchri sunt gressus tui in calceamentis, filia principis ! Juncturæ femorum tuorum sicut monilia quæ fabricata sunt manu artificis.
22O||7||2||176870	Umbilicus tuus crater tornatilis, numquam indigens poculis. Venter tuus sicut acervus tritici vallatus liliis.
22O||7||3||176880	Duo ubera tua sicut duo hinnuli, gemelli capreæ.
22O||7||4||176890	Collum tuum sicut turris eburnea ; oculi tui sicut piscinæ in Hesebon quæ sunt in porta filiæ multitudinis. Nasus tuus sicut turris Libani, quæ respicit contra Damascum.
22O||7||5||176900	Caput tuum ut Carmelus ; et comæ capitis tui sicut purpura regis vincta canalibus.
22O||7||6||176910	SPONSUS. Quam pulchra es, et quam decora, carissima, in deliciis !
22O||7||7||176920	Statura tua assimilata est palmæ, et ubera tua botris.
22O||7||8||176930	Dixi : Ascendam in palmam, et apprehendam fructus ejus ; et erunt ubera tua sicut botri vineæ, et odor oris tui sicut malorum.
22O||7||9||176940	Guttur tuum sicut vinum optimum, dignum dilecto meo ad potandum, labiisque et dentibus illius ad ruminandum.
22O||7||10||176950	SPONSA. Ego dilecto meo, et ad me conversio ejus.
22O||7||11||176960	Veni, dilecte mi, egrediamur in agrum, commoremur in villis.
22O||7||12||176970	Mane surgamus ad vineas : videamus si floruit vinea, si flores fructus parturiunt, si floruerunt mala punica ; ibi dabo tibi ubera mea.
22O||7||13||176980	Mandragoræ dederunt odorem in portis nostris omnia poma : nova et vetera, dilecte mi, servavi tibi.
22O||8||1||176990	Quis mihi det te fratrem meum, sugentem ubera matris meæ, ut inveniam te foris, et deosculer te, et jam me nemo despiciat ?
22O||8||2||177000	Apprehendam te, et ducam in domum matris meæ : ibi me docebis, et dabo tibi poculum ex vino condito, et mustum malorum granatorum meorum.
22O||8||3||177010	Læva ejus sub capite meo, et dextera illius amplexabitur me.
22O||8||4||177020	SPONSUS. Adjuro vos, filiæ Jerusalem, ne suscitetis, neque evigilare faciatis dilectam, donec ipsa velit.
22O||8||5||177030	CHORUS. Quæ est ista quæ ascendit de deserto, deliciis affluens, innixa super dilectum suum ? SPONSUS. Sub arbore malo suscitavi te ; ibi corrupta est mater tua, ibi violata est genitrix tua.
22O||8||6||177040	SPONSA. Pone me ut signaculum super cor tuum, ut signaculum super brachium tuum, quia fortis est ut mors dilectio, dura sicut infernus æmulatio : lampades ejus lampades ignis atque flammarum.
22O||8||7||177050	Aquæ multæ non potuerunt extinguere caritatem, nec flumina obruent illam. Si dederit homo omnem substantiam domus suæ pro dilectione, quasi nihil despiciet eam.
22O||8||8||177060	CHORUS FRATRUM. Soror nostra parva, et ubera non habet ; quid faciemus sorori nostræ in die quando alloquenda est ?
22O||8||9||177070	Si murus est, ædificemus super eum propugnacula argentea ; si ostium est, compingamus illud tabulis cedrinis.
22O||8||10||177080	SPONSA. Ego murus, et ubera mea sicut turris, ex quo facta sum coram eo, quasi pacem reperiens.
22O||8||11||177090	CHORUS FRATRUM. Vinea fuit pacifico in ea quæ habet populos : tradidit eam custodibus ; vir affert pro fructu ejus mille argenteos.
22O||8||12||177100	SPONSA. Vinea mea coram me est. Mille tui pacifici, et ducenti his qui custodiunt fructus ejus.
22O||8||13||177110	SPONSUS. Quæ habitas in hortis, amici auscultant ; fac me audire vocem tuam.
22O||8||14||177120	SPONSA. Fuge, dilecte mi, et assimilare capreæ, hinnuloque cervorum super montes aromatum.
23O||1||1||177130	Visio Isaiæ, filii Amos, quam vidit super Judam et Jerusalem, in diebus Oziæ, Joathan, Achaz, et Ezechiæ, regum Juda.
23O||1||2||177140	Audite, cæli, et auribus percipe, terra, quoniam Dominus locutus est. Filios enutrivi, et exaltavi ; ipsi autem spreverunt me.
23O||1||3||177150	Cognovit bos possessorem suum, et asinus præsepe domini sui ; Israël autem me non cognovit, et populus meus non intellexit.
23O||1||4||177160	Væ genti peccatrici, populo gravi iniquitate, semini nequam, filiis sceleratis ! dereliquerunt Dominum ; blasphemaverunt Sanctum Israël ; abalienati sunt retrorsum.
23O||1||5||177170	Super quo percutiam vos ultra, addentes prævaricationem ? omne caput languidum, et omne cor mœrens.
23O||1||6||177180	A planta pedis usque ad verticem, non est in eo sanitas ; vulnus, et livor, et plaga tumens, non est circumligata, nec curata medicamine, neque fota oleo.
23O||1||7||177190	Terra vestra deserta ; civitates vestræ succensæ igni : regionem vestram coram vobis alieni devorant, et desolabitur sicut in vastitate hostili.
23O||1||8||177200	Et derelinquetur filia Sion ut umbraculum in vinea, et sicut tugurium in cucumerario, et sicut civitas quæ vastatur.
23O||1||9||177210	Nisi Dominus exercituum reliquisset nobis semen, quasi Sodoma fuissemus, et quasi Gomorrha similes essemus.
23O||1||10||177220	Audite verbum Domini, principes Sodomorum ; percipite auribus legem Dei nostri, populus Gomorrhæ.
23O||1||11||177230	Quo mihi multitudinem victimarum vestrarum ? dicit Dominus. Plenus sum : holocausta arietum, et adipem pinguium, et sanguinem vitulorum et agnorum et hircorum, nolui.
23O||1||12||177240	Cum veniretis ante conspectum meum, quis quæsivit hæc de manibus vestris, ut ambularetis in atriis meis ?
23O||1||13||177250	Ne offeratis ultra sacrificium frustra : incensum abominatio est mihi. Neomeniam et sabbatum, et festivitates alias, non feram ; iniqui sunt cœtus vestri.
23O||1||14||177260	Calendas vestras, et solemnitates vestras odivit anima mea : facta sunt mihi molesta ; laboravi sustinens.
23O||1||15||177270	Et cum extenderitis manus vestras, avertam oculos meos a vobis, et cum multiplicaveritis orationem, non exaudiam : manus enim vestræ sanguine plenæ sunt.
23O||1||16||177280	Lavamini, mundi estote ; auferte malum cogitationum vestrarum ab oculis meis : quiescite agere perverse,
23O||1||17||177290	discite benefacere ; quærite judicium, subvenite oppresso, judicate pupillo, defendite viduam.
23O||1||18||177300	Et venite, et arguite me, dicit Dominus. Si fuerint peccata vestra ut coccinum, quasi nix dealbabuntur ; et si fuerint rubra quasi vermiculus, velut lana alba erunt.
23O||1||19||177310	Si volueritis, et audieritis me, bona terræ comeditis.
23O||1||20||177320	Quod si nolueritis, et me ad iracundiam provocaveritis, gladius devorabit vos, quia os Domini locutum est.
23O||1||21||177330	Quomodo facta est meretrix civitas fidelis, plena judicii ? justitia habitavit in ea, nunc autem homicidæ.
23O||1||22||177340	Argentum tuum versum est in scoriam ; vinum tuum mistum est aqua.
23O||1||23||177350	Principes tui infideles, socii furum. Omnes diligunt munera, sequuntur retributiones. Pupillo non judicant, et causa viduæ non ingreditur ad illos.
23O||1||24||177360	Propter hoc ait Dominus, Deus exercituum, Fortis Israël : Heu ! consolabor super hostibus meis, et vindicabor de inimicis meis.
23O||1||25||177370	Et convertam manum meam ad te, et excoquam ad puram scoriam tuam, et auferam omne stannum tuum.
23O||1||26||177380	Et restituam judices tuos ut fuerunt prius, et consiliarios tuos sicut antiquitus ; post hæc vocaberis civitas justi, urbs fidelis.
23O||1||27||177390	Sion in judicio redimetur, et reducent eam in justita.
23O||1||28||177400	Et conteret scelestos, et peccatores simul ; et qui dereliquerunt Dominum consumentur.
23O||1||29||177410	Confundentur enim ab idolis quibus sacrificaverunt, et erubescetis super hortis quos elegeratis,
23O||1||30||177420	cum fueritis velut quercus defluentibus foliis, et velut hortus absque aqua.
23O||1||31||177430	Et erit fortitudo vestra ut favilla stuppæ, et opus vestrum quasi scintilla, et succendetur utrumque simul, et non erit qui extinguat.
23O||2||1||177440	Verbum quod vidit Isaias, filius Amos, super Juda et Jerusalem.
23O||2||2||177450	Et erit in novissimis diebus : præparatus mons domus Domini in vertice montium, et elevabitur super colles ; et fluent ad eum omnes gentes,
23O||2||3||177460	et ibunt populi multi, et dicent : Venite, et ascendamus ad montem Domini, et ad domum Dei Jacob ; et docebit nos vias suas, et ambulabimus in semitis ejus, quia de Sion exibit lex, et verbum Domini de Jerusalem.
23O||2||4||177470	Et judicabit gentes, et arguet populos multos ; et conflabunt gladios suos in vomeres, et lanceas suas in falces. Non levabit gens contra gentem gladium, nec exercebuntur ultra ad prælium.
23O||2||5||177480	Domus Jacob, venite, et ambulemus in lumine Domini.
23O||2||6||177490	Projecisti enim populum tuum, domum Jacob, quia repleti sunt ut olim, et augeres habuerunt ut Philisthiim, et pueris alienis adhæserunt.
23O||2||7||177500	Repleta est terra argento et auro, et non est finis thesaurorum ejus.
23O||2||8||177510	Et repleta est terra ejus equis, et innumerabiles quadrigæ ejus. Et repleta est terra ejus idolis ; opus manuum suarum adoraverunt, quod fecerunt digiti eorum.
23O||2||9||177520	Et incurvavit se homo, et humiliatus est vir ; ne ergo dimittas eis.
23O||2||10||177530	Ingredere in petram, et abscondere in fossa humo a facie timoris Domini, et a gloria majestatis ejus.
23O||2||11||177540	Oculi sublimes hominis humiliati sunt, et incurvabitur altitudo virorum ; exaltabitur autem Dominus solus in die illa.
23O||2||12||177550	Quia dies Domini exercituum super omnem superbum, et excelsum, et super omnem arrogantem, et humiliabitur ;
23O||2||13||177560	et super omnes cedros Libani sublimes et erectas, et super omnes quercus Basan,
23O||2||14||177570	et super omnes montes excelsos, et super omnes colles elevatos,
23O||2||15||177580	et super omnem turrim excelsam, et super omnem murum munitum,
23O||2||16||177590	et super omnes naves Tharsis, et super omne quod visu pulchrum est,
23O||2||17||177600	et incurvabitur sublimitas hominum, et humiliabitur altitudo virorum, et elevabitur Dominus solus in die illa ;
23O||2||18||177610	et idola penitus conterentur ;
23O||2||19||177620	et introibunt in speluncas petrarum, et in voragines terræ, a facie formidinis Domini et a gloria majestatis ejus, cum surrexerit percutere terram.
23O||2||20||177630	In die illa projiciet homo idola argenti sui, et simulacra auri sui, quæ fecerat sibi ut adoraret, talpas et vespertiliones.
23O||2||21||177640	Et ingreditur scissuras petrarum et in cavernas saxorum, a facie formidinis Domini, et a gloria majestatis ejus, cum surrexerit percutere terram.
23O||2||22||177650	Quiescite ergo ab homine, cujus spiritus in naribus ejus est, quia excelsus reputatus est ipse.
23O||3||1||177660	Ecce enim Dominator, Dominus exercituum, auferet a Jerusalem et a Juda validum et fortem, omne robur panis, et omne robor aquæ ;
23O||3||2||177670	fortem, et virum bellatorem, judicem, et prophetam, et ariolum, et senem ;
23O||3||3||177680	principem super quinquaginta, et honorabilem vultu et consiliarium, et sapientem de architectis, et prudentem eloquii mystici.
23O||3||4||177690	Et dabo pueros principes eorum, et effeminati dominabuntur eis ;
23O||3||5||177700	et irruet populus, vir ad virum, et unusquisque ad proximum suum ; tumultuabitur puer contra senem, et ignobilis contra nobilem.
23O||3||6||177710	Apprehendet enim vir fratrem suum, domesticum patris sui : Vestimentum tibi est, princeps esto noster, ruina autem hæc sub manu tua.
23O||3||7||177720	Respondebit in die illa, dicens : Non sum medicus, et in domo mea non est panis neque vestimentum : nolite constituere me principem populi.
23O||3||8||177730	Ruit enim Jerusalem, et Judas concidit, quia lingua eorum et adinventiones eorum contra Dominum, ut provocarent oculos majestatis ejus.
23O||3||9||177740	Agnitio vultus eorum respondit eis ; et peccatum suum quasi Sodoma prædicaverunt, nec absconderunt. Væ animæ eorum, quoniam reddita sunt eis mala !
23O||3||10||177750	Dicite justo quoniam bene, quoniam fructum adinventionum suarum comedet.
23O||3||11||177760	Væ impio in malum ! retributio enim manuum ejus fiet ei.
23O||3||12||177770	Populum meum exactores sui spoliaverunt, et mulieres dominatæ sunt eis. Popule meus, qui te beatum dicunt, ipsi te decipiunt, et viam gressuum tuorum dissipant.
23O||3||13||177780	Stat ad judicandum Dominus, et stat ad judicandos populos.
23O||3||14||177790	Dominus ad judicium veniet cum senibus populi sui, et principibus ejus ; vos enim depasti estis vineam, et rapina pauperis in domo vestra.
23O||3||15||177800	Quare atteritis populum meum, et facies pauperum commolitis ? dicit Dominus exercituum.
23O||3||16||177810	Et dixit Dominus : Pro eo quod elevatæ sunt filiæ Sion, et ambulaverunt extento collo, et nutibus oculorum ibant, et plaudebant, ambulabant pedibus suis, et composito gradu incedebant ;
23O||3||17||177820	decalvabit Dominus verticem filiarum Sion, et Dominus crimen earum nudabit.
23O||3||18||177830	In die illa auferet Dominus ornamentum calceamentum,
23O||3||19||177840	et lunulas, et torques, et monilia, et armillas, et mitras,
23O||3||20||177850	et discriminalia, et periscelidas, et murenulas, et olfactoriola, et inaures,
23O||3||21||177860	et annulos, et gemmas in fronte pendentes,
23O||3||22||177870	et mutatoria, et palliola, et linteamina, et acus,
23O||3||23||177880	et specula, et sindones, et vittas, et theristra.
23O||3||24||177890	Et erit pro suavi odore fœtor, et pro zona funiculus, et pro crispanti crine calvitium, et pro fascia pectorali cilicium.
23O||3||25||177900	Pulcherrimi quoque viri tui gladio cadent, et fortes tui in prælio.
23O||3||26||177910	Et mœrebunt atque lugebunt portæ ejus, et desolata in terra sedebit.
23O||4||1||177920	Et apprehendent septem mulieres virum unum in die illa, dicentes : Panem nostrum comedemus, et vestimentis nostris operiemur : tantummodo invocetur nomen tuum super nos ; aufer opprobrium nostrum.
23O||4||2||177930	In die illa, erit germen Domini in magnificentia et gloria, et fructus terræ sublimis, et exsultatio his qui salvati fuerint de Israël.
23O||4||3||177940	Et erit : omnis qui relictus fuerit in Sion, et residuus in Jerusalem, Sanctus vocabitur, omnis qui scriptus est in vita in Jerusalem.
23O||4||4||177950	Si abluerit Dominus sordes filiarum Sion, et sanguinem Jerusalem laverit de medio ejus, in spiritu judicii, et spiritu ardoris.
23O||4||5||177960	Et creabit Dominus super omnem locum montis Sion, et ubi invocatus est, nubem per diem et fumum, et splendorem ignis flammantis in nocte : super omnem enim gloriam protectio.
23O||4||6||177970	Et tabernaculum erit in umbraculum, diei ab æstu, et in securitatem et absconsionem a turbine et a pluvia.
23O||5||1||177980	Cantabo dilecto meo canticum patruelis mei vineæ suæ. Vinea facta est dilecto meo in cornu filio olei.
23O||5||2||177990	Et sepivit eam, et lapides elegit ex illa, et plantavit eam electam ; et ædificavit turrim in medio ejus, et torcular exstruxit in ea ; et exspectavit ut faceret uvas, et fecit labruscas.
23O||5||3||178000	Nunc ergo, habitatores Jerusalem et viri Juda, judicate inter me et vineam meam.
23O||5||4||178010	Quid est quod debui ultra facere vineæ meæ, et non feci ei ? an quod exspectavi ut faceret uvas, et fecit labruscas ?
23O||5||5||178020	Et nunc ostendam vobis quid ego faciam vineæ meæ : auferam sepem ejus, et erit in direptionem ; diruam maceriam ejus, et erit in conculcationem.
23O||5||6||178030	Et ponam eam desertam ; non putabitur et non fodietur : et ascendent vepres et spinæ, et nubibus mandabo ne pluant super eam imbrem.
23O||5||7||178040	Vinea enim Domini exercituum domus Israël est ; et vir Juda germen ejus delectabile : et exspectavi ut faceret judicium, et ecce iniquitas ; et justitiam, et ecce clamor.
23O||5||8||178050	Væ qui conjungitis domum ad domum, et agrum agro copulatis usque ad terminum loci ! Numquid habitabitis vos soli in medio terræ ?
23O||5||9||178060	In auribus meis sunt hæc, dicit Dominus exercituum ; nisi domus multæ desertæ fuerint, grandes et pulchræ, absque habitatore.
23O||5||10||178070	Decem enim jugera vinearum facient lagunculam unam, et triginta modii sementis facient modios tres.
23O||5||11||178080	Væ qui consurgitis mane ad ebrietatem sectandam, et potandum usque ad vesperam, ut vino æstuetis !
23O||5||12||178090	Cithara, et lyra, et tympanum, et tibia, et vinum in conviviis vestris ; et opus Domini non respicitis, nec opera manuum ejus consideratis.
23O||5||13||178100	Propterea captivus ductus est populus meus, quia non habuit scientiam, et nobiles ejus interierunt fame, et multitudo ejus siti exaruit.
23O||5||14||178110	Propterea dilatavit infernus animam suam, et aperuit os suum absque ullo termino ; et descendent fortes ejus, et populus ejus, et sublimes gloriosique ejus, ad eum.
23O||5||15||178120	Et incurvabitur homo, et humiliabitur vir, et oculi sublimium deprimentur.
23O||5||16||178130	Et exaltabitur Dominus exercituum in judicio ; et Deus sanctus sanctificabitur in justitia.
23O||5||17||178140	Et pascentur agni juxta ordinem suum, et deserta in ubertatem versa advenæ comedent.
23O||5||18||178150	Væ qui trahitis iniquitatem in funiculis vanitatis, et quasi vinculum plaustri peccatum !
23O||5||19||178160	qui dicitis : Festinet, et cito veniat opus ejus, ut videamus ; et appropiet, et veniat consilium sancti Israël, et sciemus illud !
23O||5||20||178170	Væ qui dicitis malum bonum, et bonum malum ; ponentes tenebras lucem, et lucem tenebras ; ponentes amarum in dulce, et dulce in amarum !
23O||5||21||178180	Væ qui sapientes estis in oculis vestris, et coram vobismetipsis prudentes.
23O||5||22||178190	Væ qui potentes estis ad bibendum vinum, et viri fortes ad miscendam ebrietatem !
23O||5||23||178200	qui justificatis impium pro muneribus, et justitiam justi aufertis ab eo !
23O||5||24||178210	Propter hoc, sicut devorat stipulam lingua ignis, et calor flammæ exurit, sic radix eorum quasi favilla erit, et germen eorum ut pulvis ascendet ; abjecerunt enim legem Domini exercituum, et eloquium sancti Israël blasphemaverunt.
23O||5||25||178220	Ideo iratus est furor Domini in populum suum, et extendit manum suam super eum, et percussit eum : et conturbati sunt montes, et facta sunt morticina eorum quasi stercus in medio platearum. In his omnibus non est adversus furor ejus, sed adhuc manus ejus extenta.
23O||5||26||178230	Et elevabit signum in nationibus procul, et sibilabit ad eum de finibus terræ : et ecce festinus velociter veniet.
23O||5||27||178240	Non est deficiens neque laborans in eo ; non dormitabit, neque dormiet ; neque solvetur cingulum renum ejus, nec rumpetur corrigia calceamenti ejus.
23O||5||28||178250	Sagittæ ejus acutæ, et omnes arcus ejus extenti. Ungulæ equorum ejus ut silex, et rotæ ejus quasi impetus tempestatis.
23O||5||29||178260	Rugitus ejus ut leonis ; rugiet ut catuli leonum : et frendet, et tenebit prædam, et amplexabitur, et non erit qui eruat.
23O||5||30||178270	Et sonabit super eum in die illa sicut sonitus maris : aspiciemus in terram, et ecce tenebræ tribulationis, et lux obtenebrata est in caligine ejus.
23O||6||1||178280	In anno quo mortuus est rex Ozias, vidi Dominum sedentem super solium excelsum et elevatum ; et ea quæ sub ipso erant replebant templum.
23O||6||2||178290	Seraphim stabant super illud : sex alæ uni, et sex alæ alteri ; duabus velabant faciem ejus, et duabus velabant pedes ejus, et duabus volabant.
23O||6||3||178300	Et clamabant alter ad alterum, et dicebant : Sanctus, sanctus, sanctus Dominus, Deus exercituum ; plena est omnis terra gloria ejus.
23O||6||4||178310	Et commota sunt superliminaria cardinum a voce clamantis, et domus repleta est fumo.
23O||6||5||178320	Et dixi : Væ mihi, quia tacui, quia vir pollutus labiis ego sum, et in medio populi polluta labia habentis ego habito, et regem Dominum exercituum vidi oculis meis.
23O||6||6||178330	Et volavit ad me unus de seraphim, et in manu ejus calculus, quem forcipe tulerat de altari,
23O||6||7||178340	et tetigit os meum, et dixit : Ecce tetigit hoc labia tua, et auferetur iniquitas tua, et peccatum tuum mundabitur.
23O||6||8||178350	Et audivi vocem Domini dicentis : Quem mittam ? et quis ibit nobis ? Et dixi : Ecce ego, mitte me.
23O||6||9||178360	Et dixit : Vade, et dices populo huic : Audite audientes, et nolite intelligere ; et videte visionem, et nolite cognoscere.
23O||6||10||178370	Excæca cor populi hujus, et aures ejus aggrava, et oculos ejus claude : ne forte videat oculis suis, et auribus suis audiat, et corde suo intelligat, et convertatur, et sanem eum.
23O||6||11||178380	Et dixi : Usquequo, Domine ? Et dixit : Donec desolentur civitates absque habitatore, et domus sine homine, et terra relinquetur deserta.
23O||6||12||178390	Et longe faciet Dominus homines, et multiplicabitur quæ derelicta fuerat in medio terræ.
23O||6||13||178400	Et adhuc in ea decimatio, et convertetur, et erit in ostensionem sicut terebinthus, et sicut quercus quæ expandit ramos suos ; semen sanctum erit id quod steterit in ea.
23O||7||1||178410	Et factum est in diebus Achaz, filii Joathan, filii Oziæ, regis Juda, ascendit Rasin, rex Syriæ, et Phacee, filius Romeliæ, rex Israël, in Jerusalem, ad præliandum contra eam : et non potuerunt
23O||7||2||178420	debellare eam. Et nuntiaverunt domui David, dicentes : Requievit Syria super Ephraim. Et commotum est cor ejus, et cor populi ejus, sicut moventur ligna silvarum a facie venti.
23O||7||3||178430	Et dixit Dominus ad Isaiam : Egredere in occursum Achaz, tu et qui derelictus est Jasub, filius tuus, ad extremum aquæductus piscinæ superioris in via agri Fullonis ;
23O||7||4||178440	et dices ad eum : Vide ut sileas ; noli timere, et cor tuum ne formidet a duabus caudis titionum fumigantium istorum, in ira furoris Rasin, regis Syriæ, et filii Romeliæ ;
23O||7||5||178450	eo quod consilium inierit contra te Syria in malum, Ephraim, et filius Romeliæ, dicentes :
23O||7||6||178460	Ascendamus ad Judam, et suscitemus eum, et avellamus eum ad nos, et ponamus regem in medio ejus filium Tabeel.
23O||7||7||178470	Hæc dicit Dominus Deus : Non stabit, et non erit istud ;
23O||7||8||178480	sed caput Syriæ Damascus, et caput Damasci Rasin ; et adhuc sexaginta et quinque anni, et desinet Ephraim esse populus ;
23O||7||9||178490	et caput Ephraim Samaria, et caput Samariæ filius Romeliæ. Si non credideritis, non permanebitis.
23O||7||10||178500	Et adjecit Dominus loqui ad Achaz, dicens :
23O||7||11||178510	Pete tibi signum a Domino Deo tuo, in profundum inferni, sive in excelsum supra.
23O||7||12||178520	Et dixit Achaz : Non petam, et non tentabo Dominum.
23O||7||13||178530	Et dixit : Audite ergo, domus David. Numquid parum vobis est molestos esse hominibus, quia molesti estis et Deo meo ?
23O||7||14||178540	Propter hoc dabit Dominus ipse vobis signum : ecce virgo concipiet, et pariet filium, et vocabitur nomen ejus Emmanuel.
23O||7||15||178550	Butyrum et mel comedet, ut sciat reprobare malum, et eligere bonum.
23O||7||16||178560	Quia antequam sciat puer reprobare malum et eligere bonum, derelinquetur terra quam tu detestaris a facie duorum regum suorum.
23O||7||17||178570	Adducet Dominus super te, et super populum tuum, et super domum patris tui, dies qui non venerunt a diebus separationis Ephraim a Juda, cum rege Assyriorum.
23O||7||18||178580	Et erit in die illa : sibilabit Dominus muscæ quæ est in extremo fluminum Ægypti, et api quæ est in terra Assur ;
23O||7||19||178590	et venient, et requiescent omnes in torrentibus vallium, et in cavernis petrarum, et in omnibus frutetis, et in universis foraminibus.
23O||7||20||178600	In die illa radet Dominus in novacula conducta in his qui trans flumen sunt, in rege Assyriorum, caput et pilos pedum, et barbam universam.
23O||7||21||178610	Et erit in die illa : nutriet homo vaccam boum, et duas oves,
23O||7||22||178620	et præ ubertate lactis comedet butyrum ; butyrum enim et mel manducabit omnis qui relictus fuerit in medio terræ.
23O||7||23||178630	Et erit in die illa : omnis locus ubi fuerint mille vites, mille argenteis, in sinas et in vepres erunt.
23O||7||24||178640	Cum sagittis et arcu ingredientur illuc : vepres enim et spinæ erunt in universa terra.
23O||7||25||178650	Et omnes montes qui in sarculo sarrientur, non veniet illuc terror spinarum et veprium : et erit in pascua bovis, et in conculcationem pecoris.
23O||8||1||178660	Et dixit Dominus ad me : Sume tibi librum grandem, et scribe in eo stylo hominis : Velociter spolia detrahe, cito prædare.
23O||8||2||178670	Et adhibui mihi testes fideles, Uriam sacerdotem, et Zachariam, filium Barachiæ :
23O||8||3||178680	et accessi ad prophetissam, et concepit, et peperit filium. Et dixit Dominus ad me : Voca nomen ejus : Accelera spolia detrahere ; Festina prædari :
23O||8||4||178690	quia antequam sciat puer vocare patrem suum et matrem suam, auferetur fortitudo Damasci, et spolia Samariæ, coram rege Assyriorum.
23O||8||5||178700	Et adjecit Dominus loqui ad me adhuc, dicens :
23O||8||6||178710	Pro eo quod abjecit populus iste aquas Siloë, quæ vadunt cum silentio, et assumpsit magis Rasin, et filium Romeliæ :
23O||8||7||178720	propter hoc ecce Dominus adducet super eos aquas fluminis fortes et multas, regem Assyriorum, et omnem gloriam ejus, et ascendet super omnes rivos ejus, et fluet super universas ripas ejus ;
23O||8||8||178730	et ibit per Judam, inundans, et transiens : usque ad collum veniet. Et erit extensio alarum ejus implens latitudinem terræ tuæ, o Emmanuel !
23O||8||9||178740	Congregamini, populi, et vincimini ; et audite, universæ procul terræ : confortamini, et vincimini ; accingite vos, et vincimini.
23O||8||10||178750	Inite consilium, et dissipabitur ; loquimini verbum, et non fiet : quia nobiscum Deus.
23O||8||11||178760	Hæc enim ait Dominus ad me : Sicut in manu forti erudivit me, ne irem in via populi hujus, dicens :
23O||8||12||178770	Non dicatis : Conjuratio ; omnia enim quæ loquitur populus iste, conjuratio est : et timorem ejus ne timeatis, neque paveatis.
23O||8||13||178780	Dominum exercituum ipsum sanctificate ; ipse pavor vester, et ipse terror vester :
23O||8||14||178790	et erit vobis in sanctificationem ; in lapidem autem offensionis, et in petram scandali, duabus domibus Israël ; in laqueum et in ruinam habitantibus Jerusalem.
23O||8||15||178800	Et offendent ex eis plurimi, et cadent, et conterentur, et irretientur, et capientur.
23O||8||16||178810	Liga testimonium, signa legem in discipulis meis.
23O||8||17||178820	Et exspectabo Dominum qui abscondit faciem suam a domo Jacob, et præstolabor eum.
23O||8||18||178830	Ecce ego et pueri mei quos dedit mihi Dominus in signum, et in portentum Israël a Domino exercituum, qui habitat in monte Sion :
23O||8||19||178840	et cum dixerint ad vos : Quærite a pythonibus et a divinis qui strident in incantationibus suis : numquid non populus a Deo suo requiret, pro vivis a mortuis ?
23O||8||20||178850	ad legem magis et ad testimonium. Quod si non dixerint juxta verbum hoc, non erit eis matutina lux.
23O||8||21||178860	Et transibit per eam, corruet, et esuriet ; et cum esurierit, irascetur. Et maledicet regi suo, et Deo suo, et suscipiet sursum,
23O||8||22||178870	et ad terram intuebitur ; et ecce tribulatio et tenebræ, dissolutio et angustia, et caligo persequens, et non poterit avolare de angustia sua.
23O||9||1||178880	Primo tempore alleviata est terra Zabulon et terra Nephthali : et novissimo aggravata est via maris trans Jordanem Galilææ gentium.
23O||9||2||178890	Populus qui ambulabat in tenebris, vidit lucem magnam ; habitantibus in regione umbræ mortis, lux orta est eis.
23O||9||3||178900	Multiplicasti gentem, et non magnificasti lætitiam. Lætabuntur coram te, sicut qui lætantur in messe ; sicut exsultant victores capta præda, quando dividunt spolia.
23O||9||4||178910	Jugum enim oneris ejus, et virgam humeri ejus, et sceptrum exactoris ejus superasti, sicut in die Madian.
23O||9||5||178920	Quia omnis violentia prædatio cum tumultu, et vestimentum mistum sanguine, erit in combustionem, et cibus ignis.
23O||9||6||178930	Parvulus enim natus est nobis, et filius datus est nobis, et factus est principatus super humerum ejus : et vocabitur nomen ejus, Admirabilis, Consiliarius, Deus, Fortis, Pater futuri sæculi, Princeps pacis.
23O||9||7||178940	Multiplicabitur ejus imperium, et pacis non erit finis ; super solium David, et super regnum ejus sedebit, ut confirmet illud et corroboret in judicio et justitia, amodo usque in sempiternum : zelus Domini exercituum faciet hoc.
23O||9||8||178950	Verbum misit Dominus in Jacob, et cecidit in Israël.
23O||9||9||178960	Et sciet omnis populus Ephraim, et habitantes Samariam, in superbia et magnitudine cordis dicentes :
23O||9||10||178970	Lateres ceciderunt, sed quadris lapidibus ædificabimus ; sycomoros succiderunt, sed cedros immutabimus.
23O||9||11||178980	Et elevabit Dominus hostes Rasin super eum, et inimicos ejus in tumultum vertet.
23O||9||12||178990	Syriam ab oriente, et Philisthiim ab occidente ; et devorabunt Israël toto ore. In omnibus his non est aversus furor ejus, sed adhuc manus ejus extenta.
23O||9||13||179000	Et populus non est reversus ad percutientem se, et Dominum exercituum non inquisierunt.
23O||9||14||179010	Et disperdet Dominus ab Israël caput et caudam, incurvantem et refrenantem, die una.
23O||9||15||179020	Longævus et honorabilis, ipse est caput ; et propheta docens mendacium, ipse est cauda.
23O||9||16||179030	Et erunt qui beatificant populum istum, seducentes ; et qui beatificantur, præcipitati.
23O||9||17||179040	Propter hoc super adolescentulis ejus non lætabitur Dominus, et pupillorum ejus et viduarum non miserebitur : quia omnis hypocrita est et nequam, et universum os locutum est stultitiam ; in omnibus his non est aversus furor ejus, sed adhuc manus ejus extenta.
23O||9||18||179050	Succensa est enim quasi ignis impietas : veprem et spinam vorabit, et succendetur in densitate saltus, et convolvetur superbia fumi.
23O||9||19||179060	In ira Domini exercituum conturbata est terra, et erit populus quasi esca ignis ; vir fratri suo non parcet.
23O||9||20||179070	Et declinabit ad dexteram, et esuriet ; et comedet ad sinistram, et non saturabitur ; unusquisque carnem brachii sui vorabit : Manasses Ephraim, et Ephraim Manassen ; simul ipsi contra Judam.
23O||9||21||179080	In omnibus his non est aversus furor ejus, sed adhuc manus ejus extenta.
23O||10||1||179090	Væ qui condunt leges iniquas, et scribentes injustitiam scripserunt,
23O||10||2||179100	ut opprimerent in judicio pauperes, et vim facerent causæ humilium populi mei ; ut essent viduæ præda eorum, et pupillos diriperent.
23O||10||3||179110	Quid facietis in die visitationis, et calamitatis de longe venientis ? ad cujus confugietis auxilium ? et ubi derelinquetis gloriam vestram,
23O||10||4||179120	ne incurvemini sub vinculo, et cum interfectis cadatis ? Super omnibus his non est aversus furor ejus, sed adhuc manus ejus extenta.
23O||10||5||179130	Væ Assur ! virga furoris mei et baculus ipse est ; in manu eorum indignatio mea.
23O||10||6||179140	Ad gentem fallacem mittam eum, et contra populum furoris mei mandabo illi, ut auferat spolia, et diripiat prædam, et ponat illum in conculcationem quasi lutum platearum.
23O||10||7||179150	Ipse autem non sic arbitrabitur, et cor ejus non ita existimabit ; sed ad conterendum erit cor ejus, et ad internecionem gentium non paucarum.
23O||10||8||179160	Dicet enim :
23O||10||9||179170	Numquid non principes mei simul reges sunt ? numquid non ut Charcamis, sic Calano ? et ut Arphad, sic Emath ? numquid non ut Damascus, sic Samaria ?
23O||10||10||179180	Quomodo invenit manus mea regna idoli, sic et simulacra eorum de Jerusalem et de Samaria.
23O||10||11||179190	Numquid non sicut feci Samariæ et idolis ejus, sic faciam Jerusalem et simulacris ejus ?
23O||10||12||179200	Et erit, cum impleverit Dominus cuncta opera sua in monte Sion et in Jerusalem, visitabo super fructum magnifici cordis regis Assur, et super gloriam altitudinis oculorum ejus.
23O||10||13||179210	Dixit enim : In fortitudine manus meæ feci, et in sapientia mea intellexi ; et abstuli terminos populorum, et principes eorum deprædatus sum, et detraxi quasi potens in sublimi residentes.
23O||10||14||179220	Et invenit quasi nidum manus mea fortitudinem populorum ; et sicut colliguntur ova quæ derelicta sunt, sic universam terram ego congregavi ; et non fuit qui moveret pennam, et aperiret os, et ganniret.
23O||10||15||179230	Numquid gloriabitur securis contra eum qui secat in ea ? aut exaltabitur serra contra eum a quo trahitur ? Quomodo si elevetur virga contra elevantem se, et exaltetur baculus, qui utique lignum est.
23O||10||16||179240	Propter hoc mittet Dominator, Dominus exercituum, in pinguibus ejus tenuitatem ; et subtus gloriam ejus succensa ardebit quasi combustio ignis.
23O||10||17||179250	Et erit lumen Israël in igne, et Sanctus ejus in flamma ; et succendetur, et devorabitur spina ejus et vepres in die una.
23O||10||18||179260	Et gloria saltus ejus, et carmeli ejus, ab anima usque ad carnem consumetur ; et erit terrore profugus.
23O||10||19||179270	Et reliquiæ ligni saltus ejus præ paucitate numerabuntur, et puer scribet eos.
23O||10||20||179280	Et erit in die illa : non adjiciet residuum Israël, et hi qui fugerint de domo Jacob, inniti super eo qui percutit eos ; sed innitetur super Dominum, Sanctum Israël, in veritate.
23O||10||21||179290	Reliquiæ convertentur ; reliquiæ, inquam, Jacob ad Deum fortem.
23O||10||22||179300	Si enim fuerit populus tuus, Israël, quasi arena maris, reliquiæ convertentur ex eo ; consummatio abbreviata inundabit justitiam.
23O||10||23||179310	Consummationem enim et abbreviationem Dominus Deus exercituum faciet in medio omnis terræ.
23O||10||24||179320	Propter hoc, hæc dicit Dominus Deus exercituum : Noli timere, populus meus, habitator Sion, ab Assur : in virga percutiet te, et baculum suum levabit super te, in via Ægypti.
23O||10||25||179330	Adhuc enim paululum modicumque, et consummabitur indignatio et furor meus super scelus eorum.
23O||10||26||179340	Et suscitabit super eum Dominus exercituum flagellum, juxta plagam Madian in petra Oreb : et virgam suam super mare, et levabit eam in via Ægypti.
23O||10||27||179350	Et erit in die illa : auferetur onus ejus de humero tuo et jugum ejus de collo tuo, et computrescet jugum a facie olei.
23O||10||28||179360	Veniet in Aiath, transibit in Magron, apud Machmas commendabit vasa sua.
23O||10||29||179370	Transierunt cursim, Gaba sedes nostra ; obstupuit Rama, Gabaath Saulis fugit.
23O||10||30||179380	Hinni voce tua, filia Gallim, attende Laisa, paupercula Anathoth.
23O||10||31||179390	Migravit Medemena ; habitatores Gabim, confortamini.
23O||10||32||179400	Adhuc dies est ut in Nobe stetur ; agitabit manum suam super montem filiæ Sion, collem Jerusalem.
23O||10||33||179410	Ecce Dominator, Dominus exercituum, confringet lagunculam in terrore ; et excelsi statura succidentur, et sublimes humiliabuntur.
23O||10||34||179420	Et subvertentur condensa saltus ferro ; et Libanus cum excelsis cadet.
23O||11||1||179430	Et egredietur virga de radice Jesse, et flos de radice ejus ascendet.
23O||11||2||179440	Et requiescet super eum spiritus Domini : spiritus sapientiæ et intellectus, spiritus consilii et fortitudinis, spiritus scientiæ et pietatis ;
23O||11||3||179450	et replebit eum spiritus timoris Domini. Non secundum visionem oculorum judicabit, neque secundum auditum aurium arguet ;
23O||11||4||179460	sed judicabit in justitia pauperes, et arguet in æquitate pro mansuetis terræ ; et percutiet terram virga oris sui, et spiritu labiorum suorum interficiet impium.
23O||11||5||179470	Et erit justitia cingulum lumborum ejus, et fides cinctorium renum ejus.
23O||11||6||179480	Habitabit lupus cum agno, et pardus cum hædo accubabit ; vitulus, et leo, et ovis, simul morabuntur, et puer parvulus minabit eos.
23O||11||7||179490	Vitulus et ursus pascentur, simul requiescent catuli eorum ; et leo quasi bos comedet paleas.
23O||11||8||179500	Et delectabitur infans ab ubere super foramine aspidis ; et in caverna reguli qui ablactatus fuerit manum suam mittet.
23O||11||9||179510	Non nocebunt, et non occident in universo monte sancto meo, quia repleta est terra scientia Domini, sicut aquæ maris operientes.
23O||11||10||179520	In die illa radix Jesse, qui stat in signum populorum, ipsum gentes deprecabuntur, et erit sepulchrum ejus gloriosum.
23O||11||11||179530	Et erit in die illa : adjiciet Dominus secundo manum suam ad possidendum residuum populi sui, quod relinquetur ab Assyriis, et ab Ægypto, et a Phetros, et ab Æthiopia, et ab Ælam, et a Sennaar, et ab Emath, et ab insulis maris.
23O||11||12||179540	Et levabit signum in nationes, et congregabit profugos Israël, et dispersos Juda colliget a quatuor plagis terræ.
23O||11||13||179550	Et auferetur zelus Ephraim, et hostes Juda peribunt ; Ephraim non æmulabitur Judam, et Judas non pugnabit contra Ephraim.
23O||11||14||179560	Et volabunt in humeros Philisthiim per mare, simul prædabuntur filios orientis ; Idumæa et Moab præceptum manus eorum, et filii Ammon obedientes erunt.
23O||11||15||179570	Et desolabit Dominus linguam maris Ægypti, et levabit manum suam super flumen in fortitudine spiritus sui ; et percutiet eum in septem rivis, ita ut transeant per eum calceati.
23O||11||16||179580	Et erit via residuo populo meo qui relinquetur ab Assyriis, sicut fuit Israëli in die illa qua ascendit de terra Ægypti.
23O||12||1||179590	Et dices in die illa : Confitebor tibi, Domine, quoniam iratus es mihi ; conversus est furor tuus, et consolatus es me.
23O||12||2||179600	Ecce Deus salvator meus ; fiducialiter agam, et non timebo : quia fortitudo mea et laus mea Dominus, et factus est mihi in salutem.
23O||12||3||179610	Haurietis aquas in gaudio de fontibus salvatoris.
23O||12||4||179620	Et dicetis in die illa : Confitemini Domino et invocate nomen ejus ; notas facite in populis adinventiones ejus ; mementote quoniam excelsum est nomen ejus.
23O||12||5||179630	Cantate Domino, quoniam magnifice fecit ; annuntiate hoc in universa terra.
23O||12||6||179640	Exsulta et lauda, habitatio Sion, quia magnus in medio tui Sanctus Israël.
23O||13||1||179650	Onus Babylonis, quod vidit Isaias, filius Amos.
23O||13||2||179660	Super montem caliginosum levate signum : exaltate vocem, levate manum, et ingrediantur portas duces.
23O||13||3||179670	Ego mandavi sanctificatis meis, et vocavi fortes meos in ira mea, exsultantes in gloria mea.
23O||13||4||179680	Vox multitudinis in montibus, quasi populorum frequentium ; vox sonitus regum, gentium congregatarum. Dominus exercituum præcepit militiæ belli,
23O||13||5||179690	venientibus de terra procul, a summitate cæli ; Dominus, et vasa furoris ejus, ut disperdat omnem terram.
23O||13||6||179700	Ululate, quia prope est dies Domini ; quasi vastitas a Domino veniet.
23O||13||7||179710	Propter hoc omnes manus dissolventur, et omne cor hominis contabescet,
23O||13||8||179720	et conteretur. Torsiones et dolores tenebunt ; quasi parturiens dolebunt : unusquisque ad proximum suum stupebit, facies combustæ vultus eorum.
23O||13||9||179730	Ecce dies Domini veniet, crudelis, et indignationis plenus, et iræ, furorisque, ad ponendam terram in solitudinem, et peccatores ejus conterendos de ea.
23O||13||10||179740	Quoniam stellæ cæli, et splendor earum, non expandent lumen suum ; obtenebratus est sol in ortu suo, et luna non splendebit in lumine suo.
23O||13||11||179750	Et visitabo super orbis mala, et contra impios iniquitatem eorum ; et quiscere faciam superbiam infidelium, et arrogantiam fortium humiliabo.
23O||13||12||179760	Pretiosior erit vir auro, et homo mundo obrizo.
23O||13||13||179770	Super hoc cælum turbabo ; et movebitur terra de loco suo, propter indignationem Domini exercituum, et propter diem iræ furoris ejus.
23O||13||14||179780	Et erit quasi damula fugiens, et quasi ovis, et non erit qui congreget. Unusquisque ad populum suum convertetur, et singuli ad terram suam fugient.
23O||13||15||179790	Omnis qui inventus fuerit occidetur, et omnis qui supervenerit cadet in gladio ;
23O||13||16||179800	infantes eorum allidentur in oculis eorum, diripientur domus eorum, et uxores eorum violabuntur.
23O||13||17||179810	Ecce ego suscitabo super eos Medos, qui argentum non quærant, nec aurum velint ;
23O||13||18||179820	sed sagittis parvulos interficient, et lactantibus uteris non miserebuntur, et super filios non parcet oculus eorum.
23O||13||19||179830	Et erit Babylon illa gloriosa in regnis, inclyta superbia Chaldæorum, sicut subvertit Dominus Sodomam et Gomorrham.
23O||13||20||179840	Non habitabitur usque in finem, et non fundabitur usque ad generationem et generationem ; nec ponet tibi tentoria Arabs, nec pastores requiescent ibi.
23O||13||21||179850	Sed requiescent ibi bestiæ, et replebuntur domus eorum draconibus, et habitabunt ibi struthiones, et pilosi saltabunt ibi ;
23O||13||22||179860	et respondebunt ibi ululæ in ædibus ejus, et sirenes in delubris voluptatis.
23O||14||1||179870	Prope est ut veniat tempus ejus, et dies ejus non elongabuntur. Miserebitur enim Dominus Jacob, et eliget adhuc de Israël, et requiescere eos faciet super humum suam ; adjungetur advena ad eos, et adhærebit domui Jacob.
23O||14||2||179880	Et tenebunt eos populi, et adducent eos in locum suum ; et possidebit eos domus Israël super terram Domini in servos et ancillas : et erunt capientes eos qui se ceperant, et subjicient exactores suos.
23O||14||3||179890	Et erit in die illa : cum requiem dederit tibi Deus a labore tuo, et a concussione tua, et a servitute dura qua ante servisti,
23O||14||4||179900	sumes parabolam istam contra regem Babylonis, et dices : Quomodo cessavit exactor ; quievit tributum ?
23O||14||5||179910	Contrivit Dominus baculum impiorum, virgam dominantium,
23O||14||6||179920	cædentem populos in indignatione plaga insanabili, subjicientem in furore gentes, persequentem crudeliter.
23O||14||7||179930	Conquievit et siluit omnis terra, gavisa est et exsultavit ;
23O||14||8||179940	abietes quoque lætatæ sunt super te, et cedri Libani : ex quo dormisti, non ascendet qui succidat nos.
23O||14||9||179950	Infernus subter conturbatus est in occursum adventus tui ; suscitavit tibi gigantes. Omnes principes terræ surrexerunt de soliis suis, omnes principes nationum.
23O||14||10||179960	Universi respondebunt, et dicent tibi : Et tu vulneratus es sicut et nos ; nostri similis effectus es.
23O||14||11||179970	Detracta est ad inferos superbia tua, concidit cadaver tuum ; subter te sternetur tinea, et operimentum tuum erunt vermes.
23O||14||12||179980	Quomodo cecidisti de cælo, Lucifer, qui mane oriebaris ? corruisti in terram, qui vulnerabas gentes ?
23O||14||13||179990	Qui dicebas in corde tuo : In cælum conscendam, super astra Dei exaltabo solium meum ; sedebo in monte testamenti, in lateribus aquilonis ;
23O||14||14||180000	ascendam super altitudinem nubium, similis ero Altissimo ?
23O||14||15||180010	Verumtamen ad infernum detraheris, in profundum laci.
23O||14||16||180020	Qui te viderint, ad te inclinabuntur, teque prospicient : Numquid iste est vir qui conturbavit terram, qui concussit regna,
23O||14||17||180030	qui posuit orbem desertum, et urbes ejus destruxit, vinctis ejus non aperuit carcerem ?
23O||14||18||180040	Omnes reges gentium universi dormierunt in gloria, vir in domo sua ;
23O||14||19||180050	tu autem projectus es de sepulchro tuo, quasi stirps inutilis pollutus, et obvolutus cum his qui interfecti sunt gladio, et descenderunt ad fundamenta laci, quasi cadaver putridum.
23O||14||20||180060	Non habebis consortium, neque cum eis in sepultura ; tu enim terram tuam disperdidisti, tu populum tuum occidisti : non vocabitur in æternum semen pessimorum.
23O||14||21||180070	Præparate filios ejus occisioni, in iniquitate patrum suorum : non consurgent, nec hæreditabunt terram, neque implebunt faciem orbis civitatum.
23O||14||22||180080	Et consurgam super eos, dicit Dominus exercituum ; et perdam Babylonis nomen, et reliquias, et germen, et progeniem, dicit Dominus ;
23O||14||23||180090	et ponam eam in possessionem ericii, et in paludes aquarum, et scopabo eam in scopa terens, dicit Dominus exercituum.
23O||14||24||180100	Juravit Dominus exercituum, dicens : Si non, ut putavi, ita erit ; et quomodo mente tractavi,
23O||14||25||180110	sic eveniet : ut conteram Assyrium in terra mea, et in montibus meis conculcem eum ; et auferetur ab eis jugum ejus, et onus illius ab humero eorum tolletur.
23O||14||26||180120	Hoc consilium quod cogitavi super omnem terram ; et hæc est manus extenta super universas gentes.
23O||14||27||180130	Dominus enim exercituum decrevit ; et quis poterit infirmare ? et manus ejus extenta ; et quis avertet eam ?
23O||14||28||180140	In anno quo mortuus est rex Achaz, factum est onus istud :
23O||14||29||180150	Ne lætaris, Philisthæa omnis tu, quoniam comminuta est virga percussoris tui ; de radice enim colubri egredietur regulus, et semen ejus absorbens volucrem.
23O||14||30||180160	Et pascentur primogeniti pauperum, et pauperes fiducialiter requiescent ; et interire faciam in fame radicem tuam, et reliquias tuas interficiam.
23O||14||31||180170	Ulula, porta ; clama civitas ; prostrata est Philisthæa omnis ; ab aquilone enim fumus veniet, et non est qui effugiet agmen ejus.
23O||14||32||180180	Et quid respondebitur nuntiis gentis ? Quia Dominus fundavit Sion, et in ipso sperabunt pauperes populi ejus.
23O||15||1||180190	Onus Moab. Quia nocte vastata est Ar Moab, conticuit ; quia nocte vastatus est murus Moab, conticuit.
23O||15||2||180200	Ascendit domus, et Dibon ad excelsa, in planctum super Nabo ; et super Medaba, Moab ululavit ; in cunctis capitibus ejus calvitium, et omnis barba radetur.
23O||15||3||180210	In triviis ejus accincti sunt sacco ; super tecta ejus et in plateis ejus omnis ululatus descendit in fletum.
23O||15||4||180220	Clamabit Hesebon et Eleale, usque Jasa audita est vox eorum ; super hoc expediti Moab ululabunt, anima ejus ululabit sibi.
23O||15||5||180230	Cor meum ad Moab clamabit ; vectes ejus usque ad Segor, vitulam conternantem ; per ascensum enim Luith flens ascendet, et in via Oronaim clamorem contritionis levabunt.
23O||15||6||180240	Aquæ enim Nemrim desertæ erunt, quia aruit herba, defecit germen, viror omnis interiit.
23O||15||7||180250	Secundum magnitudinem operis, et visitatio eorum : ad torrentem Salicum ducent eos.
23O||15||8||180260	Quoniam circuivit clamor terminum Moab ; usque ad Gallim ululatus ejus, et usque ad puteum Elim clamor ejus.
23O||15||9||180270	Quia aquæ Dibon repletæ sunt sanguine ; ponam enim super Dibon additamenta ; his qui fugerint de Moab leonem, et reliquiis terræ.
23O||16||1||180280	Emitte agnum, Domine, dominatorem terræ, de petra deserti ad montem filiæ Sion.
23O||16||2||180290	Et erit : sicut avis fugiens, et pulli de nido avolantes, sic erunt filiæ Moab in transcensu Arnon.
23O||16||3||180300	Ini consilium, coge concilium ; pone quasi noctem umbram tuam in meridie ; absconde fugientes, et vagos ne prodas.
23O||16||4||180310	Habitabunt apud te profugi mei ; Moab, esto latibulum eorum a facie vastatoris : finitus est enim pulvis, consummatus est miser, defecit qui conculcabat terram.
23O||16||5||180320	Et præparabitur in misericordia solium, et sedebit super illud in veritate in tabernaculo David, judicans et quærens judicium, et velociter reddens quod justum est.
23O||16||6||180330	Audivimus superbiam Moab : superbus est valde ; superbia ejus, et arrogantia ejus, et indignatio ejus plus quam fortitudo ejus.
23O||16||7||180340	Idcirco ululabit Moab ad Moab ; universus ululabit : his qui lætantur super muros cocti lateris, loquimini plagas suas.
23O||16||8||180350	Quoniam suburbana Hesebon deserta sunt, et vineam Sabama domini gentium exciderunt : flagella ejus usque ad Jazer pervenerunt, erraverunt in deserto ; propagines ejus relictæ sunt, transierunt mare.
23O||16||9||180360	Super hoc plorabo in fletu Jazer vineam Sabama ; inebriabo de lacrima mea, Hesebon et Eleale, quoniam super vindemiam tuam et super messem tuam vox calcantium irruit.
23O||16||10||180370	Et auferetur lætitia et exsultatio de Carmelo, et in vineis non exsultabit neque jubilabit. Vinum in torculari non calcabit qui calcare consueverat ; vocem calcantium abstuli.
23O||16||11||180380	Super hoc venter meus ad Moab quasi cithara sonabit, et viscera mea ad murum cocti lateris.
23O||16||12||180390	Et erit : cum apparuerit quod laboravit Moab super excelsis suis, ingredietur ad sancta sua ut obsecret, et non valebit.
23O||16||13||180400	Hoc verbum quod locutus est Dominus ad Moab ex tunc.
23O||16||14||180410	Et nunc locutus est Dominus, dicens : In tribus annis, quasi anni mercenarii, auferetur gloria Moab super omni populo multo, et relinquetur parvus et modicus, nequaquam multus.
23O||17||1||180420	Onus Damasci. Ecce Damascus desinet esse civitas, et erit sicut acervus lapidum in ruina.
23O||17||2||180430	Derelictæ civitates Aroër gregibus erunt, et requiescent ibi, et non erit qui exterreat.
23O||17||3||180440	Et cessabit adjutorium ab Ephraim, et regnum a Damasco ; et reliquiæ Syriæ sicut gloria filiorum Israël erunt, dicit Dominus exercituum.
23O||17||4||180450	Et erit in die illa : attenuabitur gloria Jacob, et pinguedo carnis ejus marcescet.
23O||17||5||180460	Et erit sicut congregans in messe quod restiterit, et brachium ejus spicas leget ; et erit sicut quærens spicas in valle Raphaim.
23O||17||6||180470	Et relinquetur in eo sicut racemus et sicut excussio oleæ duarum vel trium olivarum in summitate rami, sive quatuor aut quinque in cacuminibus ejus fructus ejus, dicit Dominus Deus Israël.
23O||17||7||180480	In die illa inclinabitur homo ad factorem suum, et oculi ejus ad Sanctum Israël respicient ;
23O||17||8||180490	et non inclinabitur ad altaria quæ fecerunt manus ejus ; et quæ operati sunt digiti ejus non respiciet lucos et delubra.
23O||17||9||180500	In die illa erunt civitates fortitudinis ejus derelictæ sicut aratra, et segetes quæ derelictæ sunt a facie filiorum Israël ; et eris deserta.
23O||17||10||180510	Quia oblitus es Dei salvatoris tui, et fortis adjutoris tui non es recordata : propterea plantabis plantationem fidelem, et germen alienum seminabis ;
23O||17||11||180520	in die plantationis tuæ labrusca, et mane semen tuum florebit ; ablata est messis in die hæreditatis, et dolebit graviter.
23O||17||12||180530	Væ multitudini populorum multorum, ut multitudo maris sonantis ; et tumultus turbarum, sicut sonitus aquarum multarum.
23O||17||13||180540	Sonabunt populi sicut sonitus aquarum inundantium, et increpabit eum, et fugiet procul ; et rapietur sicut pulvis montium a facie venti, et sicut turbo coram tempestate.
23O||17||14||180550	In tempore vespere, et ecce turbatio ; in matutino, et non subsistet. Hæc est pars eorum qui vastaverunt nos, et sors diripientium nos.
23O||18||1||180560	Væ terræ cymbalo alarum, quæ est trans flumina Æthiopiæ,
23O||18||2||180570	qui mittit in mare legatos, et in vasis papyri super aquas. Ite, angeli veloces, ad gentem convulsam et dilaceratam ; ad populum terribilem, post quem non est alius ; ad gentem exspectantem et conculcatam, cujus diripuerunt flumina terram ejus.
23O||18||3||180580	Omnes habitatores orbis, qui moramini in terra, cum elevatum fuerit signum in montibus, videbitis, et clangorem tubæ audietis.
23O||18||4||180590	Quia hæc dicit Dominus ad me : Quiescam et considerabo in loco meo, sicut meridiana lux clara est, et sicut nubes roris in die messis.
23O||18||5||180600	Ante messem enim totus effloruit, et immatura perfectio germinabit ; et præcidentur ramusculi ejus falcibus, et quæ derelicta fuerint abscindentur et excutientur.
23O||18||6||180610	Et relinquentur simul avibus montium et bestiis terræ ; et æstate perpetua erunt super eum volucres, et omnes bestiæ terræ super illum hiemabunt.
23O||18||7||180620	In tempore illo deferetur munus Domino exercituum a populo divulso et dilacerato, a populo terribili, post quem non fuit alius ; a gente exspectante, exspectante et conculcata, cujus diripuerunt flumina terram ejus ; ad locum nominis Domini exercituum, montem Sion.
23O||19||1||180630	Onus Ægypti. Ecce Dominus ascendet super nubem levem, et ingredietur Ægyptum, et commovebuntur simulacra Ægypti a facie ejus, et cor Ægypti tabescet in medio ejus,
23O||19||2||180640	et concurrere faciam Ægyptios adversus Ægyptios ; et pugnabit vir contra fratrem suum, et vir contra amicum suum, civitas adversus civitatem, regnum adversus regnum.
23O||19||3||180650	Et dirumpetur spiritus Ægypti in visceribus ejus, et consilium ejus præcipitabo ; et interrogabunt simulacra sua, et divinos suos, et pythones, et ariolos.
23O||19||4||180660	Et tradam Ægyptum in manu dominorum crudelium, et rex fortis dominabitur eorum, ait Dominus Deus exercituum.
23O||19||5||180670	Et arescet aqua de mari, et fluvius desolabitur atque siccabitur.
23O||19||6||180680	Et deficient flumina, attenuabuntur et siccabuntur rivi aggerum, calamus et juncus marcescet.
23O||19||7||180690	Nudabitur alveus rivi a fonte suo, et omnis sementis irrigua siccabitur, arescet, et non erit.
23O||19||8||180700	Et mœrebunt piscatores, et lugebunt omnes mittentes in flumen hamum ; et expandentes rete super faciem aquarum emarcescent.
23O||19||9||180710	Confundentur qui operabantur linum, pectentes et texentes subtilia.
23O||19||10||180720	Et erunt irrigua ejus flaccentia : omnes qui faciebant lacunas ad capiendos pisces.
23O||19||11||180730	Stulti principes Taneos, sapientes consiliarii Pharaonis dederunt consilium insipiens. Quomodo dicetis Pharaoni : Filius sapientium ego, filius regum antiquorum ?
23O||19||12||180740	Ubi nunc sunt sapientes tui ? annuntient tibi, et indicent quid cogitaverit Dominus exercituum super Ægyptum.
23O||19||13||180750	Stulti facti sunt principes Taneos, emarcuerunt principes Mempheos ; deceperunt Ægyptum, angulum populorum ejus.
23O||19||14||180760	Dominus miscuit in medio ejus spiritum vertiginis ; et errare fecerunt Ægyptum in omni opere suo, sicut errat ebrius et vomens.
23O||19||15||180770	Et non erit Ægypto opus quod faciat caput et caudam, incurvantem et refrenantem.
23O||19||16||180780	In die illa erit Ægyptus quasi mulieres ; et stupebunt, et timebunt a facie commotionis manus Domini exercituum, quam ipse movebit super eam.
23O||19||17||180790	Et erit terra Juda Ægypto in pavorem ; omnis qui illius fuerit recordatus pavebit a facie consilii Domini exercituum, quod ipse cogitavit super eam.
23O||19||18||180800	In die illa erunt quinque civitates in terra Ægypti loquentes lingua Chanaan, et jurantes per Dominum exercituum : Civitas solis vocabitur una.
23O||19||19||180810	In die illa erit altare Domini in medio terræ Ægypti, et titulus Domini juxta terminum ejus.
23O||19||20||180820	Erit in signum et in testimonium Domino exercituum in terra Ægypti ; clamabunt enim ad Dominum a facie tribulationis, et mittet eis salvatorem et propugnatorem qui liberet eos.
23O||19||21||180830	Et cognoscetur Dominus ab Ægypto, et cognoscent Ægyptii Dominum in die illa ; et colent eum in hostiis et in muneribus ; et vota vovebunt Domino, et solvent.
23O||19||22||180840	Et percutiet Dominus Ægyptum plaga, et sanabit eam ; et revertentur ad Dominum, et placabitur eis, et sanabit eos.
23O||19||23||180850	In die illa erit via de Ægypto in Assyrios ; et intrabit Assyrius Ægyptum, et Ægyptius in Assyrios, et servient Ægyptii Assur.
23O||19||24||180860	In die illa erit Israël tertius Ægyptio et Assyrio ; benedictio in medio terræ
23O||19||25||180870	cui benedixit Dominus exercituum, dicens : Benedictus populus meus Ægypti, et opus manuum mearum Assyrio ; hæreditas autem mea Israël.
23O||20||1||180880	In anno quo ingressus est Thathan in Azotum, cum misisset eum Sargon, rex Assyriorum, et pugnasset contra Azotum, et cepisset eam :
23O||20||2||180890	in tempore illo locutus est Dominus in manu Isaiæ, filii Amos, dicens : Vade, et solve saccum de lumbis tuis, et calceamenta tua tolle de pedibus tuis. Et fecit sic, vadens nudus et discalceatus.
23O||20||3||180900	Et dixit Dominus : Sicut ambulavit servus meus Isaias nudus et discalceatus, trium annorum signum et portentum erit super Ægyptum et super Æthiopiam ;
23O||20||4||180910	sic minabit rex Assyriorum captivitatem Ægypti, et transmigrationem Æthiopiæ, juvenum et senum, nudam et discalceatam, discoopertis natibus, ad ignominiam Ægypti.
23O||20||5||180920	Et timebunt, et confundentur ab Æthiopia spe sua, et ab Ægypto gloria sua.
23O||20||6||180930	Et dicet habitator insulæ hujus in die illa : Ecce hæc erat spes nostra, ad quos confugimus in auxilium, ut liberarent nos a facie regis Assyriorum : et quomodo effugere poterimus nos ?
23O||21||1||180940	Onus deserti maris. Sicut turbines ab africo veniunt, de deserto venit, de terra horribili.
23O||21||2||180950	Visio dura nuntiata est mihi : qui incredulus est infideliter agit ; et qui depopulator est vastat. Ascende, Ælam ; obside, Mede ; omnem gemitum ejus cessare feci.
23O||21||3||180960	Propterea repleti sunt lumbi mei dolore ; angustia possedit me sicut angustia parturientis ; corrui cum audirem, conturbatus sum cum viderem.
23O||21||4||180970	Emarcuit cor meum ; tenebræ stupefecerunt me : Babylon dilecta mea posita est mihi in miraculum.
23O||21||5||180980	Pone mensam, contemplare in specula comedentes et bibentes : surgite, principes, arripite clypeum.
23O||21||6||180990	Hæc enim dixit mihi Dominus : Vade, et pone speculatorem, et quodcumque viderit annuntiet.
23O||21||7||181000	Et vidit currum duorum equitum, ascensorem asini, et ascensorem cameli ; et contemplatus est diligenter multo intuitu.
23O||21||8||181010	Et clamavit leo : Super speculam Domini ego sum, stans jugiter per diem ; et super custodiam meam ego sum, stans totis noctibus.
23O||21||9||181020	Ecce iste venit ascensor vir bigæ equitum ; et respondit, et dixit : Cecidit, cecidit Babylon, et omnia sculptilia deorum ejus contrita sunt in terram.
23O||21||10||181030	Tritura mea et filii areæ meæ, quæ audivi a Domino exercituum, Deo Israël, annuntiavi vobis.
23O||21||11||181040	Onus Duma. Ad me clamat ex Seir : Custos, quid de nocte ? custos, quid de nocte ?
23O||21||12||181050	Dixit custos : Venit mane et nox ; si quæritis, quærite ; convertimini, venite.
23O||21||13||181060	Onus in Arabia. In saltu ad vesperam dormietis, in semitis Dedanim.
23O||21||14||181070	Occurrentes sitienti ferte aquam, qui habitatis terram austri ; cum panibus occurrite fugienti.
23O||21||15||181080	A facie enim gladiorum fugerunt, a facie gladii imminentis, a facie arcus extenti, a facie gravis prælii.
23O||21||16||181090	Quoniam hæc dicit Dominus ad me : Adhuc in uno anno, quasi in anno mercenarii, et auferetur omnis gloria Cedar.
23O||21||17||181100	Et reliquiæ numeri sagittariorum fortium de filiis Cedar imminuentur ; Dominus enim Deus Israël locutus est.
23O||22||1||181110	Onus vallis Visionis. Quidnam quoque tibi est, quia ascendisti et tu omnis in tecta ?
23O||22||2||181120	Clamoris plena, urbs frequens, civitas exsultans ; interfecti tui, non interfecti gladio, nec mortui in bello.
23O||22||3||181130	Cuncti principes tui fugerunt simul dureque ligati sunt ; omnes qui inventi sunt vincti sunt pariter ; procul fugerunt.
23O||22||4||181140	Propterea dixi : Recedite a me : amare flebo ; nolite incumbere ut consolemini me super vastitate filiæ populi mei ;
23O||22||5||181150	dies enim interfectionis, et conculcationis, et fletuum, Domino Deo exercituum, in valle Visionis, scrutans murum, et magnificus super montem.
23O||22||6||181160	Et Ælam sumpsit pharetram, currum hominis equitis, et parietem nudavit clypeus.
23O||22||7||181170	Et erunt electæ valles tuæ plenæ quadrigarum, et equites ponent sedes suas in porta.
23O||22||8||181180	Et revelabitur operimentum Judæ, et videbis in die illa armamentarium domus saltus.
23O||22||9||181190	Et scissuras civitatis David videbitis, quia multiplicatæ sunt ; et congregastis aquas piscinæ inferioris,
23O||22||10||181200	et domos Jerusalem numerastis, et destruxistis domos ad muniendum murum.
23O||22||11||181210	Et lacum fecistis inter duos muros ad aquam piscinæ veteris ; et non suspexistis ad eum qui fecerat eam, et operatorem ejus de longe non vidistis.
23O||22||12||181220	Et vocabit Dominus Deus exercituum in die illa ad fletum, et ad planctum, ad calvitium, et ad cingulum sacci ;
23O||22||13||181230	et ecce gaudium et lætitia, occidere vitulos et jugulare arietes, comedere carnes, et bibere vinum : comedamus et bibamus, cras enim moriemur.
23O||22||14||181240	Et revelata est in auribus meis vox Domini exercituum : Si dimittetur iniquitas hæc vobis donec moriamini, dicit Dominus Deus exercituum.
23O||22||15||181250	Hæc dicit Dominus Deus exercituum : Vade, ingredere ad eum qui habitat in tabernaculo, ad Sobnam, præpositum templi, et dices ad eum :
23O||22||16||181260	Quid tu hic, aut quasi quis hic ? quia excidisti tibi hic sepulchrum, excidisti in excelso memoriale diligenter, in petra tabernaculum tibi.
23O||22||17||181270	Ecce Dominus asportari te faciet, sicut asportatur gallus gallinaceus ; et quasi amictum, sic sublevabit te.
23O||22||18||181280	Coronas cornonabit te tribulatione ; quasi pilam mittet te in terram latam et spatiosam ; ibi morieris, et ibi erit currus gloriæ tuæ, ignominia domus domini tui.
23O||22||19||181290	Et expellam te de statione tua, et de ministerio tuo deponam te.
23O||22||20||181300	Et erit in die illa : vocabo servum meum Eliacim, filium Helciæ,
23O||22||21||181310	et induam illum tunica tua, et cingulo tuo confortabo eum, et potestatem tuam dabo in manu ejus ; et erit quasi pater habitantibus Jerusalem et domui Juda.
23O||22||22||181320	Et dabo clavem domus David super humerum ejus ; et aperiet, et non erit qui claudat ; et claudet, et non erit qui aperiat.
23O||22||23||181330	Et figam illum paxillum in loco fideli, et erit in solium gloriæ domui patris ejus.
23O||22||24||181340	Et suspendent super eum omnem gloriam domus patris ejus ; vasorum diversa genera, omne vas parvulum, a vasis craterarum usque ad omne vas musicorum.
23O||22||25||181350	In die illa, dicit Dominus exercituum, auferetur paxillus qui fixus fuerat in loco fideli, et frangetur, et cadet, et peribit quod pependerat in eo, quia Dominus locutus est.
23O||23||1||181360	Onus Tyri. Ululate, naves maris, quia vastata est domus unde venire consueverant : de terra Cethim revelatum est eis.
23O||23||2||181370	Tacete, qui habitatis in insula ; negotiatores Sidonis, transfretantes mare, repleverunt te.
23O||23||3||181380	In aquis multis semen Nili ; messis fluminis fruges ejus : et facta est negotiatio gentium.
23O||23||4||181390	Erubesce, Sidon ; ait enim mare, fortitudo maris, dicens : Non parturivi, et non peperi, et non enutrivi juvenes, nec ad incrementum perduxi virgines.
23O||23||5||181400	Cum auditum fuerit in Ægypto, dolebunt cum audierint de Tiro.
23O||23||6||181410	Transite maria, ululate, qui habitatis in insula !
23O||23||7||181420	Numquid non vestra hæc est, quæ gloriabatur a diebus pristinis in antiquitate sua ? Ducent eam pedes sui longe ad peregrinandum.
23O||23||8||181430	Quis cogitavit hoc super Tyrum quondam coronatam, cujus negotiatores principes, institores ejus inclyti terræ ?
23O||23||9||181440	Dominus exercituum cogitavit hoc, ut detraheret superbiam omnis gloriæ, et ad ignominiam deduceret universos inclytos terræ.
23O||23||10||181450	Transi terram tuam quasi flumen, filia maris ! non est cingulum ultra tibi.
23O||23||11||181460	Manum suam extendit super mare ; conturbavit regna. Dominus mandavit adversus Chanaan, ut contereret fortes ejus ;
23O||23||12||181470	et dixit : Non adjicies ultra ut glorieris, calumniam sustinens virgo filia Sidonis : in Cethim consurgens transfreta : ibi quoque non erit requies tibi.
23O||23||13||181480	Ecce terra Chaldæorum, talis populus non fuit : Assur fundavit eam ; in captivitatem traduxerunt robustos ejus, suffoderunt domos ejus, posuerunt eam in ruinam.
23O||23||14||181490	Ululate, naves maris, quia devastata est fortitudo vestra.
23O||23||15||181500	Et erit in die illa : in oblivione eris, o Tyre ! septuaginta annis, sicut dies regis unius ; post septuaginta autem annos erit Tyro quasi canticum meretricis :
23O||23||16||181510	Sume citharam, circui civitatem, meretrix oblivioni tradita : bene cane, frequenta canticum, ut memoria tui sit.
23O||23||17||181520	Et erit post septuaginta annos : visitabit Dominus Tyrum, et reducet eam ad mercedes suas, et rursum fornicabitur cum universis regnis terræ super faciem terræ ;
23O||23||18||181530	et erunt negotiationes ejus et mercedes ejus sanctificatæ Domino : non condentur neque reponentur, quia his qui habitaverint coram Domino erit negotiatio ejus, ut manducent in saturitatem, et vestiantur usque ad vetustatem.
23O||24||1||181540	Ecce Dominus dissipabit terram : et nudabit eam, et affliget faciem ejus, et disperget habitatores ejus.
23O||24||2||181550	Et erit sicut populus, sic sacerdos ; et sicut servus, sic dominus ejus ; sicut ancilla, sic domina ejus ; sicut emens, sic ille qui vendit ; sicut fœnerator, sic is qui mutuum accipit ; sicut qui repetit, sic qui debet.
23O||24||3||181560	Dissipatione dissipabitur terra, et direptione prædabitur ; Dominus enim locutus est verbum hoc.
23O||24||4||181570	Luxit, et defluxit terra, et infirmata est ; defluxit orbis, infirmata est altitudo populi terræ.
23O||24||5||181580	Et terra infecta est ab habitatoribus suis, quia transgressi sunt leges, mutaverunt jus, dissipaverunt fœdus sempiternum.
23O||24||6||181590	Propter hoc maledictio vorabit terram, et peccabunt habitatores ejus ; ideoque insanient cultores ejus, et relinquentur homines pauci.
23O||24||7||181600	Luxit vindemia, infirmata est vitis, ingemuerunt omnes qui lætabantur corde ;
23O||24||8||181610	cessavit gaudium tympanorum, quievit sonitus lætantium, conticuit dulcedo citharæ.
23O||24||9||181620	Cum cantico non bibent vinum ; amara erit potio bibentibus illam.
23O||24||10||181630	Attrita est civitas vanitatis, clausa est omnis domus, nullo introëunte.
23O||24||11||181640	Clamor erit super vino in plateis, deserta est omnia lætitia, translatum est gaudium terræ.
23O||24||12||181650	Relicta est in urbe solitudo, et calamitas opprimet portas.
23O||24||13||181660	Quia hæc erunt in medio terræ in medio populorum, quomodo si paucæ olivæ quæ remanserunt excutiantur ex olea et racemi, cum fuerit finita vindemia.
23O||24||14||181670	Hi levabunt vocem suam, atque laudabunt : cum glorificatus fuerit Dominus, hinnient de mari.
23O||24||15||181680	Propter hoc in doctrinis glorificate Dominum ; in insulis maris nomen Domini Dei Israël.
23O||24||16||181690	A finibus terræ laudes audivimus, gloriam Justi. Et dixi : Secretum meum mihi, secretum meum mihi. Væ mihi ! prævaricantes prævaricati sunt, et prævaricatione transgressorum prævaricati sunt.
23O||24||17||181700	Formido, et fovea, et laqueus super te, qui habitator es terræ.
23O||24||18||181710	Et erit : qui fugerit a voce formidinis cadet in foveam ; et qui se explicaverit de fovea tenebitur laqueo ; quia cataractæ de excelsis apertæ sunt et concutientur fundamenta terræ.
23O||24||19||181720	Confractione confringetur terra, contritione conteretur terra, commotione commovebitur terra ;
23O||24||20||181730	agitatione agitabitur terra sicut ebrius, et auferetur quasi tabernaculum unius noctis ; et gravabit eam iniquitas sua, et corruet, et non adjiciet ut resurgat.
23O||24||21||181740	Et erit : in die illa visitabit Dominus super militiam cæli in excelso, et super reges terræ qui sunt super terram ;
23O||24||22||181750	et congregabuntur in congregatione unius fascis in lacum, et claudentur ibi in carcere, et post multos dies visitabuntur.
23O||24||23||181760	Et erubescet luna, et confundetur sol, cum regnaverit Dominus exercituum in monte Sion et in Jerusalem et in conspectu senum suorum fuerit glorificatus.
23O||25||1||181770	Domine, Deus meus es tu ; exaltabo te, et confitebor nomini tuo : quoniam fecisti mirabilia, cogitationes antiquas fideles. Amen.
23O||25||2||181780	Quia posuisti civitatem in tumulum, urbem fortem in ruinam, domum alienorum : ut non sit civitas, et in sempiternum non ædificetur.
23O||25||3||181790	Super hoc laudabit te populus fortis ; civitas gentium robustarum timebit te :
23O||25||4||181800	quia factus es fortitudo pauperi, fortitudo egeno in tribulatione sua, spes a turbine, umbraculum ab æstu ; spiritus enim robustorum quasi turbo impellens parietem.
23O||25||5||181810	Sicut æstus in siti, tumultum alienorum humiliabis ; et quasi calore sub nube torrente, propaginem fortium marcescere facies.
23O||25||6||181820	Et faciet Dominus exercituum omnibus populis in monte hoc convivium pinguium, convivium vindemiæ, pinguium medullatorum, vindemiæ defæcatæ.
23O||25||7||181830	Et præcipitabit in monte isto faciem vinculi colligati super omnes populos, et telam quam orditus est super omnes nationes.
23O||25||8||181840	Præcipitabit mortem in sempiternum ; et auferet Dominus Deus lacrimam ab omni facie, et opprobrium populi sui auferet de universa terra : quia Dominus locutus est.
23O||25||9||181850	Et dicet in die illa : Ecce Deus noster iste ; exspectavimus eum, et salvabit nos ; iste Dominus, sustinuimus eum : exsultabimus, et lætabimur in salutari ejus.
23O||25||10||181860	Quia requiescet manus Domini in monte isto ; et triturabitur Moab sub eo, sicuti teruntur paleæ in plaustro.
23O||25||11||181870	Et extendet manus suas sub eo sicut extendit natans ad natandum ; et humiliabit gloriam ejus cum allisione manuum ejus.
23O||25||12||181880	Et munimenta sublimium murorum tuorum concident, et humiliabuntur, et detrahentur in terram usque ad pulverem.
23O||26||1||181890	In die illa cantabitur canticum istud in terra Juda : Urbs fortitudinis nostræ Sion ; salvator ponetur in ea murus et antemurale.
23O||26||2||181900	Aperite portas, et ingrediatur gens justa, custodiens veritatem.
23O||26||3||181910	Vetus error abiit : servabis pacem ; pacem, quia in te speravimus.
23O||26||4||181920	Sperastis in Domino in sæculis æternis ; in Domino Deo forti in perpetuum.
23O||26||5||181930	Quia incurvabit habitantes in excelso ; civitatem sublimem humiliabit : humiliabit eam usque ad terram, detrahet eam usque ad pulverem.
23O||26||6||181940	Conculcabit eam pes, pedes pauperis, gressus egenorum.
23O||26||7||181950	Semita justi recta est, rectus callis justi ad ambulandum.
23O||26||8||181960	Et in semita judiciorum tuorum, Domine, sustinuimus te : nomen tuum et memoriale tuum in desiderio animæ.
23O||26||9||181970	Anima mea desideravit te in nocte, sed et spiritu meo in præcordiis meis de mane vigilabo ad te. Cum feceris judicia tua in terra, justitiam discent habitatores orbis.
23O||26||10||181980	Misereamur impio, et non discet justitiam ; in terra sanctorum iniqua gessit, et non videbit gloriam Domini.
23O||26||11||181990	Domine, exaltetur manus tua, et non videant ; videant, et confundantur zelantes populi ; et ignis hostes tuos devoret.
23O||26||12||182000	Domine, dabis pacem nobis : omnia enim opera nostra operatus es nobis.
23O||26||13||182010	Domine Deus noster, possederunt nos domini absque te ; tantum in te recordemur nominis tui.
23O||26||14||182020	Morientes non vivant, gigantes non resurgant : propterea visitasti et contrivisti eos, et perdidisti omnem memoriam eorum.
23O||26||15||182030	Indulsisti genti, Domine, indulsisti genti, numquid glorificatus es ? elongasti omnes terminos terræ.
23O||26||16||182040	Domine, in angustia requisierunt te, in tribulatione murmuris doctrina tua eis.
23O||26||17||182050	Sicut quæ concipit, cum appropinquaverit ad partum, dolens clamat in doloribus suis, sic facti sumus a facie tua, Domine.
23O||26||18||182060	Concepimus, et quasi parturivimus, et peperimus spiritum. Salutes non fecimus in terra ; ideo non ceciderunt habitatores terræ.
23O||26||19||182070	Vivent mortui tui, interfecti mei resurgent. Expergiscimini, et laudate, qui habitatis in pulvere, quia ros lucis ros tuus, et terram gigantum detrahes in ruinam.
23O||26||20||182080	Vade, populus meus, intra in cubicula tua ; claude ostia tua super te, abscondere modicum ad momentum, donec pertranseat indignatio.
23O||26||21||182090	Ecce enim Dominus egredietur de loco suo, ut visitet iniquitatem habitatoris terræ contra eum ; et revelabit terra sanguinem suum, et non operiet ultra interfectos suos.
23O||27||1||182100	In die illa visitabit Dominus in gladio suo duro, et grandi, et forti, super Leviathan, serpentem vectem, et super Leviathan, serpentem tortuosum, et occidet cetum qui in mari est.
23O||27||2||182110	In die illa vinea meri cantabit ei.
23O||27||3||182120	Ego Dominus qui servo eam ; repente propinabo ei. Ne forte visitetur contra eam, nocte et die servo eam.
23O||27||4||182130	Indignatio non est mihi. Quis dabit me spinam et veprem in prælio ? gradiar super eam, succendam eam pariter.
23O||27||5||182140	An potius tenebit fortitudinem meam ? faciet pacem mihi, pacem faciet mihi.
23O||27||6||182150	Qui ingrediuntur impetu ad Jacob, florebit et germinabit Israël, et implebunt faciem orbis semine.
23O||27||7||182160	Numquid juxta plagam percutientis se percussit eum ? aut sicut occidit interfectos ejus, sic occisus est ?
23O||27||8||182170	In mensura contra mensuram, cum abjecta fuerit, judicabis eam ; meditatus est in spiritu suo duro per diem æstus.
23O||27||9||182180	Idcirco super hoc dimittetur iniquitas domui Jacob ; et iste omnis fructus : ut auferatur peccatum ejus, cum posuerit omnes lapides altaris sicut lapides cineris allisos : non stabunt luci et delubra.
23O||27||10||182190	Civitas enim munita desolata erit ; speciosa relinquetur, et dimittetur quasi desertum ; ibi pascetur vitulus, et ibi accubabit, et consumet summitates ejus.
23O||27||11||182200	In siccitate messes illius conterentur. Mulieres venientes, et docentes eam ; non est enim populus sapiens : propterea non miserebitur ejus qui fecit eum, et qui formavit eum non parcet ei.
23O||27||12||182210	Et erit : in die illa percutiet Dominus ab alveo fluminis usque ad torrentem Ægypti ; et vos congregabimini unus et unus, filii Israël.
23O||27||13||182220	Et erit : in die illa clangetur in tuba magna ; et venient qui perditi fuerant de terra Assyriorum, et qui ejecti erant in terra Ægypti, et adorabunt Dominum in monte sancto in Jerusalem.
23O||28||1||182230	Væ coronæ superbiæ, ebriis Ephraim, et flori decidenti, gloriæ exsultationis ejus, qui erant in vertice vallis pinguissimæ, errantes a vino.
23O||28||2||182240	Ecce validus et fortis Dominus sicut impetus grandinis ; turbo confringens, sicut impetus aquarum multarum inundantium et emissarum super terram spatiosam.
23O||28||3||182250	Pedibus conculcabitur corona superbiæ ebriorum Ephraim.
23O||28||4||182260	Et erit flos decidens gloriæ exsultationis ejus, qui est super verticem vallis pinguium, quasi temporaneum ante maturitatem autumni, quod, cum aspexerit videns, statim ut manu tenuerit, devorabit illud.
23O||28||5||182270	In die illa erit Dominus exercituum corona gloriæ, et sertum exsultationis residuo populi sui ;
23O||28||6||182280	et spiritus judicii sedenti super judicium, et fortitudo revertentibus de bello ad portam.
23O||28||7||182290	Verum hi quoque præ vino nescierunt, et præ ebrietate erraverunt ; sacerdos et propheta nescierunt præ ebrietate ; absorpti sunt a vino, erraverunt in ebrietate, nescierunt videntem, ignoraverunt judicium.
23O||28||8||182300	Omnes enim mensæ repletæ sunt vomitu sordiumque, ita ut non esset ultra locus.
23O||28||9||182310	Quem docebit scientiam ? et quem intelligere faciet auditum ? Ablactatos a lacte, avulsos ab uberibus.
23O||28||10||182320	Quia manda, remanda ; manda, remanda ; exspecta, reexspecta ; exspecta, reexspecta ; modicum ibi, modicum ibi.
23O||28||11||182330	In loquela enim labii, et lingua altera loquetur ad populum istum.
23O||28||12||182340	Cui dixit : Hæc est requies mea, reficite lassum ; et hoc est meum refrigerium : et noluerunt audire.
23O||28||13||182350	Et erit eis verbum Domini : Manda, remanda ; manda, remanda ; exspecta, reexspecta ; exspecta, reexspecta ; modicum ibi, modicum ibi ; ut vadant, et cadant retrorsum, et conterantur, et illaqueentur, et capiantur.
23O||28||14||182360	Propter hoc audite verbum Domini, viri illusores, qui dominamini super populum meum, qui est in Jerusalem.
23O||28||15||182370	Dixistis enim : Percussimus fœdus cum morte, et cum inferno fecimus pactum : flagellum inundans cum transierit, non veniet super nos quia posuimus mendacium spem nostram, et mendacio protecti sumus.
23O||28||16||182380	Idcirco hæc dicit Dominus Deus : Ecce ego mittam in fundamentis Sion lapidem, lapidem probatum, angularem, pretiosum, in fundamento fundatum ; qui crediderit, non festinet.
23O||28||17||182390	Et ponam in pondere judicium, et justitiam in mensura ; et subvertet grando spem mendacii, et protectionem aquæ inundabunt.
23O||28||18||182400	Et delebitur fœdus vestrum cum morte, et pactum vestrum cum inferno non stabit : flagellum inundans cum transierit, eritis ei in conculcationem.
23O||28||19||182410	Quandocumque pertransierit, tollet vos, quoniam in mane diluculo pertransibit in die et in nocte ; et tantummodo sola vexatio intellectum dabit auditui.
23O||28||20||182420	Coangustatum est enim stratum, ita ut alter decidat ; et pallium breve utrumque operire non potest.
23O||28||21||182430	Sicut enim in monte divisionum stabit Dominus ; sicut in valle quæ est in Gabaon irascetur, ut faciat opus suum, alienum opus ejus : ut operetur opus suum, peregrinum est opus ejus ab eo.
23O||28||22||182440	Et nunc nolite illudere, ne forte constringantur vincula vestra ; consummationem enim et abbreviationem audivi a Domino Deo exercituum, super universam terram.
23O||28||23||182450	Auribus percipite, et audite vocem meam : attendite, et audite eloquium meum.
23O||28||24||182460	Numquid tota die arabit arans ut serat ? proscindet et sarriet humum suam ?
23O||28||25||182470	Nonne cum adæquaverit faciem ejus, seret gith et cyminum sparget ? et ponet triticum per ordinem, et hordeum, et milium, et viciam in finibus suis ?
23O||28||26||182480	Et erudiet illum in judicio ; Deus suus docebit illum.
23O||28||27||182490	Non enim in serris triturabitur gith, nec rota plaustri super cyminum circuibit ; sed in virga excutietur gith, et cyminum in baculo.
23O||28||28||182500	Panis autem comminuetur ; verum non in perpetuum triturans triturabit illum, neque vexabit eum rota plaustri, neque ungulis suis comminuet eum.
23O||28||29||182510	Et hoc a Domino Deo exercituum exivit, ut mirabile faceret consilium, et magnificaret justitiam.
23O||29||1||182520	Væ Ariel, Ariel civitas, quam expugnavit David ! additus est annus ad annum : solemnitates evolutæ sunt.
23O||29||2||182530	Et circumvallabo Ariel, et erit tristis et mœrens, et erit mihi quasi Ariel.
23O||29||3||182540	Et circumdabo quasi sphæram in circuitu tuo, et jaciam contra te aggerem, et munimenta ponam in obsidionem tuam.
23O||29||4||182550	Humiliaberis, de terra loqueris, et de humo audietur eloquium tuum ; et erit quasi pythonis de terra vox tua, et de humo eloquium tuum mussitabit.
23O||29||5||182560	Et erit sicut pulvis tenuis multitudo ventilantium te, et sicut favilla pertransiens multitudo eorum qui contra te prævaluerunt ;
23O||29||6||182570	eritque repente confestim. A Domino exercituum visitabitur in tonitruo, et commotione terræ, et voce magna turbinis et tempestatis, et flammæ ignis devorantis.
23O||29||7||182580	Et erit sicut somnium visionis nocturnæ multitudo omnium gentium quæ dimicaverunt contra Ariel, et omnes qui militaverunt, et obsederunt, et prævaluerunt adversus eam.
23O||29||8||182590	Et sicut somniat esuriens, et comedit, cum autem fuerit expergefactus, vacua est anima ejus ; et sicut somniat sitiens et bibit, et postquam fuerit expergefactus, lassus adhuc sitit, et anima ejus vacua est : sic erit multitudo omnium gentium quæ dimicaverunt contra montem Sion.
23O||29||9||182600	Obstupescite et admiramini ; fluctuate et vacillate ; inebriamini, et non a vino ; movemini, et non ab ebrietate.
23O||29||10||182610	Quoniam miscuit vobis Dominus spiritum soporis ; claudet oculos vestros : prophetas et principes vestros, qui vident visiones, operiet.
23O||29||11||182620	Et erit vobis visio omnium sicut verba libri signati, quem cum dederint scienti litteras, dicent : Lege istum : et respondebit : Non possum, signatus est enim.
23O||29||12||182630	Et dabitur liber nescienti litteras, diceturque ei : Lege ; et respondebit : Nescio litteras.
23O||29||13||182640	Et dixit Dominus : Eo quod appropinquat populus iste ore suo, et labiis suis glorificat me, cor autem ejus longe est a me, et timuerunt me mandato hominum et doctrinis,
23O||29||14||182650	ideo ecce ego addam ut admirationem faciam populo huic miraculo grandi et stupendo ; peribit enim sapientia a sapientibus ejus, et intellectus prudentium ejus abscondetur.
23O||29||15||182660	Væ qui profundi estis corde, ut a Domino abscondatis consilium ; quorum sunt in tenebris opera, et dicunt : Quis videt nos ? et quis novit nos ?
23O||29||16||182670	Perversa est hæc vestra cogitatio ; quasi si lutum contra figulum cogitet, et dicat opus factori suo : Non fecisti me ; et figmentum dicat fictori suo : Non intelligis.
23O||29||17||182680	Nonne adhuc in modico et in brevi convertetur Libanus in carmel, et carmel in saltum reputabitur ?
23O||29||18||182690	Et audient in die illa surdi verba libri, et de tenebris et caligine oculi cæcorum videbunt.
23O||29||19||182700	Et addent mites in Domino lætitiam, et pauperes homines in Sancto Israël exsultabunt ;
23O||29||20||182710	quoniam defecit qui prævalebat, consummatus est illusor, et succisi sunt omnes qui vigilabant super iniquitatem,
23O||29||21||182720	qui peccare faciebant homines in verbo, et arguentem in porta supplantabant, et declinaverunt frustra a justo.
23O||29||22||182730	Propter hoc, hæc dicit Dominus ad domum Jacob, qui redemit Abraham : Non modo confundetur Jacob, nec modo vultus ejus erubescet ;
23O||29||23||182740	sed cum viderit filios suos, opera manuum mearum in medio sui sanctificantes nomen meum, et sanctificabunt Sanctum Jacob, et Deum Israël prædicabunt ;
23O||29||24||182750	et scient errantes spiritu intellectum, et mussitatores discent legem.
23O||30||1||182760	Væ filii desertores, dicit Dominus, ut faceretis consilium, et non ex me, et ordiremini telam, et non per spiritum meum, ut adderetis peccatum super peccatum ;
23O||30||2||182770	qui ambulatis ut descendatis in Ægyptum, et os meum non interrogastis, sperantes auxilium in fortitudine Pharaonis, et habentes fiduciam in umbra Ægypti !
23O||30||3||182780	Et erit vobis fortitudo Pharaonis in confusionem, et fiducia umbræ Ægypti in ignominiam.
23O||30||4||182790	Erant enim in Tani principes tui, et nuntii tui usque ad Hanes pervenerunt.
23O||30||5||182800	Omnes confusi sunt super populo qui eis prodesse non potuit : non fuerunt in auxilium et in aliquam utilitatem, sed in confusionem et in opprobrium.
23O||30||6||182810	Onus jumentorum austri. In terra tribulationis et angustiæ leæna, et leo ex eis, vipera et regulus volans ; portantes super humeros jumentorum divitias suas, et super gibbum camelorum thesauros suos, ad populum qui eis prodesse non poterit.
23O||30||7||182820	Ægyptus enim frustra et vane auxiliabitur. Ideo clamavi super hoc : Superbia tantum est, quiesce.
23O||30||8||182830	Nunc ergo ingressus, scribe ei super buxum, et in libro diligenter exara illud, et erit in die novissimo in testimonium usque in æternum.
23O||30||9||182840	Populus enim ad iracundiam provocans est : et filii mendaces, filii nolentes audire legem Dei ;
23O||30||10||182850	qui dicunt videntibus : Nolite videre, et aspicientibus : Nolite aspicere nobis ea quæ recta sunt ; loquimini nobis placentia : videte nobis errores.
23O||30||11||182860	Auferte a me viam ; declinate a me semitam ; cesset a facie nostra Sanctus Israël.
23O||30||12||182870	Propterea hæc dicit Sanctus Israël : Pro eo quod reprobastis verbum hoc, et sperastis in calumnia et in tumultu, et innixi estis super eo ;
23O||30||13||182880	propterea erit vobis iniquitas hæc sicut interruptio cadens, et requisita in muro excelso, quoniam subito, dum non speratur, veniet contritio ejus.
23O||30||14||182890	Et comminuetur sicut conteritur lagena figuli contritione pervalida, et non invenietur de fragmentis ejus testa in qua portetur igniculus de incendio, aut hauriatur parum aquæ de fovea.
23O||30||15||182900	Quia hæc dicit Dominus Deus, Sanctus Israël : Si revertamini et quiescatis, salvi eritis ; in silentio et in spe erit fortitudo vestra. Et noluistis,
23O||30||16||182910	et dixistis : Nequaquam, sed ad equos fugiemus : ideo fugietis ; et : Super veloces ascendemus : ideo velociores erunt qui persequentur vos.
23O||30||17||182920	Mille homines a facie terroris unius ; et a facie terroris quinque fugietis, donec relinquamini quasi malus navis in vertice montis, et quasi signum super collem.
23O||30||18||182930	Propterea exspectat Dominus ut misereatur vestri ; et ideo exaltabitur parcens vobis, quia Deus judicii Dominus : beati omnes qui exspectant eum !
23O||30||19||182940	Populus enim Sion habitabit in Jerusalem : plorans nequaquam plorabis : miserans miserebitur tui, ad vocem clamoris tui : statim ut audierit, respondebit tibi.
23O||30||20||182950	Et dabit vobis Dominus panem arctum, et aquam brevem ; et non faciet avolare a te ultra doctorem tuum ; et erunt oculi tui videntes præceptorem tuum.
23O||30||21||182960	Et aures tuæ audient verbum post tergum monentis : Hæc est via ; ambulate in ea, et non declinetis neque ad dexteram, neque ad sinistram.
23O||30||22||182970	Et contaminabis laminas sculptilium argenti tui, et vestimentum conflatilis auri tui, et disperges ea sicut immunditiam menstruatæ. Egredere, dices ei.
23O||30||23||182980	Et dabitur pluvia semini tuo, ubicumque seminaveris in terra, et panis frugum terræ erit uberrimus et pinguis ; pascetur in possessione tua in die illo agnus spatiose,
23O||30||24||182990	et tauri tui, et pulli asinorum, qui operantur terram, commistum migma comedent sicut in area ventilatum est.
23O||30||25||183000	Et erunt super omnem montem excelsum, et super omnem collem elevatum, rivi currentium aquarum, in die interfectionis multorum, cum ceciderint turres :
23O||30||26||183010	et erit lux lunæ sicut lux solis, et lux solis erit septempliciter sicut lux septem dierum, in die qua alligaverit Dominus vulnus populi sui, et percussuram plagæ ejus sanaverit.
23O||30||27||183020	Ecce nomen Domini venit de longinquo, ardens furor ejus, et gravis ad portandum ; labia ejus repleta sunt indignatione, et lingua ejus quasi ignis devorans.
23O||30||28||183030	Spiritus ejus velut torrens inundans usque ad medium colli, ad perdendas gentes in nihilum, et frenum erroris quod erat in maxillis populorum.
23O||30||29||183040	Canticum erit vobis sicut nox sanctificatæ solemnitatis, et lætitia cordis sicut qui pergit cum tibia, ut intret in montem Domini ad Fortem Israël.
23O||30||30||183050	Et auditam faciet Dominus gloriam vocis suæ, et terrorem brachii sui ostendet in comminatione furoris, et flamma ignis devorantis : allidet in turbine, et in lapide grandinis.
23O||30||31||183060	A voce enim Domini pavebit Assur virga percussus.
23O||30||32||183070	Et erit transitus virgæ fundatus, quam requiescere faciet Dominus super eum in tympanis et citharis ; et in bellis præcipuis expugnabit eos.
23O||30||33||183080	Præparata est enim ab heri Topheth, a rege præparata, profunda, et dilatata. Nutrimenta ejus, ignis et ligna multa ; flatus Domini sicut torrens sulphuris succendens eam.
23O||31||1||183090	Væ qui descendunt in Ægyptum ad auxilium, in equis sperantes, et habentes fiduciam super quadrigis, quia multæ sunt ; et super equitibus, quia prævalidi nimis ; et non sunt confisi super Sanctum Israël, et Dominum non requisierunt !
23O||31||2||183100	Ipse autem sapiens adduxit malum, et verba sua non abstulit ; et consurget contra domum pessimorum, et contra auxilium operantium iniquitatem.
23O||31||3||183110	Ægyptus homo, et non deus ; et equi eorum caro, et non spiritus ; et Dominus inclinabit manum suam, et corruet auxiliator, et cadet cui præstatur auxilium, simulque omnes consumentur.
23O||31||4||183120	Quia hæc dicit Dominus ad me : Quomodo si rugiat leo et catulus leonis super prædam suam ; et cum occurrerit ei multitudo pastorum, a voce eorum non formidabit, et a multitudine eorum non pavebit : sic descendet Dominus exercituum ut prælietur super montem Sion et super collem ejus.
23O||31||5||183130	Sicut aves volantes, sic proteget Dominus exercituum Jerusalem, protegens et liberans, transiens et salvans.
23O||31||6||183140	Convertimini, sicut in profundum recesseratis, filii Israël.
23O||31||7||183150	In die enim illa abjiciet vir idola argenti sui, et idola auri sui, quæ fecerunt vobis manus vestræ in peccatum.
23O||31||8||183160	Et cadet Assur in gladio non viri, et gladius non hominis vorabit eum : et fugiet non a facie gladii, et juvenes ejus vectigales erunt.
23O||31||9||183170	Et fortitudo ejus a terrore transibit, et pavebunt fugientes principes ejus, dixit Dominus : cujus ignis est in Sion et caminus ejus in Jerusalem.
23O||32||1||183180	Ecce in justitia regnabit rex, et principes in judicio præerunt.
23O||32||2||183190	Et erit vir sicut qui absconditur a vento, et celat se a tempestate ; sicut rivi aquarum in siti, et umbra petræ prominentis in terra deserta.
23O||32||3||183200	Non caligabunt oculi videntium, et aures audientium diligenter auscultabunt.
23O||32||4||183210	Et cor stultorum intelliget scientiam, et lingua balborum velociter loquetur et plane.
23O||32||5||183220	Non vocabitur ultra is qui insipiens est, princeps, neque fraudulentus appellabitur major ;
23O||32||6||183230	stultus enim fatua loquetur, et cor ejus faciet iniquitatem, ut perficiat simulationem, et loquatur ad Dominum fraudulenter, et vacuam faciat animam esurientis, et potum sitienti auferat.
23O||32||7||183240	Fraudulenti vasa pessima sunt ; ipse enim cogitationes concinnavit ad perdendos mites in sermone mendacii, cum loqueretur pauper judicium.
23O||32||8||183250	Princeps vero ea quæ digna sunt principe cogitabit, et ipse super duces stabit.
23O||32||9||183260	Mulieres opulentæ, surgite, et audite vocem meam ; filiæ confidentes, percipite auribus eloquium meum.
23O||32||10||183270	Post dies enim et annum, vos conturbabimini confidentes ; consummata est enim vindemia, collectio ultra non veniet.
23O||32||11||183280	Obstupescite, opulentæ ; conturbamini, confidentes : exuite vos et confundimini ; accingite lumbos vestros.
23O||32||12||183290	Super ubera plangite, super regione desiderabili, super vinea fertili.
23O||32||13||183300	Super humum populi mei spinæ et vepres ascendent : quanto magis super omnes domos gaudii civitatis exultantis !
23O||32||14||183310	Domus enim dimissa est, multitudo urbis relicta est, tenebræ et palpatio factæ sunt super speluncas usque in æternum ; gaudium onagrorum, pascua gregum.
23O||32||15||183320	Donec effundatur super nos spiritus de excelso, et erit desertum in carmel, et carmel in saltum reputabitur.
23O||32||16||183330	Et habitabit in solitudine judicium, et justitia in carmel sedebit.
23O||32||17||183340	Et erit opus justitiæ pax, et cultus justitiæ silentium, et securitas usque in sempiternum.
23O||32||18||183350	Et sedebit populus meus in pulchritudine pacis, et in tabernaculis fiduciæ, et in requie opulenta.
23O||32||19||183360	Grando autem in descensione saltus, et humilitate humiliabitur civitas.
23O||32||20||183370	Beati qui seminatis super omnes aquas, immittentes pedem bovis et asini.
23O||33||1||183380	Væ qui prædaris ! nonne et ipse prædaberis ? et qui spernis, nonne et ipse sperneris ? Cum consummaveris deprædationem, deprædaberis ; cum fatigatus desieris contemnere, contemneris.
23O||33||2||183390	Domine, miserere nostri, te enim exspectavimus ; esto brachium nostrum in mane, et salus nostra in tempore tribulationis.
23O||33||3||183400	A voce angeli fugerunt populi, et ab exaltatione tua dispersæ sunt gentes.
23O||33||4||183410	Et congregabuntur spolia vestra sicut colligitur bruchus, velut cum fossæ plenæ fuerint de eo.
23O||33||5||183420	Magnificatus est Dominus, quoniam habitavit in excelso ; implevit Sion judicio et justitia.
23O||33||6||183430	Et erit fides in temporibus tuis : divitiæ salutis sapientia et scientia ; timor Domini ipse est thesaurus ejus.
23O||33||7||183440	Ecce videntes clamabunt foris ; angeli pacis amare flebunt.
23O||33||8||183450	Dissipatæ sunt viæ, cessavit transiens per semitam : irritum factum est pactum, projecit civitates, non reputavit homines.
23O||33||9||183460	Luxit et elanguit terra ; confusus est Libanus, et obsorduit : et factus est Saron sicut desertum, et concussa est Basan, et Carmelus.
23O||33||10||183470	Nunc consurgam, dicit Dominus ; nunc exaltabor, nunc sublevabor.
23O||33||11||183480	Concipietis ardorem, parietis stipulam ; spiritus vester ut ignis vorabit vos.
23O||33||12||183490	Et erunt populi quasi de incendio cinis ; spinæ congregatæ igni comburentur.
23O||33||13||183500	Audite, qui longe estis, quæ fecerim ; et cognoscite, vicini, fortitudinem meam.
23O||33||14||183510	Conterriti sunt in Sion peccatores ; possedit tremor hypocritas. Quis poterit habitare de vobis cum igne devorante ? quis habitabit ex vobis cum ardoribus sempiternis ?
23O||33||15||183520	Qui ambulat in justitiis et loquitur veritatem, qui projicit avaritiam ex calumnia, et excutit manus suas ab omni munere, qui obturat aures suas ne audiat sanguinem, et claudit oculos suos ne videat malum.
23O||33||16||183530	Iste in excelsis habitabit ; munimenta saxorum sublimitas ejus : panis ei datus est, aquæ ejus fideles sunt.
23O||33||17||183540	Regem in decore suo videbunt oculi ejus, cernent terram de longe.
23O||33||18||183550	Cor tuum meditabitur timorem : ubi est litteratus ? ubi legis verba ponderans ? ubi doctor parvulorum ?
23O||33||19||183560	Populum impudentem non videbis, populum alti sermonis, ita ut non possis intelligere disertitudinem linguæ ejus, in quo nulla est sapientia.
23O||33||20||183570	Respice, Sion, civitatem solemnitatis nostræ : oculi tui videbunt Jerusalem, habitationem opulentam, tabernaculum quod nequaquam transferri poterit ; nec auferentur clavi ejus in sempiternum, et omnes funiculi ejus non rumpentur :
23O||33||21||183580	quia solummodo ibi magnificus est Dominus noster : locus fluviorum rivi latissimi et patentes : non transibit per eum navis remigum, neque trieris magna transgredietur eum.
23O||33||22||183590	Dominus enim judex noster, Dominus legifer noster, Dominus rex noster, ipse salvabit nos.
23O||33||23||183600	Laxati sunt funiculi tui, et non prævalebunt ; sic erit malus tuus ut dilatare signum non queas. Tunc dividentur spolia prædarum multarum ; claudi diripient rapinam.
23O||33||24||183610	Nec dicet vicinus : Elangui ; populus qui habitat in ea, auferetur ab eo iniquitas.
23O||34||1||183620	Accedite, gentes, et audite ; et populi, attendite : audiat terra, et plenitudo ejus ; orbis, et omne germen ejus.
23O||34||2||183630	Quia indignatio Domini super omnes gentes, et furor super universam militiam eorum : interfecit eos, et dedit eos in occisionem.
23O||34||3||183640	Interfecti eorum projicientur, et de cadaveribus eorum ascendet fœtor ; tabescent montes a sanguine eorum.
23O||34||4||183650	Et tabescet omnis militia cælorum, et complicabuntur sicut liber cæli : et omnis militia eorum defluet, sicut defluit folium de vinea et de ficu.
23O||34||5||183660	Quoniam inebriatus est in cælo gladius meus ; ecce super Idumæam descendet, et super populum interfectionis meæ, ad judicium.
23O||34||6||183670	Gladius Domini repletus est sanguine, incrassatus est adipe, de sanguine agnorum et hircorum, de sanguine medullatorum arietum : victima enim Domini in Bosra, et interfectio magna in terra Edom.
23O||34||7||183680	Et descendent unicornes cum eis, et tauri cum potentibus ; inebriabitur terra eorum sanguine, et humus eorum adipe pinguium.
23O||34||8||183690	Quia dies ultionis Domini, annus retributionum judicii Sion.
23O||34||9||183700	Et convertentur torrentes ejus in picem, et humus ejus in sulphur ; et erit terra ejus in picem ardentem.
23O||34||10||183710	Nocte et die non extinguetur, in sempiternum ascendet fumus ejus, a generatione in generationem desolabitur, in sæcula sæculorum non erit transiens per eam.
23O||34||11||183720	Et possidebunt illam onocrotalus et ericius ; ibis et corvus habitabunt in ea : et extendetur super eam mensura, ut redigatur ad nihilum, et perpendiculum in desolationem.
23O||34||12||183730	Nobiles ejus non erunt ibi ; regem potius invocabunt, et omnes principes ejus erunt in nihilum.
23O||34||13||183740	Et orientur in domibus ejus spinæ et urticæ, et paliurus in munitionibus ejus ; et erit cubile draconum, et pascua struthionum.
23O||34||14||183750	Et occurrent dæmonia onocentauris, et pilosus clamabit alter ad alterum ; ibi cubavit lamia, et invenit sibi requiem.
23O||34||15||183760	Ibi habuit foveam ericius, et enutrivit catulos, et circumfodit, et fovit in umbra ejus ; illuc congregati sunt milvi, alter ad alterum.
23O||34||16||183770	Requirite diligenter in libro Domini, et legite : Unum ex eis non defuit, alter alterum non quæsivit ; quia quod ex ore meo procedit, ille mandavit, et spiritus ejus ipse congregavit ea.
23O||34||17||183780	Et ipse misit eis sortem, et manus ejus divisit eam illis in mensuram : usque in æternum possidebunt eam ; in generationem et generationem habitabunt in ea.
23O||35||1||183790	Lætabitur deserta et invia, et exsultabit solitudo, et florebit quasi lilium.
23O||35||2||183800	Germinans germinabit, et exsultabit lætabunda et laudans : gloria Libani data est ei, decor Carmeli et Saron ; ipsi videbunt gloriam Domini, et decorem Dei nostri.
23O||35||3||183810	Confortate manus dissolutas, et genua debilia roborate.
23O||35||4||183820	Dicite pusillanimis : Confortamini, et nolite timere : ecce Deus vester ultionem adducet retributionis ; Deus ipse veniet, et salvabit vos.
23O||35||5||183830	Tunc aperientur oculi cæcorum, et aures surdorum patebunt ;
23O||35||6||183840	tunc saliet sicut cervus claudus, et aperta erit lingua mutorum : quia scissæ sunt in deserto aquæ, et torrentes in solitudine ;
23O||35||7||183850	et quæ erat arida, erit in stagnum, et sitiens in fontes aquarum. In cubilibus, in quibus prius dracones habitabant, orietur viror calami et junci.
23O||35||8||183860	Et erit ibi semita et via, et via sancta vocabitur : non transibit per eam pollutus, et hæc erit vobis directa via, ita ut stulti non errent per eam.
23O||35||9||183870	Non erit ibi leo, et mala bestia non ascendet per eam, nec invenietur ibi ; et ambulabunt qui liberati fuerint.
23O||35||10||183880	Et redempti a Domino convertentur, et venient in Sion cum laude, et lætitia sempiterna super caput eorum : gaudium et lætitiam obtinebunt, et fugiet dolor et gemitus.
23O||36||1||183890	Et factum est in quartodecimo anno regis Ezechiæ, ascendit Sennacherib, rex Assyriorum, super omnes civitates Juda munitas, et cepit eas.
23O||36||2||183900	Et misit rex Assyriorum Rabsacen de Lachis in Jerusalem, ad regem Ezechiam in manu gravi : et stetit in aquæductu piscinæ superioris in via Agri fullonis.
23O||36||3||183910	Et egressus est ad eum Eliacim, filius Helciæ, qui erat super domum, et Sobna scriba, et Joahe filius Asaph, a commentariis.
23O||36||4||183920	Et dixit ad eos Rabsaces : Dicite Ezechiæ : Hæc dicit rex magnus, rex Assyriorum : Quæ est ista fiducia qua confidis ?
23O||36||5||183930	aut quo consilio vel fortitudine rebellare disponis ? super quem habes fiduciam, quia recessisti a me ?
23O||36||6||183940	Ecce confidis super baculum arundineum confractum istum, super Ægyptum ; cui si innixus fuerit homo, intrabit in manum ejus, et perforabit eam : sic Pharao, rex Ægypti, omnibus qui confidunt in eo.
23O||36||7||183950	Quod si responderis mihi : In Domino Deo nostro confidimus ; nonne ipse est cujus abstulit Ezechias excelsa et altaria, et dixit Judæ et Jerusalem : Coram altari isto adorabitis ?
23O||36||8||183960	Et nunc trade te domino meo, regi Assyriorum, et dabo tibi duo millia equorum, nec poteris ex te præbere ascensores eorum :
23O||36||9||183970	et quomodo sustinebis faciem judicis unius loci ex servis domini mei minoribus ? Quod si confidis in Ægypto, in quadrigis et in equitibus,
23O||36||10||183980	et nunc numquid sine Domino ascendi ad terram istam, ut disperderem eam ? Dominus dixit ad me : Ascende super terram istam, et disperde eam.
23O||36||11||183990	Et dixit Eliacim, et Sobna, et Joahe, ad Rabsacen : Loquere ad servos tuos syra lingua ; intelligimus enim ; ne loquaris ad nos judaice in auribus populi qui est super murum.
23O||36||12||184000	Et dixit ad eos Rabsaces : Numquid ad dominum tuum et ad te misit me dominus meus, ut loquerer omnia verba ista ? et non potius ad viros qui sedent in muro, ut comedant stercora sua, et bibant urinam pedum suorum vobiscum ?
23O||36||13||184010	Et stetit Rabsaces, et clamavit voce magna judaice, et dixit : Audite verba regis magni, regis Assyriorum !
23O||36||14||184020	Hæc dicit rex : Non seducat vos Ezechias, quia non poterit eruere vos.
23O||36||15||184030	Et non vobis tribuat fiduciam Ezechias super Domino, dicens : Eruens liberabit nos Dominus : non dabitur civitas ista in manu regis Assyriorum.
23O||36||16||184040	Nolite audire Ezechiam ; hæc enim dicit rex Assyriorum : Facite mecum benedictionem, et egredimini ad me, et comedite unusquisque vineam suam, et unusquisque ficum suam, et bibite unusquisque aquam cisternæ suæ,
23O||36||17||184050	donec veniam, et tollam vos ad terram quæ est ut terra vestra, terram frumenti et vini, terram panum et vinearum.
23O||36||18||184060	Nec conturbet vos Ezechias, dicens : Dominus liberabit nos. Numquid liberaverunt dii gentium unusquisque terram suam de manu regis Assyriorum ?
23O||36||19||184070	Ubi est deus Emath et Arphad ? ubi est deus Sepharvaim ? numquid liberaverunt Samariam de manu mea ?
23O||36||20||184080	Quis est ex omnibus diis terrarum istarum qui eruerit terram suam de manu mea, ut eruat Dominus Jerusalem de manu mea ?
23O||36||21||184090	Et siluerunt, et non responderunt ei verbum. Mandaverat enim rex, dicens : Ne respondeatis ei.
23O||36||22||184100	Et ingressus est Eliacim, filius Helciæ, qui erat super domum, et Sobna scriba, et Joahe filius Asaph, a commentariis, ad Ezechiam, scissis vestibus, et nuntiaverunt ei verba Rabsacis.
23O||37||1||184110	Et factum est, cum audisset rex Ezechias, scidit vestimenta sua, et obvolutus est sacco, et intravit in domum Domini.
23O||37||2||184120	Et misit Eliacim, qui erat super domum, et Sobnam scribam, et seniores de sacerdotibus, opertos saccis, ad Isaiam, filium Amos, prophetam,
23O||37||3||184130	et dixerunt ad eum : Hæc dicit Ezechias : Dies tribulationis, et correptionis, et blasphemiæ, dies hæc ; quia venerunt filii usque ad partum, et virtus non est pariendi.
23O||37||4||184140	Si quomodo audiat Dominus Deus tuus verba Rabsacis, quem misit rex Assyriorum dominus suus ad blasphemandum Deum viventem et exprobrandum sermonibus quos audivit Dominus Deus tuus : leva ergo orationem pro reliquiis quæ repertæ sunt.
23O||37||5||184150	Et venerunt servi regis Ezechiæ ad Isaiam.
23O||37||6||184160	Et dixit ad eos Isaias : Hæc dicetis domino vestro : Hæc dicit Dominus : Ne timeas a facie verborum quæ audisti, quibus blasphemaverunt pueri regis Assyriorum me.
23O||37||7||184170	Ecce ego dabo ei spiritum, et audiet nuntium, et revertetur ad terram suam, et corruere eum faciam gladio in terra sua.
23O||37||8||184180	Reversus est autem Rabsaces, et invenit regem Assyriorum præliantem adversus Lobnam : audierat enim quia profectus esset de Lachis.
23O||37||9||184190	Et audivit de Tharaca rege Æthiopiæ, dicentes : Egressus est ut pugnet contra te. Quod cum audisset, misit nuntios ad Ezechiam, dicens :
23O||37||10||184200	Hæc dicetis Ezechiæ regi Judæ, loquentes : Non te decipiat Deus tuus in quo tu confidis, dicens : Non dabitur Jerusalem in manu regis Assyriorum.
23O||37||11||184210	Ecce tu audisti omnia quæ fecerunt reges Assyriorum omnibus terris, quas subverterunt : et tu poteris liberari ?
23O||37||12||184220	Numquid eruerunt eos dii gentium quos subverterunt patres mei, Gozam, et Haram, et Reseph, et filios Eden qui erant in Thalassar ?
23O||37||13||184230	Ubi est rex Emath, et rex Arphad, et rex urbis Sepharvaim, Ana, et Ava ?
23O||37||14||184240	Et tulit Ezechias libros de manu nuntiorum, et legit eos, et ascendit in domum Domini, et expandit eos Ezechias coram Domino :
23O||37||15||184250	et oravit Ezechias ad Dominum, dicens :
23O||37||16||184260	Domine exercituum, Deus Israël, qui sedes super cherubim, tu es Deus solus omnium regnorum terræ : tu fecisti cælum et terram.
23O||37||17||184270	Inclina, Domine, aurem tuam, et audi ; aperi, Domine, oculos tuos, et vide : et audi omnia verba Sennacherib, quæ misit ad blasphemandum Deum viventem.
23O||37||18||184280	Vere enim, Domine, desertas fecerunt reges Assyriorum terras, et regiones earum,
23O||37||19||184290	et dederunt deos earum igni : non enim erant dii, sed opera manuum hominum, lignum et lapis, et comminuerunt eos.
23O||37||20||184300	Et nunc, Domine Deus noster, salva nos de manu ejus, et cognoscant omnia regna terræ quia tu es Dominus solus.
23O||37||21||184310	Et misit Isaias, filius Amos, ad Ezechiam, dicens : Hæc dicit Dominus Deus Israël : Pro quibus rogasti me de Sennacherib, rege Assyriorum,
23O||37||22||184320	hoc est verbum quod locutus est Dominus super eum : Despexit te et subsannavit te, virgo filia Sion ; post te caput movit, filia Jerusalem.
23O||37||23||184330	Cui exprobrasti ? et quem blasphemasti ? et super quem exaltasti vocem, et levasti altitudinem oculorum tuorum ? ad Sanctum Israël.
23O||37||24||184340	In manu servorum tuorum exprobrasti Domino, et dixisti : In multitudine quadrigarum mearum ego ascendi altitudinem montium juga Libani ; et succidam excelsa cedrorum ejus, et electas abietes illius, et introibo altitudinem summitatis ejus, saltum Carmeli ejus.
23O||37||25||184350	Ego fodi, et bibi aquam, et exsiccavi vestigio pedis mei omnes rivos aggerum.
23O||37||26||184360	Numquid non audisti quæ olim fecerim ei ? Ex diebus antiquis ego plasmavi illud ; et nunc adduxi, et factum est in eradicationem collium compugnantium, et civitatum munitarum.
23O||37||27||184370	Habitatores earum breviata manu contremuerunt, et confusi sunt. Facti sunt sicut fœnum agri, et gramen pascuæ, et herba tectorum, quæ exaruit antequam maturesceret.
23O||37||28||184380	Habitationem tuam, et egressum tuum, et introitum tuum cognovi, et insaniam tuam contra me.
23O||37||29||184390	Cum fureres adversum me, superbia tua ascendit in aures meas. Ponam ergo circulum in naribus tuis, et frenum in labiis tuis, et reducam te in viam per quem venisti.
23O||37||30||184400	Tibi autem hoc erit signum : comede hoc anno quæ sponte nascuntur, et in anno secundo pomis vescere ; in anno autem tertio seminate et metite, et plantate vineas, et comedite fructum earum.
23O||37||31||184410	Et mittet id quod salvatum fuerit de domo Juda, et quod reliquum est, radicem deorsum, et faciet fructum sursum :
23O||37||32||184420	quia de Jerusalem exibunt reliquiæ, et salvatio de monte Sion : zelus Domini exercituum faciet istud.
23O||37||33||184430	Propterea hæc dicit Dominus de rege Assyriorum : Non intrabit civitatem hanc, et non jaciet ibi sagittam, et non occupabit eam clypeus, et non mittet in circuitu ejus aggerem.
23O||37||34||184440	In via qua venit, per eam revertetur, et civitatem hanc non ingredietur, dicit Dominus.
23O||37||35||184450	Et protegam civitatem istam, ut salvem eam propter me, et propter David, servum meum.
23O||37||36||184460	Egressus est autem angelus Domini, et percussit in castris Assyriorum centum octoginta quinque millia. Et surrexerunt mane, et ecce omnes cadavera mortuorum.
23O||37||37||184470	Et egressus est, et abiit, et reversus est Sennacherib, rex Assyriorum, et habitavit in Ninive.
23O||37||38||184480	Et factum est, cum adoraret in templo Nesroch deum suum, Adramelech et Sarasar, filii ejus, percusserunt eum gladio, fugeruntque in terram Ararat ; et regnavit Asarhaddon, filius ejus, pro eo.
23O||38||1||184490	In diebus illis ægrotavit Ezechias usque ad mortem ; et introivit ad eum Isaias, filius Amos, propheta, et dixit ei : Hæc dicit Dominus : Dispone domui tuæ, quia morieris tu, et non vives.
23O||38||2||184500	Et convertit Ezechias faciem suam ad parietem, et oravit ad Dominum,
23O||38||3||184510	et dixit : Obsecro, Domine, memento, quæso, quomodo ambulaverim coram te in veritate et in corde perfecto, et quod bonum est in oculis tuis fecerim. Et flevit Ezechias fletu magno.
23O||38||4||184520	Et factum est verbum Domini ad Isaiam, dicens :
23O||38||5||184530	Vade, et dic Ezechiæ : Hæc dicit Dominus Deus David patris tui : Audivi orationem tuam, et vidi lacrimas tuas ; ecce ego adjiciam super dies tuos quindecim annos,
23O||38||6||184540	et de manu regis Assyriorum eruam te, et civitatem istam, et protegam eam.
23O||38||7||184550	Hoc autem tibi erit signum a Domino, quia faciet Dominus verbum hoc quod locutus est :
23O||38||8||184560	ecce ego reverti faciam umbram linearum per quas descenderat in horologio Achaz in sole, retrorsum decem lineis. Et reversus est sol decem lineis per gradus quos descenderat.
23O||38||9||184570	Scriptura Ezechiæ, regis Juda, cum ægrotasset et convaluisset de infirmitate sua.
23O||38||10||184580	Ego dixi in dimidio dierum meorum : Vadam ad portas inferi ; quæsivi residuum annorum meorum.
23O||38||11||184590	Dixi : Non videbo Dominum Deum in terra viventium ; non aspiciam hominem ultra, et habitatorem quietis.
23O||38||12||184600	Generatio mea ablata est, et convoluta est a me, quasi tabernaculum pastorum. Præcisa est velut a texente vita mea ; dum adhuc ordirer, succidit me. De mane usque ad vesperam finies me.
23O||38||13||184610	Sperabam usque ad mane ; quasi leo sic contrivit omnia ossa mea ; de mane usque ad vesperam finies me.
23O||38||14||184620	Sicut pullus hirundinis, sic clamabo ; meditabor ut columba. Attenuati sunt oculi mei, suspicientes in excelsum. Domine, vim patior, responde pro me.
23O||38||15||184630	Quid dicam, aut quid respondebit mihi, cum ipse fecerit ? Recogitabo tibi omnes annos meos in amaritudine animæ meæ.
23O||38||16||184640	Domine, si sic vivitur, et in talibus vita spiritus mei, corripies me, et vivificabis me.
23O||38||17||184650	Ecce in pace amaritudo mea amarissima. Tu autem eruisti animam meam ut non periret ; projecisti post tergum tuum omnia peccata mea.
23O||38||18||184660	Quia non infernus confitebitur tibi, neque mors laudabit te : non exspectabunt qui descendunt in lacum veritatem tuam.
23O||38||19||184670	Vivens, vivens ipse confitebitur tibi, sicut et ego hodie ; pater filiis notam faciet veritatem tuam.
23O||38||20||184680	Domine, salvum me fac ! et psalmos nostros cantabimus cunctis diebus vitæ nostræ in domo Domini.
23O||38||21||184690	Et jussit Isaias ut tollerent massam de ficis, et cataplasmarent super vulnus, et sanaretur.
23O||38||22||184700	Et dixit Ezechias : Quod erit signum quia ascendam in domum Domini ?
23O||39||1||184710	In tempore illo misit Merodach Baladan, filius Baladan, rex Babylonis, libros et munera ad Ezechiam ; audierat enim quod ægrotasset et convaluisset.
23O||39||2||184720	Lætatus est autem super eis Ezechias, et ostendit eis cellam aromatum, et argenti, et auri, et odoramentorum, et unguenti optimi, et omnes apothecas supellectilis suæ, et universa quæ inventa sunt in thesauris ejus. Non fuit verbum quod non ostenderet eis Ezechias in domo sua, et in omni potestate sua.
23O||39||3||184730	Introivit autem Isaias propheta ad Ezechiam regem, et dixit ei : Quid dixerunt viri isti, et unde venerunt ad te ? Et dixit Ezechias : De terra longinqua venerunt ad me, de Babylone.
23O||39||4||184740	Et dixit : Quid viderunt in domo tua ? Et dixit Ezechias : Omnia quæ in domo mea sunt viderunt ; non fuit res quam non ostenderim eis in thesauris meis.
23O||39||5||184750	Et dixit Isaias ad Ezechiam : Audi verbum Domini exercituum.
23O||39||6||184760	Ecce dies venient, et auferentur omnia quæ in domo tua sunt, et quæ thesaurizaverunt patres tui usque ad diem hanc, in Babylonem ; non relinquetur quidquam, dicit Dominus.
23O||39||7||184770	Et de filiis tuis, qui exibunt de te, quos genueris, tollent, et erunt eunuchi in palatio regis Babylonis.
23O||39||8||184780	Et dixit Ezechias ad Isaiam : Bonum verbum Domini, quod locutus est. Et dixit : Fiat tantum pax et veritas in diebus meis !
23O||40||1||184790	Consolamini, consolamini, popule meus, dicit Deus vester.
23O||40||2||184800	Loquimini ad cor Jerusalem, et advocate eam, quoniam completa est malitia ejus, dimissa est iniquitas illius, suscepit de manu Domini duplicia pro omnibus peccatis suis.
23O||40||3||184810	Vox clamantis in deserto : Parate viam Domini, rectas facite in solitudine semitas Dei nostri.
23O||40||4||184820	Omnis vallis exaltabitur, et omnis mons et collis humiliabitur ; et erunt prava in directa, et aspera in vias planas ;
23O||40||5||184830	et revelabitur gloria Domini, et videbit omnis caro pariter quod os Domini locutum est.
23O||40||6||184840	Vox dicentis : Clama. Et dixi : Quid clamabo ? Omnis caro fœnum, et omnis gloria ejus quasi flos agri.
23O||40||7||184850	Exsiccatum est fœnum, et cecidit flos, quia spiritus Domini sufflavit in eo. Vere fœnum est populus ;
23O||40||8||184860	exsiccatum est fœnum, et cecidit flos ; verbum autem Domini nostri manet in æternum.
23O||40||9||184870	Super montem excelsum ascende, tu qui evangelizas Sion ; exalta in fortitudine vocem tuam, qui evangelizas Jerusalem ; exalta, noli timere. Dic civitatibus Juda : Ecce Deus vester :
23O||40||10||184880	ecce Dominus Deus in fortitudine veniet, et brachium ejus dominabitur, ecce merces ejus cum eo, et opus illius coram illo.
23O||40||11||184890	Sicut pastor gregem suum pascet, in brachio suo congregabit agnos, et in sinu suo levabit ; fœtas ipse portabit.
23O||40||12||184900	Quis mensus est pugillo aquas, et cælos palmo ponderavit ? Quis appendit tribus digitis molem terræ, et liberavit in pondere montes, et colles in statera ?
23O||40||13||184910	Quis adjuvit spiritum Domini ? aut quis consiliarius ejus fuit, et ostendit illi ?
23O||40||14||184920	Cum quo iniit consilium, et instruxit eum, et docuit eum semitam justitiæ, et erudivit eum scientiam, et viam prudentiæ ostendit illi ?
23O||40||15||184930	Ecce gentes quasi stilla situlæ, et quasi momentum stateræ reputatæ sunt ; ecce insulæ quasi pulvis exiguus.
23O||40||16||184940	Et Libanus non sufficiet ad succendendum ; et animalia ejus non sufficient ad holocaustum.
23O||40||17||184950	Omnes gentes quasi non sint, sic sunt coram eo, et quasi nihilum et inane reputatæ sunt ei.
23O||40||18||184960	Cui ergo similem fecisti Deum ? aut quam imaginem ponetis ei ?
23O||40||19||184970	Numquid sculptile conflavit faber ? aut aurifex auro figuravit illud, et laminis argenteis argentarius ?
23O||40||20||184980	Forte lignum et imputribile elegit ; artifex sapiens quærit quomodo statuat simulacrum, quod non moveatur.
23O||40||21||184990	Numquid non scitis ? numquid non audistis ? numquid non annuntiatum est vobis ab initio ? numquid non intellexistis fundamenta terræ ?
23O||40||22||185000	Qui sedet super gyrum terræ, et habitatores ejus sunt quasi locustæ ; qui extendit velut nihilum cælos, et expandit eos sicut tabernaculum ad inhabitandum ;
23O||40||23||185010	qui dat secretorum scrutatores quasi non sint, judices terræ velut inane fecit.
23O||40||24||185020	Et quidem neque plantatus, neque satus, neque radicatus in terra truncus eorum ; repente flavit in eos, et aruerunt, et turbo quasi stipulam auferet eos.
23O||40||25||185030	Et cui assimilastis me, et adæquastis, dicit Sanctus ?
23O||40||26||185040	Levate in excelsum oculos vestros, et videte quis creavit hæc ; qui educit in numero militiam eorum, et omnes ex nomine vocat ; præ multitudine fortitudinis et roboris, virtutisque ejus, neque unum reliquum fuit.
23O||40||27||185050	Quare dicis, Jacob, et loqueris, Israël : Abscondita est via mea a Domino, et a Deo meo judicium meum transivit ?
23O||40||28||185060	Numquid nescis, aut non audisti ? Deus sempiternus Dominus, qui creavit terminos terræ ; non deficiet, neque laborabit, nec est investigatio sapientiæ ejus.
23O||40||29||185070	Qui dat lasso virtutem, et his qui non sunt fortitudinem et robur multiplicat.
23O||40||30||185080	Deficient pueri, et laborabunt, et juvenes in infirmitate cadent ;
23O||40||31||185090	qui autem sperant in Domino mutabunt fortitudinem, assument pennas sicut aquilæ, current et non laborabunt, ambulabunt et non deficient.
23O||41||1||185100	Taceant ad me insulæ, et gentes mutent fortitudinem ; accedant, et tunc loquantur ; simul ad judicium propinquemus.
23O||41||2||185110	Quis suscitavit ab oriente Justum, vocavit eum ut sequeretur se ? Dabit in conspectu ejus gentes, et reges obtinebit ; dabit quasi pulverem gladio ejus, sicut stipulam vento raptam arcui ejus.
23O||41||3||185120	Persequetur eos, transibit in pace, semita in pedibus ejus non apparebit.
23O||41||4||185130	Quia hæc operatus est, et fecit, vocans generationes ab exordio ? Ego Dominus, primus et novissimus ego sum.
23O||41||5||185140	Viderunt insulæ, et timuerunt ; extrema terræ obstupuerunt, appropinquaverunt, et accesserunt.
23O||41||6||185150	Unusquisque proximo suo auxiliabitur, et fratri suo dicet : Confortare.
23O||41||7||185160	Confortavit faber ærarius percutiens malleo eum, qui cudebat tunc temporis, dicens : Glutino bonum est ; et confortavit eum clavis, ut non moveretur.
23O||41||8||185170	Et tu, Israël, serve meus, Jacob quem elegi, semen Abraham amici mei :
23O||41||9||185180	in quo apprehendi te ab extremis terræ, et a longinquis ejus vocavi te, et dixi tibi : Servus meus es tu, elegi te, et non abjeci te.
23O||41||10||185190	Ne timeas, quia ego tecum sum ; ne declines, quia ego Deus tuus ; confortavi te, et auxiliatus sum tibi, et suscepit te dextera Justi mei.
23O||41||11||185200	Ecce confundentur et erubescent omnes qui pugnant adversum te ; erunt quasi non sint, et peribunt viri qui contradicunt tibi.
23O||41||12||185210	Quæres eos, et non invenies, viros rebelles tuos ; erunt quasi non sint, et veluti consumptio homines bellantes adversum te.
23O||41||13||185220	Quia ego Dominus Deus tuus, apprehendens manum tuam, dicensque tibi : Ne timeas ; ego adjuvi te.
23O||41||14||185230	Noli timere, vermis Jacob, qui mortui estis ex Israël ; ego auxiliatus sum tibi, dicit Dominus, et redemptor tuus Sanctus Israël.
23O||41||15||185240	Ego posui te quasi plaustrum triturans novum, habens rostra serrantia ; triturabis montes, et comminues, et colles quasi pulverem pones.
23O||41||16||185250	Ventilabis eos, et ventus tollet, et turbo disperget eos ; et tu exsultabis in Domino, in Sancto Israël lætaberis.
23O||41||17||185260	Egeni et pauperes quærunt aquas, et non sunt ; lingua eorum siti aruit. Ego Dominus exaudiam eos, Deus Israël, non derelinquam eos.
23O||41||18||185270	Aperiam in supinis collibus flumina, et in medio camporum fontes, ponam desertum in stagna aquarum, et terram inviam in rivos aquarum.
23O||41||19||185280	Dabo in solitudinem cedrum, et spinam, et myrtum, et lignum olivæ ; ponam in deserto abietem, ulmum, et buxum simul ;
23O||41||20||185290	ut videant et sciant, et recogitent, et intelligant pariter, quia manus Domini fecit hoc, et Sanctus Israël creavit illud.
23O||41||21||185300	Prope facite judicium vestrum, dicit Dominus ; afferte, si quid forte habetis, dicit rex Jacob.
23O||41||22||185310	Accedant, et nuntient nobis quæcumque ventura sunt ; priora quæ fuerunt nuntiate ; et ponemus cor nostrum, et sciemus novissima eorum ; et quæ ventura sunt indicate nobis.
23O||41||23||185320	Annuntiate quæ ventura sunt in futurum, et sciemus quia dii estis vos ; bene quoque aut male, si potestis, facite ; et loquamur et videamus simul.
23O||41||24||185330	Ecce vos estis ex nihilo, et opus vestrum ex eo quod non est ; abominatio est qui elegit vos.
23O||41||25||185340	Suscitavi ab aquilone, et veniet ab ortu solis ; vocabit nomen meum ; et adducet magistratus quasi lutum, et velut plastes conculans humum.
23O||41||26||185350	Quis annuntiavit ab exordio ut sciamus, et a principio ut dicamus : Justus es ? Non est neque annuntians, neque prædicens, neque audiens sermones vestros.
23O||41||27||185360	Primus ad Sion dicet : Ecce adsunt, et Jerusalem evangelistam dabo.
23O||41||28||185370	Et vidi, et non erat neque ex istis quisquam qui iniret consilium, et interrogatus responderet verbum.
23O||41||29||185380	Ecce omnes injusti et vana opera eorum ; ventus et inane simulacra eorum.
23O||42||1||185390	Ecce servus meus, suscipiam eum ; electus meus, complacuit sibi in illo anima mea : dedi spiritum meum super eum, judicium gentibus proferet.
23O||42||2||185400	Non clamabit, neque accipiet personam ; nec audietur vox ejus foris.
23O||42||3||185410	Calamum quassatum non conteret, et linum fumigans non extinguet ; in veritate educet judicium.
23O||42||4||185420	Non erit tristis, neque turbulentus, donec ponat in terra judicium ; et legem ejus insulæ exspectabunt.
23O||42||5||185430	Hæc dicit Dominus Deus, creans cælos, et extendens eos ; formans terram, et quæ germinant ex ea, dans flatum populo qui est super eam, et spiritum calcantibus eam.
23O||42||6||185440	Ego Dominus vocavi te in justitia, et apprehendi manum tuam, et servavi te ; et dedi te in fœdus populi, in lucem gentium,
23O||42||7||185450	ut aperires oculos cæcorum, et educeres de conclusione vinctum, de domo carceris sedentes in tenebris.
23O||42||8||185460	Ego Dominus, hoc est nomen meum ; gloriam meam alteri non dabo, et laudem meam sculptilibus.
23O||42||9||185470	Quæ prima fuerunt, ecce venerunt ; nova quoque ego annuntio : antequam oriantur, audita vobis faciam.
23O||42||10||185480	Cantate Domino canticum novum, laus ejus ab extremis terræ, qui descenditis in mare, et plenitudo ejus ; insulæ, et habitatores earum.
23O||42||11||185490	Sublevetur desertum et civitates ejus. In domibus habitabit Cedar : laudate, habitatores petræ, de vertice montium clamabunt.
23O||42||12||185500	Ponent Domino gloriam, et laudem ejus in insulis nuntiabunt.
23O||42||13||185510	Dominus sicut fortis egredietur, sicut vir præliator suscitabit zelum ; vociferabitur, et clamabit : super inimicos suos confortabitur.
23O||42||14||185520	Tacui semper, silui, patiens fui ; sicut parturiens loquar ; dissipabo, et absorbebo simul.
23O||42||15||185530	Desertos faciam montes et colles, et omne gramen eorum exsiccabo ; et ponam flumina in insulas, et stagna arefaciam.
23O||42||16||185540	Et ducam cæcos in viam quam nesciunt, et in semitis quas ignoraverunt ambulare eos faciam ; ponam tenebras coram eis in lucem, et prava in recta ; hæc verba feci eis, et non dereliqui eos.
23O||42||17||185550	Conversi sunt retrorsum, confundantur confusione qui confidunt in sculptili, qui dicunt conflatili : Vos dii nostri.
23O||42||18||185560	Surdi, audite ; et cæci, intuemini ad videndum.
23O||42||19||185570	Quis cæcos, nisi servus meus ; et surdus, nisi ad quem nuntios meos misi ? Quis cæcus, nisi qui venundatus est ? et quis cæcus, nisi servus Domini ?
23O||42||20||185580	Qui vides multa, nonne custodies ? qui apertas habes aures, nonne audies ?
23O||42||21||185590	Et Dominus voluit ut sanctificaret eum, et magnificaret legem, et extolleret.
23O||42||22||185600	Ipse autem populus direptus, et vastatus ; laqueus juvenum omnes, et in domibus carcerum absconditi sunt ; facti sunt in rapinam, nec est qui eruat ; in direptionem, nec est qui dicat : Redde.
23O||42||23||185610	Quis est in vobis qui audiat hoc, attendat, et auscultet futura ?
23O||42||24||185620	Quis dedit in direptionem Jacob, et Israël vastantibus? Nonne Dominus ipse, cui peccavimus ? Et noluerunt in viis ejus ambulare, et non audierunt legem ejus.
23O||42||25||185630	Et effudit super eum indignationem furoris sui, et forte bellum ; et combussit eum in circuitu, et non cognovit ; et succendit eum, et non intellexit.
23O||43||1||185640	Et nunc hæc dicit Dominus creans te, Jacob, et formans te, Israël : Noli timere, quia redemi te, et vocavi te nomine tuo ; meus es tu.
23O||43||2||185650	Cum transieris per aquas, tecum ero, et flumina non operient te ; cum ambulaveris in igne, non combureris, et flamma non ardebit in te.
23O||43||3||185660	Quia ego Dominus Deus tuus, Sanctus Israël, salvator tuus, dedi propitiationem tuam Ægyptum, Æthopiam, et Saba pro te.
23O||43||4||185670	Ex quo honorabilis factus es in oculis meis, et gloriosus, ego dilexi te, et dabo homines pro te, et populos pro anima tua.
23O||43||5||185680	Noli timere, quia ego tecum sum ; ab oriente adducam semen tuum, et ab occidente congregabo te.
23O||43||6||185690	Dicam aquiloni : Da ; et austro : Noli prohibere ; affer filios meos de longinquo, et filias meas ab extremis terræ.
23O||43||7||185700	Et omnem qui invocat nomen meum, in gloriam meam creavi eum, formavi eum, et feci eum.
23O||43||8||185710	Educ foras populum cæcum, et oculos habentem ; surdum, et aures ei sunt.
23O||43||9||185720	Omnes gentes congregatæ sunt simul, et collectæ sunt tribus. Quis in vobis annuntiet istud, et quæ prima sunt audire nos faciet ? Dent testes eorum, justificentur, et audiant et dicant : Vere.
23O||43||10||185730	Vos testes mei, dicit Dominus, et servus meus quem elegi ; ut sciatis, et credatis mihi, et intelligatis quia ego ipse sum ; ante me non est formatus Deus, et post me non erit.
23O||43||11||185740	Ego sum, ego sum Dominus ; et non est absque me salvator.
23O||43||12||185750	Ego annuntiavi, et salvavi ; auditum feci, et non fuit in vobis alienus : vos testes mei, dicit Dominus, et ego Deus.
23O||43||13||185760	Et ab initio ego ipse ; et non est qui de manu mea eruat. Operabor, et quis avertet illud ?
23O||43||14||185770	Hæc dicit Dominus, redemptor vester, Sanctus Israël : Propter vos misi in Babylonem, et detraxi vectes universos, et Chaldæos in navibus suis gloriantes.
23O||43||15||185780	Ego Dominus, Sanctus vester, creans Israël, rex vester.
23O||43||16||185790	Hæc dicit Dominus, qui dedit in mari viam, et in aquis torrentibus semitam ;
23O||43||17||185800	qui eduxit quadrigam et equum, agmen et robustum ; simul obdormierunt, nec resurgent ; contriti sunt quasi linum, et extincti sunt.
23O||43||18||185810	Ne memineritis priorum, et antiqua ne intueamini.
23O||43||19||185820	Ecce ego facio nova, et nunc orientur, utique cognoscetis ea ; ponam in deserto viam, et in invio flumina.
23O||43||20||185830	Glorificabit me bestia agri, dracones, et struthiones, quia dedi in deserto aquas, flumina in invio, ut darem potum populo meo, electo meo.
23O||43||21||185840	Populum istum formavi mihi, laudem meam narrabit.
23O||43||22||185850	Non me invocasti, Jacob ; nec laborasti in me, Israël.
23O||43||23||185860	Non obtulisti mihi arietem holocausti tui, et victimis tuis non glorificasti me ; non te servire feci in oblatione, nec laborem tibi præbui in thure.
23O||43||24||185870	Non emisti mihi argento calamum, et adipe victimarum tuarum non inebriasti me ; verumtamen servire me fecisti in peccatis tuis, præbuisti mihi laborem in iniquitatibus tuis.
23O||43||25||185880	Ego sum, ego sum ipse qui deleo iniquitates tuas propter me, et peccatorum tuorum non recordabor.
23O||43||26||185890	Reduc me in memoriam, et judicemur simul : narra si quid habes ut justificeris.
23O||43||27||185900	Pater tuus primus peccavit, et interpretes tui prævaricati sunt in me :
23O||43||28||185910	et contaminavi principes sanctos ; dedi ad internecionem Jacob, et Israël in blasphemiam.
23O||44||1||185920	Et nunc audi, Jacob, serve meus, et Israël, quem elegi.
23O||44||2||185930	Hæc dicit Dominus faciens et formans te, ab utero auxiliator tuus : Noli timere, serve meus Jacob, et rectissime, quem elegi.
23O||44||3||185940	Effundam enim aquas super sitientem, et fluenta super aridam : effundam spiritum meum super semen tuum, et benedictionem meam super stirpem tuam ;
23O||44||4||185950	et germinabunt inter herbas, quasi salices juxta præterfluentes aquas.
23O||44||5||185960	Iste dicet : Domini ego sum ; et ille vocabit in nomine Jacob ; et hic scribet manu sua : Domino, et in nomine Israël assimilabitur.
23O||44||6||185970	Hæc dicit Dominus, rex Israël, et redemptor ejus, Dominus exercituum : Ego primus, et ego novissimus ; et absque me non est Deus.
23O||44||7||185980	Quis similis mei ? vocet, et annuntiet ; et ordinem exponat mihi, ex quo constitui populum antiquum ; ventura et quæ futura sunt annuntient eis.
23O||44||8||185990	Nolite timere, neque conturbemini ; ex tunc audire te feci et annuntiavi ; vos estis testes mei. Numquid est Deus absque me, et formator quem ego non noverim ?
23O||44||9||186000	Plastæ idoli omnes nihil sunt, et amantissima eorum non proderunt eis. Ipsi sunt testes eorum, quia non vident, neque intelligunt, ut confundantur.
23O||44||10||186010	Quis formavit deum, et sculptile conflavit ad nihil utile ?
23O||44||11||186020	Ecce omnes participes ejus confundentur, fabri enim sunt ex hominibus ; convenient omnes, stabunt et pavebunt, et confundentur simul.
23O||44||12||186030	Faber ferrarius lima operatus est, in prunis et in malleis formavit illud, et operatus est in brachio fortitudinis suæ ; esuriet et deficiet, non bibet aquam et lassescet.
23O||44||13||186040	Artifex lignarius extendit normam, formavit illud in runcina, fecit illud in angularibus, et in circino tornavit illud, et fecit imaginem viri quasi speciosum hominem habitantem in domo ;
23O||44||14||186050	succidit cedros, tulit ilicem, et quercum, quæ steterat inter ligna saltus ; plantavit pinum, quam pluvia nutrivit ;
23O||44||15||186060	et facta est hominibus in focum ; sumpsit ex eis, et calefactus est ; et succendit et coxit panes ; de reliquo autem operatus est deum et adoravit ; fecit sculptile, et curvatus est ante illud.
23O||44||16||186070	Medium ejus combussit igni, et de medio ejus carnes comedit ; coxit pulmentum, et saturatus est, et calefactus est, et dixit : Vah ! calefactus sum, vidi focum ;
23O||44||17||186080	reliquum autem ejus deum fecit et sculptile sibi ; curvatur ante illud, et adorat illud, et obsecrat, dicens : Libera me, quia deus meus es tu !
23O||44||18||186090	Nescierunt, neque intellexerunt ; obliti enim sunt ne videant oculi eorum, et ne intelligant corde suo.
23O||44||19||186100	Non recogitant in mente sua, neque cognoscunt, neque sentiunt, ut dicant : Medietatem ejus combussi igni, et coxi super carbones ejus panes ; coxi carnes et comedi, et de reliquo ejus idolum faciam ? ante truncum ligni procidam ?
23O||44||20||186110	Pars ejus cinis est ; cor insipiens adoravit illud, et non liberabit animam suam, neque dicet : Forte mendacium est in dextera mea.
23O||44||21||186120	Memento horum Jacob, et Israël, quoniam servus meus es tu. Formavi te ; servus meus es tu, Israël, ne obliviscaris mei.
23O||44||22||186130	Delevi ut nubem iniquitates tuas, et quasi nebulam peccata tua ; revertere ad me, quoniam redemi te.
23O||44||23||186140	Laudate, cæli, quoniam misericordiam fecit Dominus ; jubilate, extrema terræ ; resonate, montes, laudationem, saltus et omne lignum ejus, quoniam redemit Dominus Jacob, et Israël gloriabitur.
23O||44||24||186150	Hæc dicit Dominus, redemptor tuus, et formator tuus ex utero : Ego sum Dominus, faciens omnia, extendens cælos solus, stabiliens terram, et nullus mecum ;
23O||44||25||186160	irrita faciens signa divinorum, et ariolos in furorem vertens ; convertens sapientes retrorsum, et scientiam eorum stultam faciens ;
23O||44||26||186170	suscitans verbum servi sui et consilium nuntiorum suorum complens ; qui dico Jerusalem : Habitaberis ; et civitatibus Juda : Ædificabimini, et deserta ejus suscitabo ;
23O||44||27||186180	qui dico profundo : Desolare, et flumina tua arefaciam ;
23O||44||28||186190	qui dico Cyro : Pastor meus es, et omnem voluntatem meam complebis ; qui dico Jerusalem : Ædificaberis ; et templo : Fundaberis.
23O||45||1||186200	Hæc dicit Dominus christo meo Cyro, cujus apprehendi dexteram, ut subjiciam ante faciem ejus gentes, et dorsa regum vertam, et aperiam coram eo januas, et portæ non claudentur :
23O||45||2||186210	ego ante te ibo, et gloriosos terræ humiliabo ; portas æreas conteram, et vectes ferreos confringam ;
23O||45||3||186220	et dabo tibi thesauros absconditos, et arcana secretorum, ut scias quia ego Dominus, qui voco nomen tuum, Deus Israël,
23O||45||4||186230	propter servum meum Jacob, et Israël, electum meum ; et vocavi te nomine tuo : assimilavi te, et non cognovisti me.
23O||45||5||186240	Ego Dominus, et non est amplius ; extra me non est Deus ; accinxi te, et non cognovisti me ;
23O||45||6||186250	ut sciant hi qui ab ortu solis et qui ab occidente, quoniam absque me non est : ego Dominus, et non est alter ;
23O||45||7||186260	formans lucem et creans tenebras, faciens pacem et creans malum : ego Dominus faciens omnia hæc.
23O||45||8||186270	Rorate, cæli, desuper, et nubes pluant justum ; aperiatur terra, et germinet Salvatorem, et justitia oriatur simul : ego Dominus creavi eum.
23O||45||9||186280	Væ qui contradicit fictori suo, testa de samiis terræ ! Numquid dicet lutum figulo suo : Quid facis, et opus tuum absque manibus est ?
23O||45||10||186290	Væ qui dicit patri : Quid generas ? et mulieri : Quid parturis ?
23O||45||11||186300	Hæc dicit Dominus, Sanctus Israël, plastes ejus : Ventura interrogate me ; super filios meos et super opus manuum mearum mandate mihi.
23O||45||12||186310	Ego feci terram, et hominem super eam creavi ego : manus meæ tetenderunt cælos, et omni militiæ eorum mandavi.
23O||45||13||186320	Ego suscitavi eum ad justitiam, et omnes vias ejus dirigam ; ipse ædificabit civitatem meam, et captivitatem meam dimittet, non in pretio neque in muneribus, dicit Dominus Deus exercituum.
23O||45||14||186330	Hæc dicit Dominus : Labor Ægypti, et negotiatio Æthiopiæ, et Sabaim viri sublimes ad te transibunt, et tui erunt ; post te ambulabunt, vincti manicis pergent, et te adorabunt, teque deprecabuntur. Tantum in te est Deus, et non est absque te Deus.
23O||45||15||186340	Vere tu es Deus absconditus, Deus Israël, salvator.
23O||45||16||186350	Confusi sunt, et erubuerunt omnes, simul abierunt in confusionem fabricatores errorum.
23O||45||17||186360	Israël salvatus est in Domino salute æterna ; non confundemini, et non erubescetis usque in sæculum sæculi.
23O||45||18||186370	Quia hæc dicit Dominus creans cælos, ipse Deus formans terram et faciens eam, ipse plastes ejus ; non in vanum creavit eam, ut habitaretur formavit eam : Ego Dominus, et non est alius.
23O||45||19||186380	Non in abscondito locutus sum, in loco terræ tenebroso ; non dixi semini Jacob frustra : Quærite me ; ego Dominus loquens justitiam, annuntians recta.
23O||45||20||186390	Congregamini, et venite, et accedite simul qui salvati estis ex gentibus : nescierunt qui levant lignum sculpturæ suæ, et rogant deum non salvantem.
23O||45||21||186400	Annuntiate, et venite, et consiliamini simul. Quis auditum fecit hoc ab initio, ex tunc prædixit illud ? Numquid non ego Dominus, et non est ultra Deus absque me ? Deus justus, et salvans non est præter me.
23O||45||22||186410	Convertimini ad me, et salvi eritis, omnes fines terræ, quia ego Deus, et non est alius.
23O||45||23||186420	In memetipso juravi ; egredietur de ore meo justitiæ verbum, et non revertetur :
23O||45||24||186430	quia mihi curvabitur omne genu, et jurabit omnis lingua.
23O||45||25||186440	Ergo in Domino, dicet, meæ sunt justitiæ et imperium ; ad eum venient, et confundentur omnes qui repugnant ei.
23O||45||26||186450	In Domino justificabitur, et laudabitur omne semen Israël.
23O||46||1||186460	Confractus est Bel, contritus est Nabo ; facta sunt simulacra eorum bestiis et jumentis, onera vestra gravi pondere usque ad lassitudinem.
23O||46||2||186470	Contabuerunt, et contrita sunt simul ; non potuerunt salvare portantem, et anima eorum in captivitatem ibit.
23O||46||3||186480	Audite me, domus Jacob, et omne residuum domus Israël ; qui portamini a meo utero, qui gestamini a mea vulva.
23O||46||4||186490	Usque ad senectam ego ipse, et usque ad canos ego portabo ; ego feci, et ego feram ; ego portabo, et salvabo.
23O||46||5||186500	Cui assimilastis me, et adæquastis, et comparastis me, et fecistis similem ?
23O||46||6||186510	Qui confertis aurum de sacculo, et argentum statera ponderatis, conducentes aurificem ut faciat deum, et procidunt, et adorant.
23O||46||7||186520	Portant illum in humeris gestantes, et ponentes in loco suo, et stabit, ac de loco suo non movebitur ; sed et cum clamaverint ad eum, non audiet ; de tribulatione non salvabit eos.
23O||46||8||186530	Mementote istud, et confundamini ; redite, prævaricatores, ad cor.
23O||46||9||186540	Recordamini prioris sæculi, quoniam ego sum Deus, et non est ultra Deus nec est similis mei.
23O||46||10||186550	Annuntians ab exordio novissimum, et ab initio quæ necdum facta sunt, dicens : Consilium meum stabit, et omnis voluntas mea fiet.
23O||46||11||186560	Vocans ab oriente avem, et de terra longinqua virum voluntatis meæ ; et locutus sum, et adducam illud ; creavi et faciam illud.
23O||46||12||186570	Audite me, duro corde, qui longe estis a justitia.
23O||46||13||186580	Prope feci justitiam meam, non elongabitur, et salus mea non morabitur. Dabo in Sion salutem, et in Israël gloriam meam.
23O||47||1||186590	Descende, sede in pulvere, virgo filia Babylon, sede in terra ; non est solium filiæ Chaldæorum, quia ultra non vocaberis mollis et tenera.
23O||47||2||186600	Tolle molam, et mole farinam ; denuda turpitudinem tuam ; discooperi humerum, revela crura, transi flumina.
23O||47||3||186610	Revelabitur ignominia tua, et videbitur opprobrium tuum ; ultionem capiam, et non resistet mihi homo.
23O||47||4||186620	Redemptor noster, Dominus exercituum nomen illius, Sanctus Israël.
23O||47||5||186630	Sede tacens, et intra in tenebras, filia Chaldæorum, quia non vocaberis ultra Domina regnorum.
23O||47||6||186640	Iratus sum super populum meum, contaminavi hæreditatem meam, et dedi eos in manu tua ; non posuisti eis misericordias, super senem aggravasti jugum tuum valde.
23O||47||7||186650	Et dixisti : In sempiternum ero domina. Non posuisti hæc super cor tuum, neque recordata es novissimi tui.
23O||47||8||186660	Et nunc audi hæc delicata, et habitans confidenter, quæ dicis in corde tuo : Ego sum, et non est præter me amplius ; non sedebo vidua, et ignorabo sterilitatem.
23O||47||9||186670	Venient tibi duo hæc subito in die una, sterilitas et viduitas ; universa venerunt super te, propter multitudinem maleficiorum tuorum, et propter duritiam incantatorum tuorum vehementem.
23O||47||10||186680	Et fiduciam habuisti in malitia tua, et dixisti : Non est qui videat me. Sapientia tua et scientia tua hæc decepit te. Et dixisti in corde tuo : Ego sum, et præter me non est altera.
23O||47||11||186690	Veniet super te malum, et nescies ortum ejus ; et irruet super te calamitas quam non poteris expiare ; veniet super te repente miseria quam nescies.
23O||47||12||186700	Sta cum incantatoribus tuis et cum multitudine maleficiorum tuorum, in quibus laborasti ab adolescentia tua, si forte quod prosit tibi, aut si possis fieri fortior.
23O||47||13||186710	Defecisti in multitudine consiliorum tuorum. Stent, et salvent te augures cæli, qui contemplabantur sidera, et supputabant menses, ut ex eis annuntiarent ventura tibi.
23O||47||14||186720	Ecce facti sunt quasi stipula, ignis combussit eos ; non liberabunt animam suam de manu flammæ ; non sunt prunæ quibus calefiant, nec focus ut sedeant ad eum.
23O||47||15||186730	Sic facta sunt tibi in quibuscumque laboraveras : negotiatores tui ab adolescentia tua, unusquisque in via sua erraverunt ; non est qui salvet te.
23O||48||1||186740	Audite hæc, domus Jacob, qui vocamini nomine Israël, et de aquis Juda existis, qui juratis in nomine Domini, et Dei Israël recordamini non in veritate neque in justitia.
23O||48||2||186750	De civitate enim sancta vocati sunt ; et super Deum Israël constabiliti sunt ; Dominus exercituum nomen ejus.
23O||48||3||186760	Priora ex tunc annuntiavi, et ex ore meo exierunt, et audita feci ea ; repente operatus sum, et venerunt.
23O||48||4||186770	Scivi enim quia durus es tu, et nervus ferreus cervix tua, et frons tua ærea.
23O||48||5||186780	Prædixi tibi ex tunc ; antequam venirent indicavi tibi, ne forte diceres : Idola mea fecerunt hæc ; et sculptilia mea, et conflatilia mandaverunt ista.
23O||48||6||186790	Quæ audisti, vide omnia ; vos autem, num annuntiastis ? Audita feci tibi nova ex tunc, et conservata sunt quæ nescis.
23O||48||7||186800	Nunc creata sunt et non ex tunc ; et ante diem, et non audisti ea, ne forte dicas : Ecce ego cognovi ea.
23O||48||8||186810	Neque audisti, neque cognovisti, neque ex tunc aperta est auris tua ; scio enim quia prævaricans prævaricaberis, et transgressorem ex utero vocavi te.
23O||48||9||186820	Propter nomen meum longe faciam furorem meum ; et laude mea infrenabo te, ne intereas.
23O||48||10||186830	Ecce excoxi te, sed non quasi argentum ; elegi te in camino paupertatis.
23O||48||11||186840	Propter me, propter me faciam, ut non blasphemer ; et gloriam meam alteri non dabo.
23O||48||12||186850	Audi me, Jacob, et Israël, quem ego voco ; ego ipse, ego primus, et ego novissimus.
23O||48||13||186860	Manus quoque mea fundavit terram, et dextera mea mensa est cælos ; ego vocabo eos, et stabunt simul.
23O||48||14||186870	Congregamini, omnes vos, et audite : Quis de eis annuntiavit hæc ? Dominus dilexit eum, faciet voluntatem suam in Babylone, et brachium suum in Chaldæis.
23O||48||15||186880	Ego, ego locutus sum, et vocavi eum ; adduxi eum, et directa est via ejus.
23O||48||16||186890	Accedite ad me et audite hoc : non a principio in abscondito locutus sum, ex tempore antequam fieret, ibi eram ; et nunc Dominus Deus misit me, et spiritus ejus.
23O||48||17||186900	Hæc dicit Dominus, redemptor tuus, Sanctus Israël : Ego Dominus Deus tuus, docens te utilia, gubernans te in via qua ambulas.
23O||48||18||186910	Utinam attendisses mandata mea : facta fuisset sicut flumen pax tua, et justitia tua sicut gurgites maris ;
23O||48||19||186920	et fuisset quasi arena semen tuum, et stirps uteri tui ut lapilli ejus ; non interisset et non fuisset attritum nomen ejus a facie mea.
23O||48||20||186930	Egredimini de Babylone, fugite a Chaldæis, in voce exsultationis annuntiate ; auditum facite hoc, et efferte illud usque ad extrema terræ. Dicite : Redemit Dominus servum suum Jacob.
23O||48||21||186940	Non sitierunt in deserto, cum educeret eos ; aquam de petra produxit eis ; et scidit petram, et fluxerunt aquæ.
23O||48||22||186950	Non est pax impiis, dicit Dominus.
23O||49||1||186960	Audite, insulæ ; et attendite, populi de longe ; Dominus ab utero vocavit me, de ventre matris meæ recordatus est nominis mei.
23O||49||2||186970	Et posuit os meum quasi gladium acutum, in umbra manus suæ protexit me ; et posuit me sicut sagittam electam, in pharetra sua abscondit me.
23O||49||3||186980	Et dixit mihi : Servus meus es tu Israël, quia in te gloriabor.
23O||49||4||186990	Et ego dixi : In vacuum laboravi, sine causa et vane fortitudinem meam consumpsi, ergo judicium meum cum Domino, et opus meum cum Deo meo.
23O||49||5||187000	Et nunc dicit Dominus, formans me ex utero servum sibi, ut reducam Jacob ad eum, et Israël non congregabitur ; et glorificatus sum in oculis Domini, et Deus meus factus est fortitudo mea.
23O||49||6||187010	Et dixit : Parum est ut sis mihi servus ad suscitandas tribus Jacob, et fæces Israël convertendas ; ecce dedi te in lucem gentium, ut sis salus mea usque ad extremum terræ.
23O||49||7||187020	Hæc dicit Dominus, redemptor Israël, Sanctus ejus, ad contemptibilem animam, ad abominatam gentem, ad servum dominorum : Reges videbunt, et consurgent principes, et adorabunt propter Dominum quia fidelis est, et Sanctum Israël qui elegit te.
23O||49||8||187030	Hæc dicit Dominus : In tempore placito exaudivi te, et in die salutis auxiliatus sum tui ; et servavi te, et dedi te in fœdus populi, ut suscitares terram, et possideres hæreditates dissipatas ;
23O||49||9||187040	ut diceres his qui vincti sunt : Exite ; et his qui in tenebris : Revelamini. Super vias pascentur, et in omnibus planis pascua eorum.
23O||49||10||187050	Non esurient neque sitient, et non percutiet eos æstus et sol, quia miserator eorum reget eos, et ad fontes aquarum potabit eos.
23O||49||11||187060	Et ponam omnes montes meos in viam, et semitæ meæ exaltabuntur.
23O||49||12||187070	Ecce isti de longe venient, et ecce illi ab aquilone et mari, et isti de terra australi.
23O||49||13||187080	Laudate, cæli, et exsulta, terra ; jubilate, montes, laudem, quia consolatus est Dominus populum suum, et pauperum suorum miserebitur.
23O||49||14||187090	Et dixit Sion : Dereliquit me Dominus, et Dominus oblitus est mei.
23O||49||15||187100	Numquid oblivisci potest mulier infantem suum, ut non misereatur filio uteri sui ? Et si illa oblita fuerit, ego tamen non obliviscar tui.
23O||49||16||187110	Ecce in manibus meis descripsi te ; muri tui coram oculis meis semper.
23O||49||17||187120	Venerunt structores tui ; destruentes te et dissipantes a te exibunt.
23O||49||18||187130	Leva in circuitu oculos tuos, et vide ; omnes isti congregati sunt, venerunt tibi. Vivo ego, dicit Dominus, quia omnibus his velut ornamento vestieris, et circumdabis tibi eos quasi sponsa ;
23O||49||19||187140	quia deserta tua, et solitudines tuæ, et terra ruinæ tuæ, nunc angusta erunt præ habitatoribus ; et longe fugabuntur qui absorbebant te.
23O||49||20||187150	Adhuc dicent in auribus tuis filii sterilitatis tuæ : Angustus est mihi locus, fac spatium mihi ut habitem.
23O||49||21||187160	Et dices in corde tuo : Quis genuit mihi istos ? Ego sterilis et non pariens, transmigrata, et captiva ; et istos quis enutrivit ? Ego destituta et sola ; et isti ubi erant ?
23O||49||22||187170	Hæc dicit Dominus Deus : Ecce levabo ad gentes manum meam, et ad populos exaltabo signum meum ; et afferent filios tuos in ulnis, et filias tuas super humeros portabunt.
23O||49||23||187180	Et erunt reges nutritii tui, et reginæ nutrices tuæ ; vultu in terram demisso adorabunt te, et pulverem pedum tuorum lingent. Et scies quia ego Dominus, super quo non confundentur qui exspectant eum.
23O||49||24||187190	Numquid tolletur a forti præda ? aut quod captum fuerit a robusto, salvum esse poterit ?
23O||49||25||187200	Quia hæc dicit Dominus : Equidem, et captivitas a forti tolletur ; et quod ablatum fuerit a robusto, salvabitur. Eos vero qui judicaverunt te, ego judicabo, et filios tuos ego salvabo.
23O||49||26||187210	Et cibabo hostes tuos carnibus suis, et quasi musto, sanguine suo inebriabuntur, et sciet omnis caro quia ego Dominus salvans te, et redemptor tuus fortis Jacob.
23O||50||1||187220	Hæc dicit Dominus : Quis est hic liber repudii matris vestræ, quo dimisi eam ? aut quis est creditor meus, cui vendidi vos ? Ecce in iniquitatibus vestris venditi estis, et in sceleribus vestris dimisi matrem vestram.
23O||50||2||187230	Quia veni, et non erat vir ; vocavi, et non erat qui audiret. Numquid abbreviata et parvula facta est manus mea, ut non possim redimere ? aut non est in me virtus ad liberandum ? Ecce in increpatione mea desertum faciam mare, ponam flumina in siccum ; computrescent pisces sine aqua, et morientur in siti.
23O||50||3||187240	Induam cælos tenebris, et saccum ponam operimentum eorum.
23O||50||4||187250	Dominus dedit mihi linguam eruditam, ut sciam sustentare eum qui lassus est verbo. Erigit mane, mane erigit mihi aurem, ut audiam quasi magistrum.
23O||50||5||187260	Dominus Deus aperuit mihi aurem, ego autem non contradico ; retrorsum non abii.
23O||50||6||187270	Corpus meum dedi percutientibus, et genas meas vellentibus ; faciem meam non averti ab increpantibus et conspuentibus in me.
23O||50||7||187280	Dominus Deus auxiliator meus, ideo non sum confusus ; ideo posui faciem meam ut petram durissimam, et scio quoniam non confundar.
23O||50||8||187290	Juxta est qui justificat me ; quis contradicet mihi ? Stemus simul ; quis est adversarius meus ? accedat ad me.
23O||50||9||187300	Ecce Dominus Deus auxiliator meus ; quis est qui condemnet me ? Ecce omnes quasi vestimentum conterentur ; tinea comedet eos.
23O||50||10||187310	Quis ex vobis timens Dominum, audiens vocem servi sui ? Qui ambulavit in tenebris, et non est lumen ei, speret in nomine Domini, et innitatur super Deum suum.
23O||50||11||187320	Ecce vos omnes accendentes ignem, accincti flammis ; ambulate in lumine ignis vestri, et in flammis quas succendistis ; de manu mea factum est hoc vobis ; in doloribus dormietis.
23O||51||1||187330	Audite me, qui sequimini quod justum est, et quæritis Dominum ; attendite ad petram unde excisi estis, et ad cavernam laci de qua præcisi estis.
23O||51||2||187340	Attendite ad Abraham, patrem vestrum, et ad Saram, quæ peperit vos ; quia unum vocavi eum, et benedixi ei, et multiplicavi eum.
23O||51||3||187350	Consolabitur ergo Dominus Sion, et consolabitur omnes ruinas ejus ; et ponet desertum ejus quasi delicias, et solitudinem ejus quasi hortum Domini. Gaudium et lætitia invenietur in ea, gratiarum actio et vox laudis.
23O||51||4||187360	Attendite ad me, popule meus, et, tribus mea, me audite : quia lex a me exiet, et judicium meum in lucem populorum requiescet.
23O||51||5||187370	Prope est justus meus, egressus est salvator meus, et brachia mea populos judicabunt ; me insulæ exspectabunt, et brachium meum sustinebunt.
23O||51||6||187380	Levate in cælum oculos vestros, et videte sub terra deorsum ; quia cæli sicut fumus liquescent, et terra sicut vestimentum atteretur, et habitatores ejus sicut hæc interibunt, salus autem mea in sempiternum erit, et justitia mea non deficiet.
23O||51||7||187390	Audite me, qui scitis justum : populus meus, lex mea in corde eorum ; nolite timere opprobrium hominum, et blasphemias eorum ne metuatis ;
23O||51||8||187400	sicut enim vestimentum, sic comedet eos vermis ; et sicut lanam, sic devorabit eos tinea : salus autem mea in sempiternum erit ; et justitia mea in generationes generationum.
23O||51||9||187410	Consurge, consurge, induere fortitudinem, brachium Domini ! Consurge sicut in diebus antiquis, in generationibus sæculorum. Numquid non tu percussisti superbum, vulnerasti draconem ?
23O||51||10||187420	Numquid non tu siccasti mare, aquam abyssi vehementis ; qui posuisti profundum maris viam, ut transirent liberati ?
23O||51||11||187430	Et nunc qui redempti sunt a Domino, revertentur ; et venient in Sion laudantes, et lætitia sempiterna super capita eorum, gaudium et lætitiam tenebunt ; fugiet dolor et gemitus.
23O||51||12||187440	Ego, ego ipse consolabor vos. Quis tu, ut timeres ab homine mortali, et a filio hominis qui quasi fœnum ita arescet ?
23O||51||13||187450	Et oblitus es Domini, factoris tui, qui tetendit cælos et fundavit terram ; et formidasti jugiter tota die a facie furoris ejus qui te tribulabat, et paraverat ad perdendum. Ubi nunc est furor tribulantis ?
23O||51||14||187460	Cito veniet gradiens ad aperiendum ; et non interficiet usque ad internecionem nec deficiet panis ejus.
23O||51||15||187470	Ego autem sum Dominus Deus tuus, qui conturbo mare, et intumescunt fluctus ejus ; Dominus exercituum nomen meum.
23O||51||16||187480	Posui verba mea in ore tuo, et in umbra manus meæ protexi te, ut plantes cælos, et fundes terram, et dicas ad Sion : Populus meus es tu.
23O||51||17||187490	Elevare, elevare, consurge, Jerusalem, quæ bibisti de manu Domini calicem iræ ejus ; usque ad fundum calicis soporis bibisti, et potasti usque ad fæces.
23O||51||18||187500	Non est qui sustentet eam, ex omnibus filiis quos genuit ; et non est qui apprehendat manum ejus, ex omnibus filiis quos enutrivit.
23O||51||19||187510	Duo sunt quæ occurrerunt tibi ; quis contristabitur super te ? Vastitas, et contritio, et fames, et gladius ; quis consolabitur te ?
23O||51||20||187520	Filii tui projecti sunt, dormierunt in capite omnium viarum sicut oryx illaqueatus ; pleni indignatione Domini, increpatione Dei tui.
23O||51||21||187530	Idcirco audi hoc, paupercula, et ebria non a vino.
23O||51||22||187540	Hæc dicit dominator tuus Dominus et Deus tuus, qui pugnabit pro populo suo : Ecce tuli de manu tua calicem soporis, fundum calicis indignationis meæ ; non adjicies ut bibas illum ultra.
23O||51||23||187550	Et ponam illum in manu eorum qui te humiliaverunt, et dixerunt animæ tuæ : Incurvare, ut transeamus ; et posuisti ut terram corpus tuum, et quasi viam transeuntibus.
23O||52||1||187560	Consurge, consurge, induere fortitudini tua, Sion ! induere vestimentis gloriæ tuæ, Jerusalem, civitas Sancti, quia non adjiciet ultra ut pertranseat per te incircumcisus et immundus.
23O||52||2||187570	Excutere de pulvere, consurge ; sede, Jerusalem ! Solve vincula colli tui, captiva filia Sion ;
23O||52||3||187580	quia hæc dicit Dominus : Gratis venundati estis, et sine argento redimemini.
23O||52||4||187590	Quia hæc dicit Dominus Deus : In Ægyptum descendit populus meus in principio, ut colonus esset ibi, et Assur absque ulla causa calumniatus est eum.
23O||52||5||187600	Et nunc quid mihi est hic, dicit Dominus, quoniam ablatus est populus meus gratis ? Dominatores ejus inique agunt, dicit Dominus, et jugiter tota die nomen meum blasphematur.
23O||52||6||187610	Propter hoc sciet populus meus nomen meum in die illa : quia ego ipse qui loquebar, ecce adsum.
23O||52||7||187620	Quam pulchri super montes pedes annuntiantis et prædicantis pacem, annuntiantis bonum, prædicantis salutem, dicentis Sion : Regnabit Deus tuus !
23O||52||8||187630	Vox speculatorum tuorum : levaverunt vocem, simul laudabunt, quia oculo ad oculum videbunt cum converterit Dominus Sion.
23O||52||9||187640	Gaudete, et laudate simul, deserta Jerusalem, quia consolatus est Dominus populum suum, redemit Jerusalem.
23O||52||10||187650	Paravit Dominus brachium sanctum suum in oculis omnium gentium ; et videbunt omnes fines terræ salutare Dei nostri.
23O||52||11||187660	Recedite, recedite ; exite inde, pollutum nolite tangere ; exite de medio ejus ; mundamini, qui fertis vasa Domini.
23O||52||12||187670	Quoniam non in tumultu exibitis, nec in fuga properabitis ; præcedet enim vos Dominus, et congregabit vos Deus Israël.
23O||52||13||187680	Ecce intelliget servus meus, exaltabitur et elevabitur, et sublimis erit valde.
23O||52||14||187690	Sicut obstupuerunt super te multi sic inglorius erit inter viros aspectus ejus, et forma ejus inter filios hominum,
23O||52||15||187700	iste asperget gentes multas, super ipsum continebunt reges os suum : quia quibus non est narratum de eo viderunt, et qui non audierunt contemplati sunt.
23O||53||1||187710	Quis credidit auditui nostro ? et brachium Domini cui revelatum est ?
23O||53||2||187720	Et ascendet sicut virgultum coram eo ; et sicut radix de terra sitienti. Non est species ei, neque decor, et vidimus eum, et non erat aspectus, et desideravimus eum ;
23O||53||3||187730	despectum, et novissimum virorum, virum dolorum, et scientem infirmitatem ; et quasi absconditus vultus ejus et despectus, unde nec reputavimus eum.
23O||53||4||187740	Vere languores nostros ipse tulit, et dolores nostros ipse portavit ; et nos putavimus eum quasi leprosum, et percussum a Deo, et humiliatum.
23O||53||5||187750	Ipse autem vulneratus est propter iniquitates nostras, attritus est propter scelera nostra ; disciplina pacis nostræ super eum, et livore ejus sanati sumus.
23O||53||6||187760	Omnes nos quasi oves erravimus, unusquisque in viam suam declinavit ; et posuit Dominus in eo iniquitatem omnium nostrum.
23O||53||7||187770	Oblatus est quia ipse voluit, et non aperuit os suum ; sicut ovis ad occisionem ducetur, et quasi agnus coram tondente se obmutescet, et non aperiet os suum.
23O||53||8||187780	De angustia, et de judicio sublatus est. Generationem ejus quis enarrabit ? quia abscissus est de terra viventium : propter scelus populi mei percussi eum.
23O||53||9||187790	Et dabit impios pro sepultura, et divitem pro morte sua, eo quod iniquitatem non fecerit, neque dolus fuerit in ore ejus.
23O||53||10||187800	Et Dominus voluit conterere eum in infirmitate. Si posuerit pro peccato animam suam, videbit semen longævum, et voluntas Domini in manu ejus dirigetur.
23O||53||11||187810	Pro eo quod laboravit anima ejus videbit et saturabitur. In scientia sua justificabit ipse justus servus meus multos, et iniquitates eorum ipse portabit.
23O||53||12||187820	Ideo dispertiam ei plurimos, et fortium dividet spolia, pro eo quod tradidit in mortem animam suam, et cum sceleratis reputatus est, et ipse peccata multorum tulit, et pro transgressoribus rogavit.
23O||54||1||187830	Lauda, sterilis, quæ non paris ; decanta laudem, et hinni, quæ non pariebas : quoniam multi filii desertæ magis quam ejus quæ habet virum, dicit Dominus.
23O||54||2||187840	Dilata locum tentorii tui, et pelles tabernaculorum tuorum extende, ne parcas ; longos fac funiculos tuos, et clavos tuos consolida.
23O||54||3||187850	Ad dexteram enim et ad lævam penetrabis, et semen tuum gentes hæreditabit, et civitates desertas inhabitabit.
23O||54||4||187860	Noli timere, quia non confunderis, neque erubesces ; non enim te pudebit, quia confusionis adolescentiæ tuæ oblivisceris, et opprobrii viduitatis tuæ non recordaberis amplius.
23O||54||5||187870	Quia dominabitur tui qui fecit te, Dominus exercituum nomen ejus, et redemptor tuus, Sanctus Israël, Deus omnis terræ vocabitur.
23O||54||6||187880	Quia et mulierem derelictam et mœrentem spiritu vocavit te Dominus, et uxorem ab adolescentia abjectam, dixit Deus tuus.
23O||54||7||187890	Ad punctum in modico dereliqui te, et in miserationibus magnis congregabo te.
23O||54||8||187900	In momento indignationis abscondi faciem meam parumper a te ; et in misericordia sempiterna misertus sum tui, dixit redemptor tuus, Dominus.
23O||54||9||187910	Sicut in diebus Noë istud mihi est, cui juravi ne inducerem aquas Noë ultra super terram ; sic juravi ut non irascar tibi, et non increpem te.
23O||54||10||187920	Montes enim commovebuntur, et colles contremiscent ; misericordia autem mea non recedet a te, et fœdus pacis meæ non movebitur, dixit miserator tuus Dominus.
23O||54||11||187930	Paupercula, tempestate convulsa absque ulla consolatione, ecce ego sternam per ordinem lapides tuos, et fundabo te in sapphiris ;
23O||54||12||187940	et ponam jaspidem propugnacula tua ; et portas tuas in lapides sculptos, et omnes terminos tuos in lapides desiderabiles ;
23O||54||13||187950	universos filios tuos doctos a Domino, et multitudinem pacis filiis tuis.
23O||54||14||187960	Et in justitia fundaberis : recede procul a calumnia, quia non timebis ; et a pavore, quia non appropinquabit tibi.
23O||54||15||187970	Ecce accola veniet qui non erat mecum, advena quondam tuus adjungetur tibi.
23O||54||16||187980	Ecce ego creavi fabrum sufflantem in igne prunas, et proferentem vas in opus suum ; et ego creavi interfectorem ad disperdendum.
23O||54||17||187990	Omne vas quod fictum est contra te, non dirigetur ; et omnem linguam resistentem tibi in judicio, judicabis. Hæc est hæreditas servorum Domini ; et justitia eorum apud me, dicit Dominus.
23O||55||1||188000	Omnes sitientes, venite ad aquas ; et qui non habetis argentum, properate, emite, et comedite : venite, emite absque argento et absque ulla commutatione vinum et lac.
23O||55||2||188010	Quare appenditis argentum non in panibus, et laborem vestrum non in saturitate ? Audite, audientes me ; et comedite bonum, et delectabitur in crassitudine anima vestra.
23O||55||3||188020	Inclinate aurem vestram, et venite ad me ; audite, et vivet anima vestra ; et feriam vobiscum pactum sempiternum, misericordias David fideles.
23O||55||4||188030	Ecce testem populis dedi eum, ducem ac præceptorem gentibus.
23O||55||5||188040	Ecce gentem quam nesciebas vocabis ; et gentes, quæ te non cognoverunt ad te current, propter Dominum Deum tuum, et Sanctum Israël, quia glorificavit te.
23O||55||6||188050	Quærite Dominum dum inveniri potest ; invocate eum dum prope est.
23O||55||7||188060	Derelinquat impius viam suam, et vir iniquus cogitationes suas, et revertatur ad Dominum, et miserebitur ejus ; et ad Deum nostrum, quoniam multus est ad ignoscendum.
23O||55||8||188070	Non enim cogitationes meæ, cogitationes vestræ ; neque viæ vestræ, viæ meæ, dicit Dominus.
23O||55||9||188080	Quia sicut exaltantur cæli a terra, sic exaltatæ sunt viæ meæ a viis vestris, et cogitationes meæ a cogitationibus vestris.
23O||55||10||188090	Et quomodo descendit imber et nix de cælo, et illuc ultra non revertitur, sed inebriat terram, et infundit eam, et germinare eam facit, et dat semen serenti, et panem comedenti :
23O||55||11||188100	sic erit verbum meum quod egredietur de ore meo ; non revertetur ad me vacuum, sed faciet quæcumque volui, et prosperabitur in his ad quæ misi illud.
23O||55||12||188110	Quia in lætitia egrediemini, et in pace deducemini ; montes et colles cantabunt coram vobis laudem et omnia ligna regionis plaudent manu.
23O||55||13||188120	Pro saliunca ascendet abies, et pro urtica crescet myrtus ; et erit Dominus nominatus in signum æternum quod non auferetur.
23O||56||1||188130	Hæc dicit Dominus : Custodite judicium, et facite justitiam, quia juxta est salus mea ut veniat, et justitia mea ut reveletur.
23O||56||2||188140	Beatus vir qui facit hoc, et filius hominis qui apprehendet istud, custodiens sabbatum ne polluat illud, custodiens manus suas ne faciat omne malum.
23O||56||3||188150	Et non dicat filius advenæ, qui adhæret Domino, dicens : Separatione dividet me Dominus a populo suo ; et non dicat eunuchus : Ecce ego lignum aridum.
23O||56||4||188160	Quia hæc dicit Dominus eunuchis : Qui custodierint sabbata mea, et elegerint quæ ego volui, et tenuerint fœdus meum,
23O||56||5||188170	dabo eis in domo mea et in muris meis locum, et nomen melius a filiis et filiabus : nomen sempiternum dabo eis, quod non peribit.
23O||56||6||188180	Et filios advenæ, qui adhærent Domino, ut colant eum, et diligant nomen ejus, ut sint ei in servos ; omnem custodientem sabbatum ne polluat illud, et tenentem fœdus meum ;
23O||56||7||188190	adducam eos in montem sanctum meum et lætificabo eos in domo orationis meæ ; holocausta eorum et victimæ eorum placebunt mihi super altari meo, quia domus mea domus orationis vocabitur cunctis populis.
23O||56||8||188200	Ait Dominus Deus, qui congregat dispersos Israël : Adhuc congregabo ad eum congregatos ejus.
23O||56||9||188210	Omnes bestiæ agri, venite ad devorandum, universæ bestiæ saltus.
23O||56||10||188220	Speculatores ejus cæci omnes, nescierunt universi : canes muti non valentes latrare, videntes vana, dormientes, et amantes somnia.
23O||56||11||188230	Et canes imprudentissimi, nescierunt saturitatem ; ipsi pastores ignoraverunt intelligentiam ; omnes in viam suam declinaverunt ; unusquisque ad avaritiam suam, a summo usque ad novissimum.
23O||56||12||188240	Venite, sumamus vinum, et impleamur ebrietate ; et erit sicut hodie, sic et cras, et multo amplius.
23O||57||1||188250	Justus perit, et non est qui recogitet in corde suo ; et viri misericordiæ colliguntur, quia non est qui intelligat, a facie enim malitiæ collectus est justus.
23O||57||2||188260	Veniat pax, requiescat in cubili suo qui ambulavit in directione sua.
23O||57||3||188270	Vos autem accedite huc, filii auguratricis, semen adulteri et fornicariæ.
23O||57||4||188280	Super quem lusistis ? super quem dilatastis os, et ejecistis linguam ? Numquid non vos filii scelesti, semen mendax,
23O||57||5||188290	qui consolamini in diis subter omne lignum frondosum ; immolantes parvulos in torrentibus, subter eminentes petras ?
23O||57||6||188300	In partibus torrentis pars tua, hæc est sors tua ; et ipsis effudisti libamen, obtulisti sacrificium. Numquid super his non indignabor ?
23O||57||7||188310	Super montem excelsum et sublimem posuisti cubile tuum, et illuc ascendisti ut immolares hostias.
23O||57||8||188320	Et post ostium, et retro postem, posuisti memoriale tuum. Quia juxta me discooperuisti, et suscepisti adulterum, dilatasti cubile tuum ; et pepigisti cum eis fœdus ; dilexisti stratum eorum manu aperta.
23O||57||9||188330	Et ornasti te regi unguento, et multiplicasti pigmenta tua. Misisti legatos tuos procul, et humiliata es usque ad inferos.
23O||57||10||188340	In multitudine viæ tuæ laborasti ; non dixisti : Quiescam. Vitam manus tuæ invenisti ; propterea non rogasti.
23O||57||11||188350	Pro quo sollicita timuisti, quia mentita es, et mei non es recordata, neque cogitasti in corde tuo ? Quia ego tacens et quasi non videns, et mei oblita es.
23O||57||12||188360	Ego annuntiabo justitiam tuam, et opera tua non proderunt tibi.
23O||57||13||188370	Cum clamaveris, liberent te congregati tui, et omnes eos auferet ventus, tollet aura. Qui autem fiduciam habet mei, hæreditabit terram, et possidebit montem sanctum meum.
23O||57||14||188380	Et dicam : Viam facite, præbete iter ; declinate de semita, auferte offendicula de via populi mei.
23O||57||15||188390	Quia hæc dicit Excelsus, et Sublimis, habitans æternitatem, et sanctum nomen ejus, in excelso et in sancto habitans, et cum contrito et humili spiritu : ut vivificet spiritum humilium, et vivificet cor contritorum.
23O||57||16||188400	Non enim in sempiternum litigabo, neque usque ad finem irascar, quia spiritus a facie mea egredietur, et flatus ego faciam.
23O||57||17||188410	Propter iniquitatem avaritiæ ejus iratus sum, et percussi eum. Abscondi a te faciem meam, et indignatus sum ; et abiit vagus in via cordis sui.
23O||57||18||188420	Vias ejus vidi, et sanavi eum ; et reduxi eum, et reddidi consolationes ipsi, et lugentibus ejus.
23O||57||19||188430	Creavi fructum labiorum pacem ; pacem ei qui longe est et qui prope, dixit Dominus, et sanavi eum.
23O||57||20||188440	Impii autem quasi mare fervens, quod quiescere non potest, et redundant fluctus ejus in conculcationem et lutum.
23O||57||21||188450	Non est pax impiis, dicit Dominus Deus.
23O||58||1||188460	Clama, ne cesses, quasi tuba exalta vocem tuam, et annuntia populo meo scelera eorum, et domui Jacob peccata eorum.
23O||58||2||188470	Me etenim de die in diem quærunt, et scire vias meas volunt, quasi gens quæ justitiam fecerit, et judicium Dei sui non dereliquerit. Rogant me judicia justitiæ, appropinquare Deo volunt.
23O||58||3||188480	Quare jejunavimus, et non aspexisti ; humiliavimus animas nostras, et nescisti ? Ecce in die jejunii vestri invenitur voluntas vestra, et omnes debitores vestros repetitis.
23O||58||4||188490	Ecce ad lites et contentiones jejunatis, et percutitis pugno impie. Nolite jejunare sicut usque ad hanc diem, ut audiatur in excelso clamor vester.
23O||58||5||188500	Numquid tale est jejunium quod elegi, per diem affligere hominem animam suam ? Numquid contorquere quasi circulum caput suum, et saccum et cinerem sternere ? Numquid istud vocabis jejunium, et diem acceptabilem Domino ?
23O||58||6||188510	Nonne hoc est magis jejunium quod elegi ? Dissolve colligationes impietatis, solve fasciculos deprimentes, dimitte eos qui confracti sunt liberos, et omne opus dirumpe ;
23O||58||7||188520	frange esurienti panem tuum, et egenos vagosque induc in domum tuam ; cum videris nudum, operi eum, et carnem tuam ne despexeris.
23O||58||8||188530	Tunc erumpet quasi mane lumen tuum ; et sanitas tua citius orietur, et anteibit faciem tuam justitia tua, et gloria Domini colliget te.
23O||58||9||188540	Tunc invocabis, et Dominus exaudiet ; clamabis, et dicet : Ecce adsum. Si abstuleris de medio tui catenam, et desieris extendere digitum et loqui quod non prodest ;
23O||58||10||188550	cum effuderis esurienti animam tuam, et animam afflictam repleveris, orietur in tenebris lux tua, et tenebræ tuæ erunt sicut meridies.
23O||58||11||188560	Et requiem tibi dabit Dominus semper, et implebit splendoribus animam tuam, et ossa tua liberabit ; et eris quasi hortus irriguus, et sicut fons aquarum cujus non deficient aquæ.
23O||58||12||188570	Et ædificabuntur in te deserta sæculorum, fundamenta generationis et generationis suscitabis ; et vocaberis ædificator sepium, avertens semitas in quietem.
23O||58||13||188580	Si averteris a sabbato pedem tuum, facere voluntatem tuam in die sancto meo ; et vocaveris sabbatum delicatum, et sanctum Domini gloriosum, et glorificaveris eum dum non facis vias tuas, et non invenitur voluntas tua, ut loquaris sermonem :
23O||58||14||188590	tunc delectaberis super Domino ; et sustollam te super altitudines terræ, et cibabo te hæreditate Jacob, patris tui ; os enim Domini locutum est.
23O||59||1||188600	Ecce non est abbreviata manus Domini, ut salvare nequeat ; neque aggravata est auris ejus, ut non exaudiat.
23O||59||2||188610	Sed iniquitates vestræ diviserunt inter vos et Deum vestrum ; et peccata vestra absconderunt faciem ejus a vobis, ne exaudiret.
23O||59||3||188620	Manus enim vestræ pollutæ sunt sanguine, et digiti vestri iniquitate ; labia vestra locuta sunt mendacium, et lingua vestra iniquitatem fatur.
23O||59||4||188630	Non est qui invocet justitiam, neque est qui judicet vere ; sed confidunt in nihilo, et loquuntur vanitates ; conceperunt laborem, et pepererunt iniquitatem.
23O||59||5||188640	Ova aspidum ruperunt, et telas araneæ texuerunt. Qui comederit de ovis eorum, morietur ; et quod confotum est, erumpet in regulum.
23O||59||6||188650	Telæ eorum non erunt in vestimentum, neque operientur operibus suis ; opera eorum opera inutilia, et opus iniquitatis in manibus eorum.
23O||59||7||188660	Pedes eorum ad malum currunt, et festinant ut effundant sanguinem innocentem ; cogitationes eorum cogitationes inutiles, vastitas et contritio in viis eorum.
23O||59||8||188670	Viam pacis nescierunt, et non est judicium in gressibus eorum ; semitæ eorum incurvatæ sunt eis ; omnis qui calcat in eis, ignorat pacem.
23O||59||9||188680	Propter hoc elongatum est judicium a nobis, et non apprehendet nos justitia. Exspectavimus lucem, et ecce tenebræ ; splendorem, et in tenebris ambulavimus.
23O||59||10||188690	Palpavimus sicut cæci parietem, et quasi absque oculis attrectavimus ; impegimus meridie quasi in tenebris, in caliginosis quasi mortui.
23O||59||11||188700	Rugiemus quasi ursi omnes, et quasi columbæ meditantes gememus : exspectavimus judicium, et non est ; salutem, et elongata est a nobis.
23O||59||12||188710	Multiplicatæ sunt enim iniquitates nostræ coram te, et peccata nostra responderunt nobis, quia scelera nostra nobiscum et iniquitates nostras cognovimus.
23O||59||13||188720	Peccare et mentiri contra Dominum, et aversi sumus ne iremus post tergum Dei nostri, ut loqueremur calumniam et transgressionem ; concepimus et locuti sumus de corde verba mendacii.
23O||59||14||188730	Et conversum est retrorsum judicium, et justitia longe stetit, quia corruit in platea veritas et æquitas non potuit ingredi.
23O||59||15||188740	Et facta est veritas in oblivionem ; et qui recessit a malo, prædæ patuit. Et vidit Dominus, et malum apparuit in oculis ejus, quia non est judicium.
23O||59||16||188750	Et vidit quia non est vir, et aporiatus est, quia non est qui occurrat ; et salvavit sibi brachium suum, et justitia ejus ipsa confirmavit eum.
23O||59||17||188760	Indutus est justitia ut lorica, et galea salutis in capite ejus ; indutus est vestimentis ultionis, et opertus est quasi pallio zeli,
23O||59||18||188770	sicut ad vindictam quasi ad retributionem indignationis hostibus suis, et vicissitudinem inimicis suis ; insulis vicem reddet.
23O||59||19||188780	Et timebunt qui ab occidente nomen Domini, et qui ab ortu solis gloriam ejus, cum venerit quasi fluvius violentus quem spiritus Domini cogit ;
23O||59||20||188790	et venerit Sion redemptor, et eis qui redeunt ab iniquitate in Jacob, dicit Dominus.
23O||59||21||188800	Hoc fœdus meum cum eis, dicit Dominus : spiritus meus qui est in te, et verba mea quæ posui in ore tuo, non recedent de ore tuo, et de ore seminis tui, et de ore seminis seminis tui, dicit Dominus, amodo et usque in sempiternum.
23O||60||1||188810	Surge, illuminare, Jerusalem, quia venit lumen tuum, et gloria Domini super te orta est.
23O||60||2||188820	Quia ecce tenebræ operient terram, et caligo populos ; super te autem orietur Dominus, et gloria ejus in te videbitur.
23O||60||3||188830	Et ambulabunt gentes in lumine tuo, et reges in splendore ortus tui.
23O||60||4||188840	Leva in circuitu oculos tuos, et vide : omnes isti congregati sunt, venerunt tibi ; filii tui de longe venient et filiæ tuæ de latere surgent.
23O||60||5||188850	Tunc videbis, et afflues, mirabitur et dilatabitur cor tuum, quando conversa fuerit ad te multitudo maris, fortitudo gentium venerit tibi.
23O||60||6||188860	Inundatio camelorum operiet te, dromedarii Madian et Epha ; omnes de Saba venient, aurum et thus deferentes, et laudem Domino annuntiantes.
23O||60||7||188870	Omne pecus Cedar congregabitur tibi ; arietes Nabaioth ministrabunt tibi : offerentur super placabili altari meo, et domum majestatis meæ glorificabo.
23O||60||8||188880	Qui sunt isti qui ut nubes volant, et quasi columbæ ad fenestras suas ?
23O||60||9||188890	Me enim insulæ exspectant, et naves maris in principio, ut adducam filios tuos de longe ; argentum eorum, et aurum eorum cum eis, nomini Domini Dei tui, et Sancto Israël, quia glorificavit te.
23O||60||10||188900	Et ædificabunt filii peregrinorum muros tuos, et reges eorum ministrabunt tibi ; in indignatione enim mea percussi te, et in reconciliatione mea misertus sum tui.
23O||60||11||188910	Et aperientur portæ tuæ jugiter ; die ac nocte non claudentur, ut afferatur ad te fortitudo gentium, et reges earum adducantur.
23O||60||12||188920	Gens enim et regnum quod non servierit tibi peribit, et gentes solitudine vastabuntur.
23O||60||13||188930	Gloria Libani ad te veniet, abies, et buxus, et pinus simul ad ornandum locum sanctificationis meæ ; et locum pedum meorum glorificabo.
23O||60||14||188940	Et venient ad te curvi filii eorum qui humiliaverunt te, et adorabunt vestigia pedum tuorum omnes qui detrahebant tibi, et vocabunt te civitatem Domini, Sion Sancti Israël.
23O||60||15||188950	Pro eo quod fuisti derelicta et odio habita, et non erat qui per te transiret, ponam te in superbiam sæculorum, gaudium in generationem et generationem ;
23O||60||16||188960	et suges lac gentium, et mamilla regum lactaberis ; et scies quia ego Dominus salvans te, et redemptor tuus, Fortis Jacob.
23O||60||17||188970	Pro ære afferam aurum, et pro ferro afferam argentum, et pro lignis æs, et pro lapidibus ferrum, et ponam visitationem tuam pacem, et præpositos tuos justitiam.
23O||60||18||188980	Non audietur ultra iniquitas in terra tua, vastitas et contritio in terminis tuis ; et occupabit salus muros tuos, et portas tuas laudatio.
23O||60||19||188990	Non erit tibi amplius sol ad lucendum per diem, nec splendor lunæ illuminabit te ; sed erit tibi Dominus in lucem sempiternam, et Deus tuus in gloriam tuam.
23O||60||20||189000	Non occidet ultra sol tuus, et luna tua non minuetur, quia erit tibi Dominus in lucem sempiternam, et complebuntur dies luctus tui.
23O||60||21||189010	Populus autem tuus omnes justi ; in perpetuum hæreditabunt terram, germen plantationis meæ, opus manus meæ ad glorificandum.
23O||60||22||189020	Minimus erit in mille, et parvulus in gentem fortissimam. Ego Dominus, in tempore ejus subito faciam istud.
23O||61||1||189030	Spiritus Domini super me, eo quod unxerit Dominus me ; ad annuntiandum mansuetis misit me, ut mederer contritis corde, et prædicarem captivis indulgentiam, et clausis apertionem ;
23O||61||2||189040	ut prædicarem annum placabilem Domino, et diem ultionis Deo nostro ; ut consolarer omnes lugentes,
23O||61||3||189050	ut ponerem lugentibus Sion, et darem eis coronam pro cinere, oleum gaudii pro luctu, pallium laudis pro spiritu mœroris ; et vocabuntur in ea fortes justitiæ, plantatio Domini ad glorificandum.
23O||61||4||189060	Et ædificabunt deserta a sæculo, et ruinas antiquas erigent, et instaurabunt civitates desertas, dissipatas in generationem et generationem.
23O||61||5||189070	Et stabunt alieni, et pascent pecora vestra, et filii peregrinorum agricolæ et vinitores vestri erunt.
23O||61||6||189080	Vos autem sacerdotes Domini vocabimini, Ministri Dei nostri, dicetur vobis : fortitudinem gentium comedetis, et in gloria earum superbietis.
23O||61||7||189090	Pro confusione vestra duplici et rubore, laudabunt partem suam ; propter hoc in terra sua duplicia possidebunt, lætitia sempiterna erit eis.
23O||61||8||189100	Quia ego Dominus diligens judicium, et odio habens rapinam in holocausto ; et dabo opus eorum in veritate, et fœdus perpetuum feriam eis.
23O||61||9||189110	Et scient in gentibus semen eorum, et germen eorum in medio populorum ; omnes qui viderint eos cognoscent illos, quia isti sunt semen cui benedixit Dominus.
23O||61||10||189120	Gaudens gaudebo in Domino, et exsultabit anima mea in Deo meo, quia induit me vestimentis salutis, et indumento justitiæ circumdedit me, quasi sponsum decoratum corona, et quasi sponsam ornatam monilibus suis.
23O||61||11||189130	Sicut enim terra profert germen suum, et sicut hortus semen suum germinat, sic Dominus Deus germinabit justitiam et laudem coram universis gentibus.
23O||62||1||189140	Propter Sion non tacebo, et propter Jerusalem non quiescam, donec egrediatur ut splendor justus ejus, et salvator ejus ut lampas accendatur.
23O||62||2||189150	Et videbunt gentes justum tuum, et cuncti reges inclytum tuum ; et vocabitur tibi nomen novum, quod os Domini nominabit.
23O||62||3||189160	Et eris corona gloriæ in manu Domini, et diadema regni in manu Dei tui.
23O||62||4||189170	Non vocaberis ultra Derelicta, et terra tua non vocabitur amplius Desolata ; sed vocaberis Voluntas mea in ea, et terra tua Inhabitata, quia complacuit Domino in te ; et terra tua inhabitabitur.
23O||62||5||189180	Habitabit enim juvenis cum virgine, et habitabunt in te filii tui ; et gaudebit sponsus super sponsam, et gaudebit super te Deus tuus.
23O||62||6||189190	Super muros tuos, Jerusalem, constitui custodes ; tota die et tota nocte in perpetuum non tacebunt. Qui reminiscimini Domini, ne taceatis,
23O||62||7||189200	et ne detis silentium ei, donec stabiliat et donec ponat Jerusalem laudem in terra.
23O||62||8||189210	Juravit Dominus in dextera sua, et in brachio fortitudinis suæ : Si dedero triticum tuum ultra cibum inimicis tuis ; et si biberint filii alieni vinum tuum in quo laborasti.
23O||62||9||189220	Quia qui congregant illud, comedent, et laudabunt Dominum ; et qui comportant illud, bibent in atriis sanctis meis.
23O||62||10||189230	Transite, transite per portas, præparate viam populo, planum facite iter, eligite lapides, et elevate signum ad populos.
23O||62||11||189240	Ecce Dominus auditum fecit in extremis terræ : Dicite filiæ Sion : Ecce Salvator tuus venit ; ecce merces ejus cum eo, et opus ejus coram illo.
23O||62||12||189250	Et vocabunt eos Populus sanctus, redempti a Domino ; tu autem vocaberis : Quæsita civitas, et non derelicta.
23O||63||1||189260	Quis est iste, qui venit de Edom, tinctis vestibus de Bosra ? Iste formosus in stola sua, gradiens in multitudine fortitudinis suæ. Ego qui loquor justitiam, et propugnator sum ad salvandum.
23O||63||2||189270	Quare ergo rubrum est indumentum tuum, et vestimenta tua sicut calcantium in torculari ?
23O||63||3||189280	Torcular calcavi solus, et de gentibus non est vir mecum ; calcavi eos in furore meo, et conculcavi eos in ira mea ; et aspersus est sanguis eorum super vestimenta mea, et omnia indumenta mea inquinavi.
23O||63||4||189290	Dies enim ultionis in corde meo, annus redemptionis meæ venit.
23O||63||5||189300	Circumspexi, et non erat auxiliator ; quæsivi, et non fuit qui adjuvaret ; et salvavit mihi brachium meum, et indignatio mea ipsa auxiliata est mihi.
23O||63||6||189310	Et conculcavi populos in furore meo, et inebriavi eos in indignatione mea, et detraxi in terram virtutem eorum.
23O||63||7||189320	Miserationum Domini recordabor, laudem Domini super omnibus quæ reddidit nobis Dominus, et super multitudinem bonorum domui Israël, quæ largitus est eis secundum indulgentiam suam, et secundum multitudinem misericordiarum suarum.
23O||63||8||189330	Et dixit : Verumtamen populus meus est, filii non negantes ; et factus est eis salvator.
23O||63||9||189340	In omni tribulatione eorum non est tribulatus, et angelus faciei ejus salvavit eos : in dilectione sua et in indulgentia sua ipse redemit eos, et portavit eos, et elevavit eos cunctis diebus sæculi.
23O||63||10||189350	Ipsi autem ad iracundiam provocaverunt, et afflixerunt spiritum Sancti ejus ; et conversus est eis in inimicum, et ipse debellavit eos.
23O||63||11||189360	Et recordatus est dierum sæculi Moysi, et populi sui. Ubi est qui eduxit eos de mari cum pastoribus gregis sui ? Ubi est qui posuit in medio ejus spiritum Sancti sui ;
23O||63||12||189370	qui eduxit ad dexteram Moysen, brachio majestatis suæ ; qui scidit aquas ante eos, ut faceret sibi nomen sempiternum ;
23O||63||13||189380	qui eduxit eos per abyssos, quasi equum in deserto non impingentem ?
23O||63||14||189390	Quasi animal in campo descendens, spiritus Domini ductor ejus fuit. Sic adduxisti populum tuum, ut faceres tibi nomen gloriæ.
23O||63||15||189400	Attende de cælo, et vide de habitaculo sancto tuo, et gloriæ tuæ. Ubi est zelus tuus, et fortitudo tua, multitudo viscerum tuorum et miserationum tuarum ? Super me continuerunt se.
23O||63||16||189410	Tu enim pater noster ; et Abraham nescivit nos, et Israël ignoravit nos ; tu, Domine, pater noster, redemptor noster, a sæculo nomen tuum.
23O||63||17||189420	Quare errare nos fecisti, Domine, de viis tuis ; indurasti cor nostrum ne timeremus te ? Convertere propter servos tuos, tribus hæreditatis tuæ.
23O||63||18||189430	Quasi nihilum possederunt populum sanctum tuum, hostes nostri conculcaverunt sanctificationem tuam.
23O||63||19||189440	Facti sumus quasi in principio, cum non dominareris nostri, neque invocaretur nomen tuum super nos.
23O||64||1||189450	Utinam dirumperes cælos, et descenderes ; a facie tua montes defluerent.
23O||64||2||189460	Sicut exustio ignis tabescerent, aquæ arderent igni, ut notum fieret nomen tuum inimicis tuis, a facie tua gentes turbarentur.
23O||64||3||189470	Cum feceris mirabilia, non sustinebimus ; descendisti, et a facie tua montes defluxerunt.
23O||64||4||189480	A sæculo non audierunt, neque auribus perceperunt ; oculus non vidit, Deus, absque te, quæ præparasti exspectantibus te.
23O||64||5||189490	Occurristi lætanti, et facienti justitiam ; in viis tuis recordabuntur tui. Ecce tu iratus es, et peccavimus ; in ipsis fuimus semper, et salvabimur.
23O||64||6||189500	Et facti sumus ut immundus omnes nos, et quasi pannus menstruatæ universæ justitiæ nostræ ; et cecidimus quasi folium universi, et iniquitates nostræ quasi ventus abstulerunt nos.
23O||64||7||189510	Non est qui invocet nomen tuum ; qui consurgat, et teneat te. Abscondisti faciem tuam a nobis, et allisisti nos in manu iniquitatis nostræ.
23O||64||8||189520	Et nunc, Domine, pater noster es tu, nos vero lutum ; et fictor noster tu, et opera manuum tuarum omnes nos.
23O||64||9||189530	Ne irascaris, Domine, satis, et ne ultra memineris iniquitatis nostræ ; ecce, respice, populus tuus omnes nos.
23O||64||10||189540	Civitas Sancti tui facta est deserta, Sion deserta facta est, Jerusalem desolata est.
23O||64||11||189550	Domus sanctificationis nostræ et gloriæ nostræ, ubi laudaverunt te patres nostri, facta est in exustionem ignis, et omnia desiderabilia nostra versa sunt in ruinas.
23O||64||12||189560	Numquid super his continebis te, Domine ; tacebis, et affliges nos vehementer ?
23O||65||1||189570	Quæsierunt me qui ante non interrogabant, invenerunt qui non quæsierunt me. Dixi : Ecce ego, ecce ego, ad gentem quæ non invocabat nomen meum.
23O||65||2||189580	Expandi manus meas tota die ad populum incredulum, qui graditur in via non bona post cogitationes suas.
23O||65||3||189590	Populus qui ad iracundiam provocat me ante faciem meam semper ; qui immolant in hortis, et sacrificant super lateres ;
23O||65||4||189600	qui habitant in sepulchris, et in delubris idolorum dormiunt ; qui comedunt carnem suillam, et jus profanum in vasis eorum ;
23O||65||5||189610	qui dicunt : Recede a me, non appropinques mihi, quia immundus es. Isti fumus erunt in furore meo, ignis ardens tota die.
23O||65||6||189620	Ecce scriptum est coram me : Non tacebo, sed reddam, et retribuam in sinum eorum.
23O||65||7||189630	Iniquitates vestras, et iniquitates patrum vestrorum simul, dicit Dominus ; qui sacrificaverunt super montes, et super colles exprobraverunt mihi ; et remetiar opus eorum primum in sinu eorum.
23O||65||8||189640	Hæc dicit Dominus : Quomodo si inveniatur granum in botro, et dicatur : Ne dissipes illud, quoniam benedictio est, sic faciam propter servos meos, ut non disperdam totum.
23O||65||9||189650	Et educam de Jacob semen, et de Juda possidentem montes meos ; et hæreditabunt eam electi mei, et servi mei habitabunt ibi.
23O||65||10||189660	Et erunt campestria in caulas gregum, et vallis Achor in cubile armentorum, populo meo qui requisierunt me.
23O||65||11||189670	Et vos qui dereliquistis Dominum, qui obliti estis montem sanctum meum, qui ponitis Fortunæ mensam, et libatis super eam ;
23O||65||12||189680	numerabo vos in gladio, et omnes in cæde corruetis : pro eo quod vocavi, et non respondistis ; locutus sum, et non audistis ; et faciebatis malum in oculis meis, et quæ nolui elegistis.
23O||65||13||189690	Propter hoc hæc dicit Dominus Deus : Ecce servi mei comedent, et vos esurietis ; ecce servi mei bibent, et vos sitietis ;
23O||65||14||189700	ecce servi mei lætabuntur, et vos confundemini ; ecce servi mei laudabunt præ exsultatione cordis, et vos clamabitis præ dolore cordis, et præ contritione spiritus ululabitis,
23O||65||15||189710	et dimittetis nomen vestrum in juramentum electis meis ; et interficiet te Dominus Deus, et servos suos vocabit nomine alio :
23O||65||16||189720	in quo qui benedictus est super terram benedicetur in Deo amen, et qui jurat in terra jurabit in Deo amen ; quia oblivioni traditæ sunt angustiæ priores, et quia absconditæ sunt ab oculis meis.
23O||65||17||189730	Ecce enim ego creo cælos novos, et terram novam ; et non erunt in memoria priora, et non ascendent super cor.
23O||65||18||189740	Sed gaudebitis et exsultabitis usque in sempiternum in his quæ ego creo : quia ecce ego creo Jerusalem exsultationem, et populum ejus gaudium.
23O||65||19||189750	Et exsultabo in Jerusalem, et gaudebo in populo meo, et non audietur in eo ultra vox fletus et vox clamoris.
23O||65||20||189760	Non erit ibi amplius infans dierum, et senex qui non impleat dies suos, quoniam puer centum annorum morietur, et peccator centum annorum maledictus erit.
23O||65||21||189770	Et ædificabunt domos, et habitabunt ; et plantabunt vineas, et comedent fructus earum.
23O||65||22||189780	Non ædificabunt, et alius habitabit ; non plantabunt, et alius comedet : secundum enim dies ligni erunt dies populi mei, et opera manuum eorum inveterabunt.
23O||65||23||189790	Electi mei non laborabunt frustra, neque generabunt in conturbatione, quia semen benedictorum Domini est, et nepotes eorum cum eis.
23O||65||24||189800	Eritque antequam clament, ego exaudiam ; adhuc illis loquentibus, ego audiam.
23O||65||25||189810	Lupus et agnus pascentur simul, leo et bos comedent paleas, et serpenti pulvis panis ejus. Non nocebunt, neque occident in omni monte sancto meo, dicit Dominus.
23O||66||1||189820	Hæc dicit Dominus : Cælum sedes mea, terra autem scabellum pedum meorum. Quæ est ista domus quam ædificabitis mihi ? et quis est iste locus quietis meæ ?
23O||66||2||189830	Omnia hæc manus mea fecit, et facta sunt universa ista, dicit Dominus ; ad quem autem respiciam, nisi ad pauperculum, et contritum spiritu, et trementem sermones meos ?
23O||66||3||189840	Qui immolat bovem, quasi qui interficiat virum ; qui mactat pecus, quasi qui excerebret canem ; qui offert oblationem, quasi qui sanguinem suillum offerat ; qui recordatur thuris, quasi qui benedicat idolo. Hæc omnia elegerunt in viis suis, et in abominationibus suis anima eorum delectata est.
23O||66||4||189850	Unde et ego eligam illusiones eorum, et quæ timebant adducam eis ; quia vocavi, et non erat qui responderet ; locutus sum, et non audierunt ; feceruntque malum in oculis meis et quæ nolui elegerunt.
23O||66||5||189860	Audite verbum Domini, qui tremitis ad verbum ejus. Dixerunt fratres vestri odientes vos, et abjicientes propter nomen meum : Glorificetur Dominus, et videbimus in lætitia vestra ; ipsi autem confundentur.
23O||66||6||189870	Vox populi de civitate, vox de templo, vox Domini reddentis retributionem inimicis suis.
23O||66||7||189880	Antequam parturiret, peperit ; antequam veniret partus ejus, peperit masculum.
23O||66||8||189890	Quis audivit umquam tale ? et quis vidit huic simile ? Numquid parturiet terra in die una, aut parietur gens simul, quia parturivit et peperit Sion filios suos ?
23O||66||9||189900	Numquid ego qui alios parere facio, ipse non pariam ? dicit Dominus. Si ego, qui generationem ceteris tribuo, sterilis ero ? ait Dominus Deus tuus.
23O||66||10||189910	Lætamini cum Jerusalem, et exsultate in ea, omnes qui diligitis eam ; gaudete cum ea gaudio, universi qui lugetis super eam ;
23O||66||11||189920	ut sugatis et repleamini ab ubere consolationis ejus, ut mulgeatis et deliciis affluatis ab omnimoda gloria ejus.
23O||66||12||189930	Quia hæc dicit Dominus : Ecce ego declinabo super eam quasi fluvium pacis, et quasi torrentem inundantem gloriam gentium, quam sugetis ; ad ubera portabimini, et super genua blandientur vobis.
23O||66||13||189940	Quomodo si cui mater blandiatur, ita ego consolabor vos, et in Jerusalem consolabimini.
23O||66||14||189950	Videbitis, et gaudebit cor vestrum ; et ossa vestra quasi herba germinabunt ; et cognoscetur manus Domini servis ejus, et indignabitur inimicis suis.
23O||66||15||189960	Quia ecce Dominus in igne veniet, et quasi turbo quadrigæ ejus, reddere in indignatione furorem suum et increpationem suam in flamma ignis ;
23O||66||16||189970	quia in igne Dominus dijudicabit, et in gladio suo ad omnem carnem ; et multiplicabuntur interfecti a Domino,
23O||66||17||189980	qui sanctificabantur et mundos se putabant in hortis post januam intrinsecus, qui comedebant carnem suillam, et abominationem et murem : simul consumentur, dicit Dominus.
23O||66||18||189990	Ego autem opera eorum et cogitationes eorum venio ut congregem, cum omnibus gentibus et linguis ; et venient, et videbunt gloriam meam.
23O||66||19||190000	Et ponam in eis signum, et mittam ex eis qui salvati fuerint, ad gentes in mare, in Africam, et Lydiam, tendentes sagittam ; in Italiam et Græciam, ad insulas longe, ad eos qui non audierunt de me, et non viderunt gloriam meam. Et annuntiabunt gloriam meam gentibus ;
23O||66||20||190010	et adducent omnes fratres vestros de cunctis gentibus donum Domino, in equis, et in quadrigis, et in lecticis, et in mulis, et in carrucis, ad montem sanctum meum Jerusalem, dicit Dominus, quomodo si inferant filii Israël munus in vase mundo in domum Domini.
23O||66||21||190020	Et assumam ex eis in sacerdotes et Levitas, dicit Dominus.
23O||66||22||190030	Quia sicut cæli novi, et terra nova, quæ ego facio stare coram me, dicit Dominus, sic stabit semen vestrum et nomen vestrum.
23O||66||23||190040	Et erit mensis ex mense, et sabbatum ex sabbato ; veniet omnis caro ut adoret coram facie mea, dicit Dominus.
23O||66||24||190050	Et egredientur, et videbunt cadavera, virorum qui prævaricati sunt in me ; vermis eorum non morietur, et ignis eorum non extinguetur ; et erunt usque ad satietatem visionis omni carni.
24O||1||1||190060	Verba Jeremiæ, filii Helciæ, de sacerdotibus qui fuerunt in Anathoth, in terra Benjamin.
24O||1||2||190070	Quod factum est verbum Domini ad eum in diebus Josiæ, filii Amon, regis Juda, in tertiodecimo anno regni ejus.
24O||1||3||190080	Et factum est in diebus Joakim, filii Josiæ, regis Juda, usque ad consummationem undecimi anni Sedeciæ, filii Josiæ, regis Juda, usque ad transmigrationem Jerusalem, in mense quinto.
24O||1||4||190090	Et factum est verbum Domini ad me, dicens :
24O||1||5||190100	Priusquam te formarem in utero, novi te : et antequam exires de vulva, sanctificavi te, et prophetam in gentibus dedi te.
24O||1||6||190110	Et dixi : A, a, a, Domine Deus, ecce nescio loqui, quia puer ego sum.
24O||1||7||190120	Et dixit Dominus ad me : Noli dicere : Puer sum ; quoniam ad omnia quæ mittam te ibis, et universa quæcumque mandavero tibi loqueris.
24O||1||8||190130	Ne timeas a facie eorum, quia tecum ego sum ut eruam te, dicit Dominus.
24O||1||9||190140	Et misit Dominus manum suam, et tetigit os meum, et dixit Dominus ad me : Ecce dedi verba mea in ore tuo :
24O||1||10||190150	ecce constitui te hodie super gentes et super regna, ut evellas, et destruas, et disperdas, et dissipes, et ædifices, et plantes.
24O||1||11||190160	Et factum est verbum Domini ad me, dicens : Quid tu vides, Jeremia ? Et dixi : Virgam vigilantem ego video.
24O||1||12||190170	Et dixit Dominus ad me : Bene vidisti : quia vigilabo ego super verbo meo, ut faciam illud.
24O||1||13||190180	Et factum est verbum Domini secundo ad me, dicens : Quid tu vides ? Et dixi : Ollam succensam ego video, et faciem ejus a facie aquilonis.
24O||1||14||190190	Et dixit Dominus ad me : Ab aquilone pandetur malum super omnes habitatores terræ :
24O||1||15||190200	quia ecce ego convocabo omnes cognationes regnorum aquilonis, ait Dominus : et venient, et ponent unusquisque solium suum in introitu portarum Jerusalem, et super omnes muros ejus in circuitu, et super universas urbes Juda :
24O||1||16||190210	et loquar judicia mea cum eis super omnem malitiam eorum qui dereliquerunt me, et libaverunt diis alienis, et adoraverunt opus manuum suarum.
24O||1||17||190220	Tu ergo, accinge lumbos tuos, et surge, et loquere ad eos omnia quæ ego præcipio tibi. Ne formides a facie eorum, nec enim timere te faciam vultum eorum.
24O||1||18||190230	Ego quippe dedi te hodie in civitatem munitam, et in columnam ferream, et in murum æreum, super omnem terram, regibus Juda, principibus ejus, et sacerdotibus, et populo terræ.
24O||1||19||190240	Et bellabunt adversum te, et non prævalebunt, quia ego tecum sum, ait Dominus, ut liberem te.
24O||2||1||190250	Et factum est verbum Domini ad me, dicens :
24O||2||2||190260	Vade, et clama in auribus Jerusalem, dicens : Hæc dicit Dominus : Recordatus sum tui, miserans adolescentiam tuam, et caritatem desponsationis tuæ, quando secuta es me in deserto, in terra quæ non seminatur.
24O||2||3||190270	Sanctus Israël Domino, primitiæ frugum ejus : omnes qui devorant eum delinquunt : mala venient super eos, dicit Dominus.
24O||2||4||190280	Audite verbum Domini, domus Jacob, et omnes cognationes domus Israël.
24O||2||5||190290	Hæc dicit Dominus : Quid invenerunt patres vestri in me iniquitatis, quia elongaverunt a me, et ambulaverunt post vanitatem, et vani facti sunt ?
24O||2||6||190300	Et non dixerunt : Ubi est Dominus qui ascendere nos fecit de terra Ægypti : qui traduxit nos per desertum, per terram inhabitabilem et inviam, per terram sitis, et imaginem mortis, per terram in qua non ambulavit vir, neque habitavit homo ?
24O||2||7||190310	Et induxi vos in terram Carmeli, ut comederetis fructum ejus et optima illius : et ingressi contaminastis terram meam, et hæreditatem meam posuistis in abominationem.
24O||2||8||190320	Sacerdotes non dixerunt : Ubi est Dominus ? et tenentes legem nescierunt me, et pastores prævaricati sunt in me, et prophetæ prophetaverunt in Baal, et idola secuti sunt.
24O||2||9||190330	Propterea adhuc judicio contendam vobiscum, ait Dominus, et cum filiis vestris disceptabo.
24O||2||10||190340	Transite ad insulas Cethim, et videte : et in Cedar mittite, et considerate vehementer : et videte si factum est hujuscemodi :
24O||2||11||190350	si mutavit gens deos suos, et certe ipsi non sunt dii : populus vero meus mutavit gloriam suam in idolum.
24O||2||12||190360	Obstupescite, cæli, super hoc : et portæ ejus, desolamini vehementer, dicit Dominus.
24O||2||13||190370	Duo enim mala fecit populus meus : me derelinquerunt fontem aquæ vivæ, et foderunt sibi cisternas, cisternas dissipatas, quia continere non valent aquas.
24O||2||14||190380	Numquid servus est Israël, aut vernaculus ? quare ergo factus est in prædam ?
24O||2||15||190390	Super eum rugierunt leones, et dederunt vocem suam : posuerunt terram ejus in solitudinem, civitates ejus exustæ sunt, et non est qui habitet in eis.
24O||2||16||190400	Filii quoque Mempheos et Taphnes constupraverunt te usque ad verticem.
24O||2||17||190410	Numquid non istud factum est tibi, quia dereliquisti Dominum Deum tuum eo tempore quo ducebat te per viam ?
24O||2||18||190420	Et nunc quid tibi vis in via Ægypti, ut bibas aquam turbidam ? et quid tibi cum via Assyriorum, ut bibas aquam fluminis ?
24O||2||19||190430	Arguet te malitia tua, et aversio tua increpabit te. Scito et vide, quia malum et amarum est reliquisse te Dominum Deum tuum, et non esse timorem mei apud te, dicit Dominus Deus exercituum.
24O||2||20||190440	A sæculo confregisti jugum meum, rupisti vincula mea, et dixisti : Non serviam. In omni enim colle sublimi, et sub omni ligno frondoso, tu prosternebaris meretrix.
24O||2||21||190450	Ego autem plantavi te vineam electam, omne semen verum : quomodo ergo conversa es mihi in pravum, vinea aliena ?
24O||2||22||190460	Si laveris te nitro, et multiplicaveris tibi herbam borith, maculata es in iniquitate tua coram me, dicit Dominus Deus.
24O||2||23||190470	Quomodo dicis : Non sum polluta,post Baalim non ambulavi ? Vide vias tuas in convalle, scito quid feceris : cursor levis explicans vias suas.
24O||2||24||190480	Onager assuetus in solitudine, in desiderio animæ suæ attraxit ventum amoris sui : nullus avertet eam, omnes qui quærunt eam non deficient : in menstruis ejus invenient eam.
24O||2||25||190490	Prohibe pedem tuum a nuditate, et guttur tuum a siti. Et dixisti : Desperavi, nequaquam faciam : adamavi quippe alienos, et post eos ambulabo.
24O||2||26||190500	Quomodo confunditur fur quando deprehenditur, sic confusi sunt domus Israël, ipsi et reges eorum, principes, et sacerdotes, et prophetæ eorum,
24O||2||27||190510	dicentes ligno : Pater meus es tu : et lapidi : Tu me genuisti. Verterunt ad me tergum et non faciem, et in tempore afflictionis suæ dicent : Surge, et libera nos.
24O||2||28||190520	Ubi sunt dii tui quos fecisti tibi ? surgant, et liberent te in tempore afflictionis tuæ : secundum numerum quippe civitatum tuarum erant dii tui, Juda !
24O||2||29||190530	Quid vultis mecum judicio contendere ? omnes dereliquistis me, dicit Dominus.
24O||2||30||190540	Frustra percussi filios vestros, disciplinam non receperunt : devoravit gladius vester prophetas vestros : quasi leo vastator
24O||2||31||190550	generatio vestra. Videte verbum Domini : Numquid solitudo factus sum Israëli, aut terra serotina ? Quare ergo dixit populus meus : Recessimus, non veniemus ultra ad te ?
24O||2||32||190560	Numquid obliviscetur virgo ornamenti sui, aut sponsa fasciæ pectoralis suæ ? Populus vero meus oblitus est mei diebus innumeris.
24O||2||33||190570	Quid niteris bonam ostendere viam tuam, ad quærendam dilectionem, quæ insuper et malitias tuas docuisti vias tuas,
24O||2||34||190580	et in alis tuis inventus est sanguis animarum pauperum et innocentum ? Non in fossis inveni eos, sed in omnibus quæ supra memoravi.
24O||2||35||190590	Et dixisti : Absque peccato et innocens ego sum, et propterea avertatur furor tuus a me. Ecce ego judicio contendam tecum, eo quod dixeris : Non peccavi.
24O||2||36||190600	Quam vilis facta es nimis, iterans vias tuas ! Et ab Ægypto confunderis, sicut confusa es ab Assur.
24O||2||37||190610	Nam et ab ista egredieris, et manus tuæ erunt super caput tuum, quoniam obtrivit Dominus confidentiam tuam : et nihil habebis prosperum in ea.
24O||3||1||190620	Vulgo dicitur : Si dimiserit vir uxorem suam, et recedens ab eo duxerit virum alterum, numquid revertetur ad eam ultra ? numquid non polluta et contaminata erit mulier illa ? Tu autem fornicatus es cum amatoribus multis : tamen revertere ad me, dicit Dominus, et ego suscipiam te.
24O||3||2||190630	Leva oculos tuos in directum, et vide ubi non prostrata sis. In viis sedebas, exspectans eos quasi latro in solitudine : et polluisti terram in fornicationibus tuis, et in malitiis tuis.
24O||3||3||190640	Quam ob rem prohibitæ sunt stillæ pluviarum, et serotinus imber non fuit. Frons mulieris meretricis facta est tibi, noluisti erubescere.
24O||3||4||190650	Ergo saltem amodo voca me : Pater meus, dux virginitatis meæ tu es :
24O||3||5||190660	numquid irasceris in perpetuum, aut perseverabis in finem ? ecce locuta es, et fecisti mala, et potuisti.
24O||3||6||190670	Et dixit Dominus ad me in diebus Josiæ regis : Numquid vidisti quæ fecerit aversatrix Israël ? Abiit sibimet super omnem montem excelsum, et sub omni ligno frondoso, et formicata est ibi.
24O||3||7||190680	Et dixi, cum fecisset hæc omnia : Ad me revertere : et non est reversa. Et vidit prævaricatrix soror ejus, Juda,
24O||3||8||190690	quia pro eo quod mœchata esset aversatrix Israël, dimisissem eam, et dedissem ei libellum repudii : et non timuit prævaricatrix Juda, soror ejus, sed abiit, et fornicata est etiam ipsa :
24O||3||9||190700	et facilitate fornicationis suæ contaminavit terram, et mœchata est cum lapide et ligno :
24O||3||10||190710	et in omnibus his non est reversa ad me prævaricatrix soror ejus Juda, in toto corde suo, sed in mendacio, ait Dominus.
24O||3||11||190720	Et dixit Dominus ad me : Justificavit animam suam aversatrix Israël, comparatione prævaricatricis Judæ.
24O||3||12||190730	Vade, et clama sermones istos contra aquilonem, et dices : Revertere, aversatrix Israël, ait Dominus, et non avertam faciem meam a vobis, quia Sanctus ego sum, dicit Dominus, et non irascar in perpetuum.
24O||3||13||190740	Verumtamen scito iniquitatem tuam, quia in Dominum Deum tuum prævaricata es, et dispersisti vias tuas alienis sub omni ligno frondoso, et vocem meam non audisti, ait Dominus.
24O||3||14||190750	Convertimini, filii revertentes, dicit Dominus, quia ego vir vester : et assumam vos unum de civitate, et duos de cognatione, et introducam vos in Sion.
24O||3||15||190760	Et dabo vobis pastores juxta cor meum, et pascent vos scientia et doctrina.
24O||3||16||190770	Cumque multiplicati fueritis, et creveritis in terra in diebus illis, ait Dominus, non dicent ultra : Arca testamenti Domini : neque ascendet super cor, neque recordabuntur illius, nec visitabitur, nec fiet ultra.
24O||3||17||190780	In tempore illo vocabunt Jerusalem solium Domini : et congregabuntur ad eam omnes gentes in nomine Domini in Jerusalem, et non ambulabunt post pravitatem cordis sui pessimi.
24O||3||18||190790	In diebus illis ibit domus Juda ad domum Israël, et venient simul de terra aquilonis ad terram quam dedi patribus vestris.
24O||3||19||190800	Ego autem dixi : Quomodo ponam te in filios, et tribuam tibi terram desiderabilem, hæreditatem præclaram exercituum gentium ? Et dixi : Patrem vocabis me, et post me ingredi non cessabis.
24O||3||20||190810	Sed quomodo si contemnat mulier amatorem suum, sic contempsit me domus Israël, dicit Dominus.
24O||3||21||190820	Vox in viis audita est, ploratus et ululatus filiorum Israël, quoniam iniquam fecerunt viam suam, obliti sunt Domini Dei sui.
24O||3||22||190830	Convertimini, filii revertentes, et sanabo aversiones vestras. Ecce nos venimus ad te : tu enim es Dominus Deus noster.
24O||3||23||190840	Vere mendaces erant colles et multitudo montium : vere in Domino Deo nostro salus Israël.
24O||3||24||190850	Confusio comedit laborem patrum nostrorum ab adolescentia nostra, greges eorum, et armenta eorum, filios eorum, et filias eorum.
24O||3||25||190860	Dormiemus in confusione nostra, et operiet nos ignominia nostra, quoniam Domino Deo nostro peccavimus nos, et patres nostri, ab adolescentia nostra usque ad diem hanc, et non audivimus vocem Domini Dei nostri.
24O||4||1||190870	Si reverteris, Israël, ait Dominus, ad me convertere : si abstuleris offendicula tua a facie mea, non commoveberis.
24O||4||2||190880	Et jurabis : Vivit Dominus ! in veritate, et in judicio, et in justitia : et benedicent eum gentes, ipsumque laudabunt.
24O||4||3||190890	Hæc enim dicit Dominus viro Juda et Jerusalem : Novate vobis novale, et nolite serere super spinas.
24O||4||4||190900	Circumcidimini Domino, et auferte præputia cordium vestrorum, viri Juda, et habitatores Jerusalem, ne forte egrediatur ut ignis indignatio mea, et succendatur, et non sit qui extinguat, propter malitiam cogitationum vestrarum.
24O||4||5||190910	Annuntiate in Juda, et in Jerusalem auditum facite : loquimini, et canite tuba in terra, clamate fortiter, et dicite : Congregamini, et ingrediamur civitates munitas.
24O||4||6||190920	Levate signum in Sion, confortamini, nolite stare, quia malum ego adduco ab aquilone, et contritionem magnam.
24O||4||7||190930	Ascendit leo de cubili suo, et prædo gentium se levavit : egressus est de loco suo ut ponat terram tuam in solitudinem : civitates tuæ vastabuntur, remanentes absque habitatore.
24O||4||8||190940	Super hoc accingite vos ciliciis, plangite, et ululate, quia non est aversa ira furoris Domini a nobis.
24O||4||9||190950	Et erit in die illa, dicit Dominus : peribit cor regis, et cor principum, et obstupescent sacerdotes, et prophetæ consternabuntur.
24O||4||10||190960	Et dixi : Heu ! heu ! heu ! Domine Deus, ergone decepisti populum istum et Jerusalem, dicens : Pax erit vobis : et ecce pervenit gladius usque ad animam ?
24O||4||11||190970	In tempore illo dicetur populo huic et Jerusalem : Ventus urens in viis quæ sunt in deserto viæ filiæ populi mei, non ad ventilandum et ad purgandum.
24O||4||12||190980	Spiritus plenus ex his veniet mihi, et nunc ego loquar judicia mea cum eis.
24O||4||13||190990	Ecce quasi nubes ascendet : et quasi tempestas currus ejus, velociores aquilis equi illius. Væ nobis ! quoniam vastati sumus.
24O||4||14||191000	Lava a malitia cor tuum, Jerusalem, ut salva fias : usquequo morabuntur in te cogitationes noxiæ ?
24O||4||15||191010	Vox enim annuntiantis a Dan, et notum facientis idolum de monte Ephraim.
24O||4||16||191020	Dicite gentibus : Ecce auditum est in Jerusalem custodes venire de terra longinqua, et dare super civitates Juda vocem suam :
24O||4||17||191030	quasi custodes agrorum facti sunt super eam in gyro, quia me ad iracundiam provocavit, dicit Dominus.
24O||4||18||191040	Viæ tuæ et cogitationes tuæ fecerunt hæc tibi : ista malitia tua, quia amara, quia tetigit cor tuum.
24O||4||19||191050	Ventrem meum, ventrem meum doleo, sensus cordis mei turbati sunt in me. Non tacebo, quoniam vocem buccinæ audivit anima mea, clamorem prælii.
24O||4||20||191060	Contritio super contritionem vocata est : et vastata est omnis terra, repente vastata sunt tabernacula mea, subito pelles meæ.
24O||4||21||191070	Usquequo videbo fugientem, audiam vocem buccinæ ?
24O||4||22||191080	quia stultus populus meus me non cognovit. Filii insipientes sunt et vecordes : sapientes sunt ut faciant mala, bene autem facere nescierunt.
24O||4||23||191090	Aspexi terram, et ecce vacua erat et nihili : et cælos, et non erat lux in eis.
24O||4||24||191100	Vidi montes, et ecce movebantur : et omnes colles conturbati sunt.
24O||4||25||191110	Intuitus sum, et non erat homo : et omne volatile cæli recessit.
24O||4||26||191120	Aspexi, et ecce Carmelus desertus, et omnes urbes ejus destructæ sunt a facie Domini, et a facie iræ furoris ejus.
24O||4||27||191130	Hæc enim dicit Dominus : Deserta erit omnis terra, sed tamen consummationem non faciam.
24O||4||28||191140	Lugebit terra, et mœrebunt cæli desuper, eo quod locutus sum. Cogitavi, et non pœnituit me, nec aversus sum ab eo.
24O||4||29||191150	A voce equitis et mittentis sagittam fugit omnis civitas : ingressi sunt ardua, et ascenderunt rupes : universæ urbes derelictæ sunt, et non habitat in eis homo.
24O||4||30||191160	Tu autem vastata, quid facies ? Cum vestieris te coccino, cum ornata fueris monili aureo, et pinxeris stibio oculos tuos, frustra componeris : contempserunt te amatores tui, animam tuam quærent.
24O||4||31||191170	Vocem enim quasi parturientis audivi, angustias ut puerperæ : vox filiæ Sion intermorientis, expandentisque manus suas : Væ mihi quia defecit anima mea propter interfectos !
24O||5||1||191180	Circuite vias Jerusalem, et aspicite, et considerate, et quærite in plateis ejus an inveniatis virum facientem judicium, et quærentem fidem : et propitius ero ei.
24O||5||2||191190	Quod si etiam, Vivit Dominus, dixerunt, et hac falso jurabunt.
24O||5||3||191200	Domine, oculi tui respiciunt fidem : percussisti eos, et non doluerunt : attrivisti eos, et renuerunt accipere disciplinam : induraverunt facies suas supra petram, et noluerunt reverti.
24O||5||4||191210	Ego autem dixi : Forsitan pauperes sunt et stulti, ignorantes viam Domini, judicium Dei sui.
24O||5||5||191220	Ibo igitur ad optimates, et loquar eis : ipsi enim cognoverunt viam Domini, judicium Dei sui : et ecce magis hi simul confregerunt jugum, ruperunt vincula.
24O||5||6||191230	Idcirco percussit eos leo de silva, lupus ad vesperam vastavit eos : pardus vigilans super civitates eorum : omnis qui egressus fuerit ex eis capietur, quia multiplicatæ sunt prævaricationes eorum, confortatæ sunt aversiones eorum.
24O||5||7||191240	Super quo propitius tibi esse potero ? Filii tui dereliquerunt me, et jurant in his qui non sunt dii. Saturavi eos, et mœchati sunt, et in domo meretricis luxuriabantur.
24O||5||8||191250	Equi amatores et emissarii facti sunt : unusquisque ad uxorem proximi sui hinniebat.
24O||5||9||191260	Numquid super his non visitabo, dicit Dominus, et in gente tali non ulciscetur anima mea ?
24O||5||10||191270	Ascendite muros ejus, et dissipate, consummationem autem nolite facere : auferte propagines ejus, quia non sunt Domini.
24O||5||11||191280	Prævaricatione enim prævaricata est in me domus Israël, et domus Juda, ait Dominus.
24O||5||12||191290	Negaverunt Dominum, et dixerunt : Non est ipse : neque veniet super nos malum : gladium et famem non videbimus.
24O||5||13||191300	Prophetæ fuerunt in ventum locuti, et responsum non fuit in eis. Hæc ergo evenient illis.
24O||5||14||191310	Hæc dicit Dominus Deus exercituum : Quia locuti estis verbum istud, ecce ego do verba mea in ore tuo in ignem, et populum istum in ligna, et vorabit eos.
24O||5||15||191320	Ecce ego adducam super vos gentem de longinquo, domus Israël, ait Dominus, gentem robustam, gentem antiquam, gentem cujus ignorabis linguam, nec intelliges quid loquatur.
24O||5||16||191330	Pharetra ejus quasi sepulchrum patens, universi fortes.
24O||5||17||191340	Et comedet segetes tuas et panem tuum, devorabit filios tuos et filias tuas, comedet gregem tuum et armenta tua, comedet vineam tuam et ficum tuam, et conteret urbes munitas tuas, in quibus tu habes fiduciam, gladio.
24O||5||18||191350	Verumtamen in diebus illis, ait Dominus, non faciam vos in consummationem.
24O||5||19||191360	Quod si dixeritis : Quare fecit nobis Dominus Deus noster hæc omnia ? dices ad eos : Sicut dereliquistis me, et servistis deo alieno in terra vestra, sic servietis alienis in terra non vestra.
24O||5||20||191370	Annuntiate hoc domui Jacob, et auditum facite in Juda, dicentes :
24O||5||21||191380	Audi, popule stulte, qui non habes cor : qui habentes oculos, non videtis; et aures, et non auditis.
24O||5||22||191390	Me ergo non timebitis, ait Dominus, et a facie mea non dolebitis : qui posui arenam terminum mari, præceptum sempiternum quod non præteribit : et commovebuntur, et non poterunt : et intumescent fluctus ejus, et non transibunt illud ?
24O||5||23||191400	Populo autem huic factum est cor incredulum et exasperans : recesserunt, et abierunt.
24O||5||24||191410	Et non dixerunt in corde suo : Metuamus Dominum Deum nostrum, qui dat nobis pluviam temporaneam et serotinam in tempore suo, plenitudinem annuæ messis custodientem nobis.
24O||5||25||191420	Iniquitates vestræ declinaverunt hæc, et peccata vestra prohibuerunt bonum a vobis,
24O||5||26||191430	quia inventi sunt in populo meo impii insidiantes quasi aucupes, laqueos ponentes et pedicas ad capiendos viros.
24O||5||27||191440	Sicut decipula plena avibus, sic domus eorum plenæ dolo : ideo magnificati sunt et ditati.
24O||5||28||191450	Incrassati sunt et impinguati, et præterierunt sermones meos pessime. Causam viduæ non judicaverunt, causam pupilli non direxerunt, et judicium pauperum non judicaverunt.
24O||5||29||191460	Numquid super his non visitabo, dicit Dominus, aut super gentem hujuscemodi non ulciscetur anima mea ?
24O||5||30||191470	Stupor et mirabilia facta sunt in terra :
24O||5||31||191480	prophetæ prophetabant mendacium, et sacerdotes applaudebant manubus suis, et populus meus dilexit talia. Quid igitur fiet in novissimo ejus ?
24O||6||1||191490	Confortamini, filii Benjamin, in medio Jerusalem : et in Thecua clangite buccina, et super Bethacarem levate vexillum, quia malum visum est ab aquilone, et contritio magna.
24O||6||2||191500	Speciosæ et delicatæ assimilavi filiam Sion.
24O||6||3||191510	Ad eam venient pastores et greges eorum, fixerunt in ea tentoria in circuitu, pascet unusquisque eos qui sub manu sua sunt.
24O||6||4||191520	Sanctificate super eam bellum : consurgite, et ascendamus in meridie : væ nobis, quia declinavit dies, quia longiores factæ sunt umbræ vesperi !
24O||6||5||191530	Surgite, et ascendamus in nocte, et dissipemus domus ejus.
24O||6||6||191540	Quia hæc dicit Dominus exercituum : Cædite lignum ejus, et fundite circa Jerusalem aggerem. Hæc est civitas visitationis, omnis calumnia in medio ejus.
24O||6||7||191550	Sicut frigidam fecit cisterna aquam suam, sic frigidum fecit malitiam suam. Iniquitas et vastitas audietur in ea, coram me semper infirmitas et plaga.
24O||6||8||191560	Erudire, Jerusalem, ne forte recedat anima mea a te ; ne forte ponam te desertam, terram inhabitabilem.
24O||6||9||191570	Hæc dicit Dominus exercituum : Usque ad racemum colligent quasi in vinea reliquias Israël. Converte manum tuam quasi vindemiator ad cartallum.
24O||6||10||191580	Cui loquar, et quem contestabor ut audiat ? Ecce incircumcisæ aures eorum, et audire non possunt : ecce verbum Domini factum est eis in opprobrium, et non suscipient illud.
24O||6||11||191590	Idcirco furore Domini plenus sum, laboravi sustinens. Effunde super parvulum foris, et super consilium juvenum simul : vir enim cum muliere capietur, senex cum pleno dierum.
24O||6||12||191600	Et transibunt domus eorum ad alteros, agri et uxores pariter, quia extendam manum meam super habitantes terram, dicit Dominus :
24O||6||13||191610	a minore quippe usque ad majorem, omnes avaritiæ student, et a propheta usque ad sacerdotem cuncti faciunt dolum.
24O||6||14||191620	Et curabunt contritionem filiæ populi mei cum ignominia, dicentes : Pax, pax ! et non erat pax.
24O||6||15||191630	Confusi sunt, quia abominationem fecerunt : quin potius confusione non sunt confusi, et erubescere nescierunt. Quam ob rem cadent inter ruentes : in tempore visitationis suæ corruent, dicit Dominus.
24O||6||16||191640	Hæc dicit Dominus : State super vias, et videte, et interrogate de semitis antiquis quæ sit via bona, et ambulate in ea : et invenietis refrigerium animabus vestris. Et dixerunt : Non ambulabimus.
24O||6||17||191650	Et constitui super vos speculatores : audite vocem tubæ. Et dixerunt : Non audiemus.
24O||6||18||191660	Ideo audite, gentes, et cognosce, congregatio, quanta ego faciam eis.
24O||6||19||191670	Audi, terra : ecce ego adducam mala super populum istum, fructum cogitationum ejus, quia verba mea non audierunt, et legem meam projecerunt.
24O||6||20||191680	Ut quid mihi thus de Saba affertis, et calamum suave olentem de terra longinqua ? Holocautomata vestra non sunt accepta, et victimæ vestræ non placuerunt mihi.
24O||6||21||191690	Propterea hæc dicit Dominus : Ecce ego dabo in populum istum ruinas : et ruent in eis patres et filii simul, vicinus et proximus peribunt.
24O||6||22||191700	Hæc dicit Dominus : Ecce populus venit de terra aquilonis, et gens magna consurget a finibus terræ.
24O||6||23||191710	Sagittam et scutum arripiet : crudelis est et non miserebitur : vox ejus quasi mare sonabit : et super equos ascendent, præparati quasi vir ad prælium adversum te, filia Sion.
24O||6||24||191720	Audivimus famam ejus, dissolutæ sunt manus nostræ : tribulatio apprehendit nos, dolores ut parturientem.
24O||6||25||191730	Nolite exire ad agros, et in via ne ambuletis, quoniam gladius inimici, pavor in circuitu.
24O||6||26||191740	Filia populi mei, accingere cilicio, et conspergere cinere : luctum unigeniti fac tibi, planctum amarum, quia repente veniet vastator super nos.
24O||6||27||191750	Probatorem dedi te in populo meo robustum : et scies, et probabis viam eorum.
24O||6||28||191760	Omnes isti principes declinantes, ambulantes fraudulenter, æs et ferrum : universi corrupta sunt.
24O||6||29||191770	Defecit sufflatorium, in igne consumptum est plumbum : frustra conflavit conflator, malitiæ enim eorum non sunt consumptæ.
24O||6||30||191780	Argentum reprobum vocate eos, quia Dominus projecit illos.
24O||7||1||191790	Verbum quod factum est ad Jeremiam a Domino, dicens :
24O||7||2||191800	Sta in porta domus Domini, et prædica ibi verbum istud, et dic : Audite verbum Domini, omnis Juda, qui ingredimini per portas has ut adoretis Dominum.
24O||7||3||191810	Hæc dicit Dominus exercituum, Deus Israël : Bonas facite vias vestras, et studia vestra, et habitabo vobiscum in loco isto.
24O||7||4||191820	Nolite confidere in verbis mendacii, dicentes : Templum Domini, templum Domini, templum Domini est !
24O||7||5||191830	Quoniam si bene direxeritis vias vestras, et studia vestra : si feceritis judicium inter virum et proximum ejus :
24O||7||6||191840	advenæ, et pupillo, et viduæ non feceritis calumniam, nec sanguinem innocentem effuderitis in loco hoc, et post deos alienos non ambulaveritis in malum vobismetipsis :
24O||7||7||191850	habitabo vobiscum in loco isto, in terra quam dedi patribus vestris a sæculo et usque in sæculum.
24O||7||8||191860	Ecce vos confiditis vobis in sermonibus mendacii, qui non proderunt vobis :
24O||7||9||191870	furari, occidere, adulterari, jurare mendaciter, libare Baalim, et ire post deos alienos quos ignoratis :
24O||7||10||191880	et venistis, et stetistis coram me in domo hac, in qua invocatum est nomen meum, et dixistis : Liberati sumus, eo quod fecerimus omnes abominationes istas.
24O||7||11||191890	Numquid ergo spelunca latronum facta est domus ista, in qua invocatum est nomen meum in oculis vestris ? Ego, ego sum : ego vidi, dicit Dominus.
24O||7||12||191900	Ite ad locum meum in Silo, ubi habitavit nomen meum a principio, et videte quæ fecerim ei propter malitiam populi mei Israël.
24O||7||13||191910	Et nunc, quia fecistis omnia opera hæc, dicit Dominus, et locutus sum ad vos mane consurgens, et loquens, et non audistis : et vocavi vos, et non respondistis :
24O||7||14||191920	faciam domui huic, in qua invocatum est nomen meum, et in qua vos habetis fiduciam, et loco quem dedi vobis et patribus vestris, sicut feci Silo :
24O||7||15||191930	et projiciam vos a facie mea sicut projeci omnes fratres vestros, universum semen Ephraim.
24O||7||16||191940	Tu ergo, noli orare pro populo hoc, nec assumas pro eis laudem et orationem. et non obsistas mihi, quia non exaudiam te.
24O||7||17||191950	Nonne vides quid isti faciunt in civitatibus Juda, et in plateis Jerusalem ?
24O||7||18||191960	Filii colligunt ligna, et patres succendunt ignem, et mulieres conspergunt adipem, ut faciant placentas reginæ cæli, et libent diis alienis, et me ad iracundiam provocent.
24O||7||19||191970	Numquid me ad iracundiam provocant ? dicit Dominus ; nonne semetipsos in confusionem vultus sui ?
24O||7||20||191980	Ideo hæc dicit Dominus Deus : Ecce furor meus et indignatio mea conflatur super locum istum, super viros, et super jumenta, et super lignum regionis, et super fruges terræ : et succendetur, et non extinguetur.
24O||7||21||191990	Hæc dicit Dominus exercituum, Deus Israël : Holocautomata vestra addite victimis vestris, et comedite carnes :
24O||7||22||192000	quia non sum locutus cum patribus vestris, et non præcepi eis, in die qua eduxi eos de terra Ægypti, de verbo holocautomatum et victimarum :
24O||7||23||192010	sed hoc verbum præcepi eis, dicens : Audite vocem meam, et ero vobis Deus, et vos eritis mihi populus : et ambulate in omni via quam mandavi vobis, ut bene sit vobis.
24O||7||24||192020	Et non audierunt, nec inclinaverunt aurem suam : sed abierunt in voluntatibus et in pravitate cordis sui mali : factique sunt retrorsum, et non in ante,
24O||7||25||192030	a die qua egressi sunt patres eorum de terra Ægypti usque ad diem hanc. Et misi ad vos omnes servos meos prophetas per diem consurgens diluculo, et mittens :
24O||7||26||192040	et non audierunt me, nec inclinaverunt aurem suam : sed induraverunt cervicem suam, et pejus operati sunt quam patres eorum.
24O||7||27||192050	Et loqueris ad eos omnia verba hæc, et non audient te : et vocabis eos, et non respondebunt tibi.
24O||7||28||192060	Et dices ad eos : Hæc est gens quæ non audivit vocem Domini Dei sui, nec recepit disciplinam ; periit fides, et ablata est de ore eorum.
24O||7||29||192070	Tonde capillum tuum, et projice, et sume in directum planctum, quia projecit Dominus et reliquit generationem furoris sui :
24O||7||30||192080	quia fecerunt filii Juda malum in oculis meis, dicit Dominus. Posuerunt offendicula sua in domo in qua invocatum est nomen meum, ut polluerent eam :
24O||7||31||192090	et ædificaverunt excelsa Topheth, quæ est in valle filii Ennom, ut incenderent filios suos et filias suas igni, quæ non præcepi, nec cogitavi in corde meo.
24O||7||32||192100	Ideo ecce dies venient, dicit Dominus, et non dicetur amplius Topheth, et vallis filii Ennom, sed vallis interfectionis : et sepelient in Topheth, eo quod non sit locus.
24O||7||33||192110	Et erit morticinum populi hujus in cibos volucribus cæli, et bestiis terræ, et non erit qui abigat.
24O||7||34||192120	Et quiescere faciam de urbibus Juda, et de plateis Jerusalem, vocem gaudii et vocem lætitiæ, vocem sponsi et vocem sponsæ : in desolationem enim erit terra.
24O||8||1||192130	In illo tempore, ait Dominus, ejicient ossa regum Juda, et ossa principum ejus, et ossa sacerdotum, et ossa prophetarum, et ossa eorum qui habitaverunt Jerusalem, de sepulchris suis :
24O||8||2||192140	et expandent ea ad solem, et lunam, et omnem militiam cæli, quæ dilexerunt, et quibus servierunt, et post quæ ambulaverunt, et quæ quæsierunt, et adoraverunt. Non colligentur, et non sepelientur : in sterquilinium super faciem terræ erunt.
24O||8||3||192150	Et eligent magis mortem quam vitam, omnes qui residui fuerint de cognatione hac pessima, in universis locis quæ derelicta sunt, ad quæ ejeci eos, dicit Dominus exercituum.
24O||8||4||192160	Et dices ad eos : Hæc dicit Dominus : Numquid qui cadit non resurget ? et qui aversus est non revertetur ?
24O||8||5||192170	Quare ergo aversus est populus iste in Jerusalem aversione contentiosa ? Apprehenderunt mendacium, et noluerunt reverti.
24O||8||6||192180	Attendi, et auscultavi : nemo quod bonum est loquitur ; nullus est qui agat pœnitentiam super peccato suo, dicens : Quid feci ? Omnes conversi sunt ad cursum suum, quasi equus impetu vadens ad prælium.
24O||8||7||192190	Milvus in cælo cognovit tempus suum : turtur, et hirundo, et ciconia custodierunt tempus adventus sui : populus autem meus non cognovit judicium Domini.
24O||8||8||192200	Quomodo dicitis : Sapientes nos sumus, et lex Domini nobiscum est ? Vere mendacium operatus est stylus mendax scribarum !
24O||8||9||192210	Confusi sunt sapientes, perterriti et capti sunt : verbum enim Domini projecerunt, et sapientia nulla est in eis.
24O||8||10||192220	Propterea dabo mulieres eorum exteris, agros eorum hæredibus, quia a minimo usque ad maximum, omnes avaritiam sequuntur : a propheta usque ad sacerdotem, cuncti faciunt mendacium.
24O||8||11||192230	Et sanabunt contritionem filiæ populi mei ad ignominiam, dicentes : Pax, pax ! cum non esset pax.
24O||8||12||192240	Confusi sunt, quia abominationem fecerunt : quinimmo confusione non sunt confusi, et erubescere nescierunt. Idcirco cadent inter corruentes : in tempore visitationis suæ corruent, dicit Dominus.
24O||8||13||192250	Congregans congregabo eos, ait Dominus. Non est uva in vitibus, et non sunt ficus in ficulnea : folium defluxit, et dedi eis quæ prætergressa sunt.
24O||8||14||192260	Quare sedemus ? convenite, et ingrediamur civitatem munitam, et sileamus ibi, quia Dominus Deus noster silere nos fecit, et potum dedit nobis aquam fellis : peccavimus enim Domino.
24O||8||15||192270	Exspectavimus pacem, et non erat bonum : tempus medelæ, et ecce formido.
24O||8||16||192280	A Dan auditus est fremitus equorum ejus : a voce hinnituum pugnatorum ejus commota est omnis terra : et venerunt, et devoraverunt terram, et plenitudinem ejus, urbem et habitatores ejus.
24O||8||17||192290	Quia ecce ego mittam vobis serpentes regulos, quibus non est incantatio : et mordebunt vos, ait Dominus.
24O||8||18||192300	Dolor meus super dolorem, in me cor meum mœrens.
24O||8||19||192310	Ecce vox clamoris filiæ populi mei de terra longinqua : Numquid Dominus non est in Sion ? aut rex ejus non est in ea ? Quare ergo me ad iracundiam concitaverunt in sculptilibus suis, et vanitatibus alienis ?
24O||8||20||192320	Transiit messis, finita est æstas, et nos salvati non sumus.
24O||8||21||192330	Super contritione filiæ populi mei contritus sum, et contristatus : stupor obtinuit me.
24O||8||22||192340	Numquid resina non est in Galaad ? aut medicus non est ibi ? Quare igitur non est obducta cicatrix filiæ populi mei ?
24O||9||1||192350	Quis dabit capiti meo aquam, et oculis meis fontem lacrimarum, et plorabo die ac nocte interfectos filiæ populi mei ?
24O||9||2||192360	Quis dabit me in solitudine diversorium viatorum, et derelinquam populum meum et recedam ab eis ? Quia omnes adulterati sunt, cœtus prævaricatorum.
24O||9||3||192370	Et extenderunt linguam suam quasi arcum mendacii et non veritatis. Confortati sunt in terra, quia de malo ad malum egressi sunt, et me non cognoverunt, dicit Dominus.
24O||9||4||192380	Unusquisque se a proximo suo custodiat, et in omni fratre suo non habeat fiduciam : quia omnis frater supplantans supplantabit, et omnis amicus fraudulenter incedet,
24O||9||5||192390	et vir fratrem suum deridebit, et veritatem non loquentur : docuerunt enim linguam suam loqui mendacium : ut inique agerent laboraverunt.
24O||9||6||192400	Habitatio tua in medio doli : in dolo renuerunt scire me, dicit Dominus.
24O||9||7||192410	Propterea hæc dicit Dominus exercituum : Ecce ego conflabo, et probabo eos : quid enim aliud faciam a facie filiæ populi mei ?
24O||9||8||192420	Sagitta vulnerans lingua eorum, dolum locuta est. In ore suo pacem cum amico suo loquitur, et occulte ponit ei insidias.
24O||9||9||192430	Numquid super his non visitabo, dicit Dominus, aut in gente hujusmodi non ulciscetur anima mea ?
24O||9||10||192440	Super montes assumam fletum ac lamentum, et super speciosa deserti planctum, quoniam incensa sunt, eo quod non sit vir pertransiens, et non audierunt vocem possidentis : a volucre cæli usque ad pecora transmigraverunt et recesserunt.
24O||9||11||192450	Et dabo Jerusalem in acervos arenæ, et cubilia draconum : et civitates Juda dabo in desolationem, eo quod non sit habitator.
24O||9||12||192460	Quis est vir sapiens qui intelligat hoc, et ad quem verbum oris Domini fiat, ut annuntiet istud, quare perierit terra, et exusta sit quasi desertum, eo quod non sit qui pertranseat ?
24O||9||13||192470	Et dixit Dominus : Quia dereliquerunt legem meam quam dedi eis, et non audierunt vocem meam, et non ambulaverunt in ea :
24O||9||14||192480	et abierunt post pravitatem cordis sui, et post Baalim, quod didicerunt a patribus suis :
24O||9||15||192490	idcirco hæc dicit Dominus exercituum, Deus Israël : Ecce ego cibabo populum istum absinthio, et potum dabo eis aquam fellis.
24O||9||16||192500	Et dispergam eos in gentibus quas non noverunt ipsi et patres eorum, et mittam post eos gladium, donec consumantur.
24O||9||17||192510	Hæc dicit Dominus exercituum, Deus Israël : Contemplamini, et vocate lamentatrices, et veniant : et ad eas quæ sapientes sunt mittite, et properent :
24O||9||18||192520	festinent, et assumant super nos lamentum : deducant oculi nostri lacrimas, et palpebræ nostræ defluant aquis.
24O||9||19||192530	Quia vox lamentationis audita est de Sion : Quomodo vastati sumus, et confusi vehementer ? quia dereliquimus terram, quoniam dejecta sunt tabernacula nostra.
24O||9||20||192540	Audite ergo, mulieres, verbum Domini, et assumant aures vestræ sermonem oris ejus, et docete filias vestras lamentum, et unaquæque proximam suam planctum :
24O||9||21||192550	quia ascendit mors per fenestras nostras, ingressa est domos nostras, disperdere parvulos deforis, juvenes de plateis.
24O||9||22||192560	Loquere : Hæc dicit Dominus : Et cadet morticinum hominis quasi stercus super faciem regionis, et quasi fœnum post tergum metentis, et non est qui colligat.
24O||9||23||192570	Hæc dicit Dominus : Non glorietur sapiens in sapientia sua, et non glorietur fortis in fortitudine sua, et non glorietur dives in divitiis suis :
24O||9||24||192580	sed in hoc glorietur, qui gloriatur, scire et nosse me, quia ego sum Dominus qui facio misericordiam, et judicium, et justitiam in terra : hæc enim placent mihi, ait Dominus.
24O||9||25||192590	Ecce dies veniunt, dicit Dominus, et visitabo super omnem qui circumcisum habet præputium,
24O||9||26||192600	super Ægyptum, et super Juda, et super Edom, et super filios Ammon, et super Moab, et super omnes qui attonsi sunt in comam, habitantes in deserto : quia omnes gentes habent præputium, omnis autem domus Israël incircumcisi sunt corde.
24O||10||1||192610	Audite verbum quod locutus est Dominus super vos, domus Israël.
24O||10||2||192620	Hæc dicit Dominus : Juxta vias gentium nolite discere, et a signis cæli nolite metuere quæ timent gentes,
24O||10||3||192630	quia leges populorum vanæ sunt. Quia lignum de saltu præcidit opus manus artificis in ascia :
24O||10||4||192640	argento et auro decoravit illud : clavis et malleis compegit, ut non dissolvatur :
24O||10||5||192650	in similitudinem palmæ fabricata sunt, et non loquentur : portata tollentur, quia incedere non valent. Nolite ergo timere ea, quia nec male possunt facere nec bene.
24O||10||6||192660	Non est similis tui, Domine : magnus es tu, et magnum nomen tuum in fortitudine.
24O||10||7||192670	Quis non timebit te, o rex gentium ? Tuum est enim decus : inter cunctos sapientes gentium, et in universis regnis eorum, nullus est similis tui.
24O||10||8||192680	Pariter insipientes et fatui probabuntur : doctrina vanitatis eorum lignum est.
24O||10||9||192690	Argentum involutum de Tharsis affertur, et aurum de Ophaz : opus artificis et manus ærarii, hyacinthus et purpura indumentum eorum ; opus artificum universa hæc.
24O||10||10||192700	Dominus autem Deus verus est, ipse Deus vivens, et rex sempiternus. Ab indignatione ejus commovebitur terra, et non sustinebunt gentes comminationem ejus.
24O||10||11||192710	Sic ergo dicetis eis : Dii qui cælos et terram non fecerunt, pereant de terra et de his quæ sub cælo sunt !
24O||10||12||192720	Qui facit terram in fortitudine sua, præparat orbem in sapientia sua, et prudentia sua extendit cælos :
24O||10||13||192730	ad vocem suam dat multitudinem aquarum in cælo, et elevat nebulas ab extremitatibus terræ : fulgura in pluviam facit, et educit ventum de thesauris suis.
24O||10||14||192740	Stultus factus est omnis homo a scientia : confusus est artifex omnis in sculptili, quoniam falsum est quod conflavit, et non est spiritus in eis.
24O||10||15||192750	Vana sunt, et opus risu dignum : in tempore visitationis suæ peribunt.
24O||10||16||192760	Non est his similis pars Jacob : qui enim formavit omnia ipse est, et Israël virga hæreditatis ejus : Dominus exercituum nomen illi.
24O||10||17||192770	Congrega de terra confusionem tuam, quæ habitas in obsidione :
24O||10||18||192780	quia hæc dicit Dominus : Ecce ego longe projiciam habitatores terræ in hac vice, et tribulabo eos ita ut inveniantur.
24O||10||19||192790	Væ mihi super contritione mea, pessima plaga mea : ego autem dixi : Plane hæc infirmitas mea est, et portabo illam.
24O||10||20||192800	Tabernaculum meum vastatum est, omnes funiculi mei dirupti sunt : filii mei exierunt a me, et non subsistunt. Non est qui extendat ultra tentorium meum, et erigat pelles meas.
24O||10||21||192810	Quia stulte egerunt pastores, et Dominus non quæsierunt : propterea non intellexerunt, et omnis grex eorum dispersus est.
24O||10||22||192820	Vox auditionis ecce venit, et commotio magna de terra aquilonis, ut ponat civitates Juda solitudinem, et habitaculum draconum.
24O||10||23||192830	Scio, Domine, quia non est hominis via ejus, nec viri est ut ambulet, et dirigat gressus suos.
24O||10||24||192840	Corripe me, Domine, verumtamen in judicio, et non in furore tuo, ne forte ad nihilum redigas me.
24O||10||25||192850	Effunde indignationem tuam super gentes quæ non cognoverunt te, et super provincias quæ nomen tuum non invocaverunt, quia comederunt Jacob, et devoraverunt eum, et consumpserunt illum, et decus ejus dissipaverunt.
24O||11||1||192860	Verbum quod factum est a Domino ad Jeremiam, dicens :
24O||11||2||192870	Audite verba pacti hujus, et loquimini ad viros Juda, et ad habitatores Jerusalem,
24O||11||3||192880	et dices ad eos : Hæc dicit Dominus Deus Israël : Maledictus vir qui non audierit verba pacti hujus
24O||11||4||192890	quod præcepi patribus vestris, in die qua eduxi eos de terra Ægypti, de fornace ferrea, dicens : Audite vocem meam, et facite omnia quæ præcipio vobis, et eritis mihi in populum, et ego ero vobis in Deum :
24O||11||5||192900	ut suscitem juramentum quod juravi patribus vestris, daturum me eis terram fluentem lacte et melle, sicut est dies hæc. Et respondi, et dixi : Amen, Domine.
24O||11||6||192910	Et dixit Dominus ad me : Vociferare omnia verba hæc in civitatibus Juda, et foris Jerusalem, dicens : Audite verba pacti hujus, et facite illa,
24O||11||7||192920	quia contestans contestatus sum patres vestros, in die qua eduxi eos de terra Ægypti, usque ad diem hanc : mane consurgens contestatus sum, et dixi : Audite vocem meam.
24O||11||8||192930	Et non audierunt, nec inclinaverunt aurem suam, sed abierunt, unusquisque in pravitate cordis sui mali : et induxi super eos omnia verba pacti hujus quod præcepi ut facerent, et non fecerunt.
24O||11||9||192940	Et dixit Dominus ad me : Inventa est conjuratio in viris Juda et in habitatoribus Jerusalem.
24O||11||10||192950	Reversi sunt ad iniquitates patrum suorum priores, qui noluerunt audire verba mea : et hi ergo abierunt post deos alienos, ut servirent eis : irritum fecerunt domus Israël et domus Juda pactum meum, quod pepigi cum patribus eorum.
24O||11||11||192960	Quam ob rem hæc dicit Dominus : Ecce ego inducam super eos mala de quibus exire non poterunt : et clamabunt ad me, et non exaudiam eos.
24O||11||12||192970	Et ibunt civitates Juda et habitatores Jerusalem, et clamabunt ad deos quibus libant, et non salvabunt eos in tempore afflictionis eorum.
24O||11||13||192980	Secundum numerum enim civitatum tuarum erant dii tui, Juda : et secundum numerum viarum Jerusalem, posuisti aras confusionis, aras ad libandum Baalim.
24O||11||14||192990	Tu ergo noli orare pro populo hoc, et ne assumas pro eis laudem et orationem, quia non exaudiam in tempore clamoris eorum ad me, in tempore afflictionis eorum.
24O||11||15||193000	Quid est, quod dilectus meus in domo mea fecit scelera multa ? Numquid carnes sanctæ auferent a te malitias tuas, in quibus gloriata es ?
24O||11||16||193010	Olivam uberem, pulchram, fructiferam, speciosam, vocavit Dominus nomen tuum : ad vocem loquelæ, grandis exarsit ignis in ea, et combusta sunt fruteta ejus.
24O||11||17||193020	Et Dominus exercituum qui plantavit te locutus est super te malum, pro malis domus Israël, et domus Juda, quæ fecerunt sibi ad irritandum me, libantes Baalim.
24O||11||18||193030	Tu autem, Domine, demonstrasti mihi, et cognovi : tunc ostendisti mihi studia eorum.
24O||11||19||193040	Et ego quasi agnus mansuetus, qui portatur ad victimam : et non cognovi quia cogitaverunt super me consilia, dicentes : Mittamus lignum in panem ejus, et eradamus eum de terra viventium, et nomen ejus non memoretur amplius.
24O||11||20||193050	Tu autem, Domine Sabaoth, qui judicas juste, et probas renes et corda, videam ultionem tuam ex eis : tibi enim revelavi causam meam.
24O||11||21||193060	Propterea hæc dicit Dominus ad viros Anathoth, qui quærunt animam tuam, et dicunt : Non prophetabis in nomine Domini, et non morieris in manibus nostris :
24O||11||22||193070	propterea hæc dicit Dominus exercituum : Ecce ego visitabo super eos : juvenes morientur in gladio, filii eorum et filiæ eorum morientur in fame.
24O||11||23||193080	Et reliquiæ non erunt ex eis : inducam enim malum super viros Anathoth, annum visitationis eorum.
24O||12||1||193090	Justus quidem tu es, Domine, si disputem tecum : verumtamen justa loquar ad te : Quare via impiorum prosperatur, bene est omnibus qui prævaricantur, et inique agunt ?
24O||12||2||193100	Plantasti eos, et radicem miserunt : proficiunt, et faciunt fructum : prope es tu ori eorum, et longe a renibus eorum.
24O||12||3||193110	Et tu, Domine, nosti me, vidisti me, et probasti cor meum tecum. Congrega eos quasi gregem ad victimam, et sanctifica eos in die occisionis.
24O||12||4||193120	Usquequo lugebit terra, et herba omnis regionis siccabitur, propter malitiam habitantium in ea ? Consumptum est animal, et volucre, quoniam dixerunt : Non videbit novissima nostra.
24O||12||5||193130	Si cum peditibus currens laborasti, quomodo contendere poteris cum equis ? Cum autem in terra pacis securus fueris, quid facies in superbia Jordanis ?
24O||12||6||193140	Nam et fratres tui, et domus patris tui, etiam ipsi pugnaverunt adversum te, et clamaverunt post te plena voce : ne credas eis, cum locuti fuerint tibi bona.
24O||12||7||193150	Reliqui domum meam, dimisi hæreditatem meam : dedi dilectam animam meam in manu inimicorum ejus.
24O||12||8||193160	Facta est mihi hæreditas mea quasi leo in silva : dedit contra me vocem, ideo odivi eam.
24O||12||9||193170	Numquid avis discolor hæreditas mea mihi ? numquid avis tincta per totum ? Venite, congregamini, omnes bestiæ terræ, properate ad devorandum.
24O||12||10||193180	Pastores multi demoliti sunt vineam meam, conculcaverunt partem meam, dederunt portionem meam desiderabilem in desertum solitudinis.
24O||12||11||193190	Posuerunt eam in dissipationem, luxitque super me : desolatione desolata est omnis terra, quia nullus est qui recogitet corde.
24O||12||12||193200	Super omnes vias deserti venerunt vastatores, quia gladius Domini devorabit : ab extremo terræ usque ad extremum ejus, non est pax universæ carni.
24O||12||13||193210	Seminaverunt triticum, et spinas messuerunt : hæreditatem acceperunt, et non eis proderit. Confundemini a fructibus vestris propter iram furoris Domini.
24O||12||14||193220	Hæc dicit Dominus adversum omnes vicinos meos pessimos, qui tangunt hæreditatem quam distribui populo meo Israël : Ecce ego evellam eos de terra sua, et domum Juda evellam de medio eorum.
24O||12||15||193230	Et cum evulsero eos, convertar, et miserebor eorum, et reducam eos, virum ad hæreditatem suam, et virum in terram suam.
24O||12||16||193240	Et erit : si eruditi didicerint vias populi mei, ut jurent in nomine meo : Vivit Dominus ! sicut docuerunt populum meum jurare in Baal, ædificabuntur in medio populi mei.
24O||12||17||193250	Quod si non audierint, evellam gentem illam evulsione et perditione, ait Dominus.
24O||13||1||193260	Hæc dicit Dominus ad me : Vade, et posside tibi lumbare lineum, et pones illud super lumbos tuos, et in aquam non inferes illud.
24O||13||2||193270	Et possedi lumbare, juxta verbum Domini, et posui circa lumbos meos.
24O||13||3||193280	Et factus est sermo Domini ad me secundo, dicens :
24O||13||4||193290	Tolle lumbare quod possedisti, quod est circa lumbos tuos : et surgens vade ad Euphraten, et absconde ibi illud in foramine petræ.
24O||13||5||193300	Et abii, et abscondi illud in Euphrate, sicut præceperat mihi Dominus.
24O||13||6||193310	Et factum est post dies plurimos, dixit Dominus ad me : Surge, vade ad Euphraten, et tolle inde lumbare quod præcepi tibi ut absconderes illud ibi.
24O||13||7||193320	Et abii ad Euphraten, et fodi, et tuli lumbare de loco ubi absconderam illud : et ecce computruerat lumbare, ita ut nulli usui aptum esset.
24O||13||8||193330	Et factum est verbum Domini ad me, dicens :
24O||13||9||193340	Hæc dicit Dominus : Sic putrescere faciam superbiam Juda, et superbiam Jerusalem multam :
24O||13||10||193350	populum istum pessimum qui nolunt audire verba mea, et ambulant in pravitate cordis sui, abieruntque post deos alienos ut servirent eis et adorarent eos : et erunt sicut lumbare istud, quod nulli usui aptum est.
24O||13||11||193360	Sicut enim adhæret lumbare ad lumbos viri, sic agglutinavi mihi omnem domum Israël, et omnem domum Juda, dicit Dominus, ut essent mihi in populum, et in nomen, et in laudem, et in gloriam, et non audierunt.
24O||13||12||193370	Dices ergo ad eos sermonem istum : Hæc dicit Dominus Deus Israël : Omnis laguncula implebitur vino. Et dicent ad te : Numquid ignoramus quia omnis laguncula implebitur vino ?
24O||13||13||193380	Et dices ad eos : Hæc dicit Dominus : Ecce ego implebo omnes habitatores terræ hujus, et reges qui sedent de stirpe David super thronum ejus, et sacerdotes, et prophetas, et omnes habitatores Jerusalem, ebrietate.
24O||13||14||193390	Et dispergam eos virum a fratre suo, et patres et filios pariter, ait Dominus. Non parcam, et non concedam : neque miserebor, ut non disperdam eos.
24O||13||15||193400	Audite, et auribus percipite : nolite elevari, quia Dominus locutus est.
24O||13||16||193410	Date Domino Deo vestro gloriam antequam contenebrescat, et antequam offendant pedes vestri ad montes caliginosos : exspectabitis lucem, et ponet eam in umbram mortis, et in caliginem.
24O||13||17||193420	Quod si hoc non audieritis, in abscondito plorabit anima mea a facie superbiæ : plorans plorabit, et deducet oculus meus lacrimam, quia captus est grex Domini.
24O||13||18||193430	Dic regi et dominatrici : Humiliamini, sedete, quoniam descendit de capite vestro corona gloriæ vestræ.
24O||13||19||193440	Civitates austri clausæ sunt, et non est qui aperiat. Translata est omnis Juda transmigratione perfecta.
24O||13||20||193450	Levate oculos vestros, et videte qui venitis ab aquilone : ubi est grex qui datus est tibi, pecus inclytum tuum ?
24O||13||21||193460	Quod dices cum visitaverit te ? tu enim docuisti eos adversum te, et erudisti in caput tuum. Numquid non dolores apprehendent te, quasi mulierem parturientem ?
24O||13||22||193470	Quod si dixeris in corde tuo : Quare venerunt mihi hæc ? propter multitudinem iniquitatis tuæ revelata sunt verecundiora tua, pollutæ sunt plantæ tuæ.
24O||13||23||193480	Si mutare potest Æthiops pellem suam, aut pardus varietates suas, et vos poteritis bene facere, cum didiceritis malum.
24O||13||24||193490	Et disseminabo eos quasi stipulam quæ vento raptatur in deserto.
24O||13||25||193500	Hæc sors tua, parsque mensuræ tuæ a me, dicit Dominus, quia oblita es mei, et confisa es in mendacio.
24O||13||26||193510	Unde et ego nudavi femora tua contra faciem tuam, et apparuit ignominia tua,
24O||13||27||193520	adulteria tua, et hinnitus tuus, scelus fornicationis tuæ : super colles in agro vidi abominationes tuas. Væ tibi, Jerusalem ! non mundaberis post me : usquequo adhuc ?
24O||14||1||193530	Quod factum est verbum Domini ad Jeremiam, de sermonibus siccitatis.
24O||14||2||193540	Luxit Judæa et portæ ejus corruerunt, et obscuratæ sunt in terra, et clamor Jerusalem ascendit.
24O||14||3||193550	Majores miserunt minores suos ad aquam : venerunt ad hauriendum ; non invenerunt aquam, reportaverunt vasa sua vacua. Confusi sunt, et afflicti, et operuerunt capita sua.
24O||14||4||193560	Propter terræ vastitatem, quia non venit pluvia in terram, confusi sunt agricolæ : operuerunt capita sua.
24O||14||5||193570	Nam et cerva in agro peperit, et reliquit, quia non erat herba.
24O||14||6||193580	Et onagri steterunt in rupibus, traxerunt ventum quasi dracones, defecerunt oculi eorum, quia non erat herba.
24O||14||7||193590	Si iniquitates nostræ responderint nobis, Domine, fac propter nomen tuum : quoniam multæ sunt aversiones nostræ, tibi peccavimus.
24O||14||8||193600	Exspectatio Israël, salvator ejus in tempore tribulationis, quare quasi colonus futurus es in terra, et quasi viator declinans ad manendum ?
24O||14||9||193610	Quare futurus es velut vir vagus, ut fortis qui non potest salvare ? Tu autem in nobis es, Domine, et nomen tuum invocatum est super nos : ne derelinquas nos.
24O||14||10||193620	Hæc dicit Dominus populo huic, qui dilexit movere pedes suos, et non quievit, et Domino non placuit : nunc recordabitur iniquitatum eorum, et visitabit peccata eorum.
24O||14||11||193630	Et dixit Dominus ad me : Noli orare pro populo isto in bonum.
24O||14||12||193640	Cum jejunaverint, non exaudiam preces eorum : et si obtulerint holocautomata et victimas, non suscipiam ea, quoniam gladio, et fame, et peste consumam eos.
24O||14||13||193650	Et dixi : A, a, a, Domine Deus : prophetæ dicunt eis : Non videbitis gladium, et fames non erit in vobis : sed pacem veram dabit vobis in loco isto.
24O||14||14||193660	Et dicit Dominus ad me : Falso prophetæ vaticinantur in nomine meo : non misi eos, et non præcepi eis, neque locutus sum ad eos. Visionem mendacem, et divinationem, et fraudulentiam, et seductionem cordis sui, prophetant vobis.
24O||14||15||193670	Idcirco hæc dicit Dominus de prophetis qui prophetant in nomine meo, quos ego non misi, dicentes : Gladius et fames non erit in terra hac : In gladio et fame consumentur prophetæ illi.
24O||14||16||193680	Et populi quibus prophetant erunt projecti in viis Jerusalem præ fame et gladio, et non erit qui sepeliat eos : ipsi et uxores eorum, filii et filiæ eorum : et effundam super eos malum suum.
24O||14||17||193690	Et dices ad eos verbum istud : Deducant oculi mei lacrimam per noctem et diem, et non taceant, quoniam contritione magna contrita est virgo filia populi mei, plaga pessima vehementer.
24O||14||18||193700	Si egressus fuero ad agros, ecce occisi gladio : et si introiero in civitatem, ecce attenuati fame. Propheta quoque et sacerdos abierunt in terram quam ignorabant.
24O||14||19||193710	Numquid projiciens abjecisti Judam ? aut Sion abominata est anima tua ? Quare ergo percussisti nos ita ut nulla sit sanitas ? Exspectavimus pacem, et non est bonum : et tempus curationis, et ecce turbatio.
24O||14||20||193720	Cognovimus, Domine, impietates nostras, iniquitates patrum nostrorum, quia peccavimus tibi.
24O||14||21||193730	Ne des nos in opprobrium, propter nomen tuum, neque facias nobis contumeliam solii gloriæ tuæ : recordare, ne irritum facias fœdus tuum nobiscum.
24O||14||22||193740	Numquid sunt in sculptilibus gentium qui pluant, aut cæli possunt dare imbres ? Nonne tu es Dominus Deus noster, quem exspectavimus ? tu enim fecisti omnia hæc.
24O||15||1||193750	Et dixit Dominus ad me : Si steterit Moyses et Samuel coram me, non est anima mea ad populum istum : ejice illos a facie mea, et egrediantur.
24O||15||2||193760	Quod si dixerint ad te : Quo egrediemur ? dices ad eos : Hæc dicit Dominus : Qui ad mortem, ad mortem : et qui ad gladium, ad gladium : et qui ad famem, ad famem : et qui ad captivitatem, ad captivitatem.
24O||15||3||193770	Et visitabo super eos quatuor species, dicit Dominus : gladium ad occisionem, et canes ad lacerandum, et volatilia cæli et bestias terræ ad devorandum et dissipandum.
24O||15||4||193780	Et dabo eos in fervorem universis regnis terræ, propter Manassen, filium Ezechiæ, regis Juda, super omnibus quæ fecit in Jerusalem.
24O||15||5||193790	Quis enim miserebitur tui, Jerusalem, aut quis contristabitur pro te ? aut quis ibit ad rogandum pro pace tua ?
24O||15||6||193800	Tu reliquisti me, dicit Dominus, retrorsum abiisti : et extendam manum meam super te, et interficiam te : laboravi rogans.
24O||15||7||193810	Et dispergam eos ventilabro in portis terræ : interfeci et disperdidi populum meum, et tamen a viis suis non sunt reversi.
24O||15||8||193820	Multiplicatæ sunt mihi viduæ ejus super arenam maris : induxi eis super matrem adolescentis vastatorem meridie : misi super civitates repente terrorem.
24O||15||9||193830	Infirmata est quæ peperit septem, defecit anima ejus : occidit ei sol cum adhuc esset dies : confusa est, et erubuit : et residuos ejus in gladium dabo in conspectu inimicorum eorum, ait Dominus.
24O||15||10||193840	Væ mihi, mater mea ! quare genuisti me, virum rixæ, virum discordiæ in universa terra ? Non fœneravi, nec fœneravit mihi quisquam : omnes maledicunt mihi.
24O||15||11||193850	Dicit Dominus : Si non reliquiæ tuæ in bonum, si non occurri tibi in tempore afflictionis, et in tempore tribulationis adversus inimicum.
24O||15||12||193860	Numquid fœderabitur ferrum ferro ab aquilone, et æs ?
24O||15||13||193870	Divitias tuas et thesauros tuos in direptionem dabo gratis, in omnibus peccatis tuis, et in omnibus terminis tuis.
24O||15||14||193880	Et adducam inimicos tuos de terra quam nescis, quia ignis succensus est in furore meo, super vos ardebit.
24O||15||15||193890	Tu scis, Domine : recordare mei, et visita me, et tuere me ab his qui persequuntur me : noli in patientia tua suscipere me : scito quoniam sustinui propter te opprobrium.
24O||15||16||193900	Inventi sunt sermones tui, et comedi eos : et factum est mihi verbum tuum in gaudium et in lætitiam cordis mei, quoniam invocatum est nomen tuum super me, Domine Deus exercituum.
24O||15||17||193910	Non sedi in concilio ludentium, et gloriatus sum a facie manus tuæ : solus sedebam, quoniam comminatione replesti me.
24O||15||18||193920	Quare factus est dolor meus perpetuus, et plaga mea desperabilis renuit curari ? facta est mihi quasi mendacium aquarum infidelium.
24O||15||19||193930	Propter hoc hæc dicit Dominus : Si converteris, convertam te, et ante faciem meam stabis : et si separaveris pretiosum a vili, quasi os meum eris : convertentur ipsi ad te, et tu non converteris ad eos.
24O||15||20||193940	Et dabo te populo huic in murum æreum, fortem : et bellabunt adversum te, et non prævalebunt, quia ego tecum sum ut salvem te, et eruam te, dicit Dominus :
24O||15||21||193950	et liberabo te de manu pessimorum, et redimam te de manu fortium.
24O||16||1||193960	Et factum est verbum Domini ad me, dicens :
24O||16||2||193970	Non accipies uxorem, et non erunt tibi filii et filiæ in loco isto.
24O||16||3||193980	Quia hæc dicit Dominus super filios et filias, qui generantur in loco isto, et super matres eorum, quæ genuerunt eos, et super patres eorum, de quorum stirpe sunt nati in terra hac :
24O||16||4||193990	Mortibus ægrotationum morientur : non plangentur, et non sepelientur : in sterquilinium super faciem terræ erunt : et gladio et fame consumentur, et erit cadaver eorum in escam volatilibus cæli et bestiis terræ.
24O||16||5||194000	Hæc enim dicit Dominus : Ne ingrediaris domum convivii, neque vadas ad plangendum, neque consoleris eos, quia abstuli pacem meam a populo isto, dicit Dominus, misericordiam, et miserationes.
24O||16||6||194010	Et morientur grandes et parvi in terra ista : non sepelientur neque plangentur : et non se incident, neque calvitium fiet pro eis.
24O||16||7||194020	Et non frangent inter eos lugenti panem ad consolandum super mortuo, et non dabunt eis potum calicis ad consolandum super patre suo et matre.
24O||16||8||194030	Et domum convivii non ingrediaris, ut sedeas cum eis, et comedas, et bibas :
24O||16||9||194040	quia hæc dicit Dominus exercituum, Deus Israël : Ecce ego auferam de loco isto, in oculis vestris, et in diebus vestris, vocem gaudii et vocem lætitiæ, vocem sponsi et vocem sponsæ.
24O||16||10||194050	Et cum annuntiaveris populo huic omnia verba hæc, et dixerint tibi : Quare locutus est Dominus super nos omne malum grande istud ? quæ iniquitas nostra ? et quod peccatum nostrum, quod peccavimus Domino Deo nostro ?
24O||16||11||194060	dices ad eos : Quia dereliquerunt me patres vestri, ait Dominus : et abierunt post deos alienos, et servierunt eis, et adoraverunt eos, et me dereliquerunt, et legem meam non custodierunt.
24O||16||12||194070	Sed et vos pejus operati estis quam patres vestri : ecce enim ambulat unusquisque post pravitatem cordis sui mali, ut me non audiat.
24O||16||13||194080	Et ejiciam vos de terra hac in terram quam ignoratis, vos et patres vestri : et servietis ibi diis alienis, die ac nocte, qui non dabunt vobis requiem.
24O||16||14||194090	Propterea ecce dies veniunt, dicit Dominus, et non dicetur ultra : Vivit Dominus qui eduxit filios Israël de terra Ægypti,
24O||16||15||194100	sed : Vivit Dominus qui eduxit filios Israël de terra aquilonis, et de universis terris ad quas ejeci eos, et reducam eos in terram suam, quam dedi patribus eorum.
24O||16||16||194110	Ecce ego mittam piscatores multos, dicit Dominus, et piscabuntur eos : et post hæc mittam eis multos venatores, et venabuntur eos de omni monte, et de omni colle, et de cavernis petrarum.
24O||16||17||194120	Quia oculi mei super omnes vias eorum : non sunt absconditæ a facie mea, et non fuit occultata iniquitas eorum ab oculis meis.
24O||16||18||194130	Et reddam primum duplices iniquitates, et peccata eorum : quia contaminaverunt terram meam in morticinis idolorum suorum, et abominationibus suis impleverunt hæreditatem meam.
24O||16||19||194140	Domine, fortitudo mea, et robur meum, et refugium meum in die tribulationis, ad te gentes venient ab extremis terræ, et dicent : Vere mendacium possederunt patres nostri, vanitatem quæ eis non profuit.
24O||16||20||194150	Numquid faciet sibi homo deos, et ipsi non sunt dii ?
24O||16||21||194160	Idcirco ecce ego ostendam eis per vicem hanc, ostendam eis manum meam, et virtutem meam, et scient quia nomen mihi Dominus.
24O||17||1||194170	Peccatum Juda scriptum est stylo ferreo in ungue adamantino, exaratum super latitudinem cordis eorum, et in cornibus ararum eorum.
24O||17||2||194180	Cum recordati fuerint filii eorum ararum suarum, et lucorum suorum, lignorumque frondentium, in montibus excelsis,
24O||17||3||194190	sacrificantes in agro : fortitudinem tuam, et omnes thesauros tuos in direptionem dabo, excelsa tua propter peccata in universis finibus tuis.
24O||17||4||194200	Et relinqueris sola ab hæreditate tua, quam dedi tibi, et servire te faciam inimicis tuis in terra quam ignoras, quoniam ignem succendisti in furore meo, usque in æternum ardebit.
24O||17||5||194210	Hæc dicit Dominus : Maledictus homo qui confidit in homine, et ponit carnem brachium suum, et a Domino recedit cor ejus.
24O||17||6||194220	Erit enim quasi myricæ in deserto, et non videbit cum venerit bonum : sed habitabit in siccitate in deserto, in terra salsuginis et inhabitabili.
24O||17||7||194230	Benedictus vir qui confidit in Domino, et erit Dominus fiducia ejus.
24O||17||8||194240	Et erit quasi lignum quod transplantatur super aquas, quod ad humorem mittit radices suas, et non timebit cum venerit æstus : et erit folium ejus viride, et in tempore siccitatis non erit sollicitum, nec aliquando desinet facere fructum.
24O||17||9||194250	Pravum est cor omnium, et inscrutabile : quis cognoscet illud ?
24O||17||10||194260	Ego Dominus scrutans cor, et probans renes : qui do unicuique juxta viam suam, et juxta fructum adinventionum suarum.
24O||17||11||194270	Perdix fovit quæ non peperit : fecit divitias, et non in judicio : in dimidio dierum suorum derelinquet eas, et in novissimo suo erit insipiens.
24O||17||12||194280	Solium gloriæ altitudinis a principio, locus sanctificationis nostræ.
24O||17||13||194290	Exspectatio Israël, Domine, omnes qui te derelinquunt confundentur : recedentes a te, in terra scribentur, quoniam dereliquerunt venam aquarum viventium Dominum.
24O||17||14||194300	Sana me, Domine, et sanabor : salvum me fac, et salvus ero : quoniam laus mea tu es.
24O||17||15||194310	Ecce ipsi dicunt ad me : Ubi est verbum Domini ? veniat :
24O||17||16||194320	et ego non sum turbatus, te pastorem sequens : et diem hominis non desideravi, tu scis : quod egressum est de labiis meis, rectum in conspectu tuo fuit.
24O||17||17||194330	Non sis tu mihi formidini, spes mea tu in die afflictionis.
24O||17||18||194340	Confundantur qui me persequuntur, et non confundar ego : paveant illi, et non paveam ego : induc super eos diem afflictionis, et duplici contritione contere eos.
24O||17||19||194350	Hæc dicit Dominus ad me : Vade, et sta in porta filiorum populi, per quam ingrediuntur reges Juda, et egrediuntur, et in cunctis portis Jerusalem :
24O||17||20||194360	et dices ad eos : Audite verbum Domini, reges Juda, et omnis Juda, cunctique habitatores Jerusalem, qui ingredimini per portas istas.
24O||17||21||194370	Hæc dicit Dominus : Custodite animas vestras, et nolite portare pondera in die sabbati, nec inferatis per portas Jerusalem,
24O||17||22||194380	et nolite ejicere onera de domibus vestris in die sabbati, et omne opus non facietis : sanctificate diem sabbati, sicut præcepi patribus vestris.
24O||17||23||194390	Et non audierunt, nec inclinaverunt aurem suam : sed induraverunt cervicem suam, ne audirent me, et ne acciperent disciplinam.
24O||17||24||194400	Et erit : si audieritis me, dicit Dominus, ut non inferatis onera per portas civitatis hujus in die sabbati : et si sanctificaveritis diem sabbati, ne faciatis in eo omne opus :
24O||17||25||194410	ingredientur per portas civitatis hujus reges et principes, sedentes super solium David, et ascendentes in curribus et equis, ipsi et principes eorum, viri Juda, et habitatores Jerusalem : et habitabitur civitas hæc in sempiternum.
24O||17||26||194420	Et venient de civitatibus Juda, et de circuitu Jerusalem, et de terra Benjamin, et de campestribus, et de montuosis, et ab austro, portantes holocaustum, et victimam, et sacrificium, et thus, et inferent oblationem in domum Domini.
24O||17||27||194430	Si autem non audieritis me ut sanctificetis diem sabbati, et ne portetis onus, et ne inferatis per portas Jerusalem in die sabbati, succendam ignem in portis ejus, et devorabit domos Jerusalem, et non extinguetur.
24O||18||1||194440	Verbum quod factum est ad Jeremiam a Domino, dicens :
24O||18||2||194450	Surge, et descende in domum figuli, et ibi audies verba mea.
24O||18||3||194460	Et descendi in domum figuli, et ecce ipse faciebat opus super rotam.
24O||18||4||194470	Et dissipatum est vas quod ipse faciebat e luto manibus suis : conversusque fecit illud vas alterum, sicut placuerat in oculis ejus ut faceret.
24O||18||5||194480	Et factum est verbum Domini ad me, dicens :
24O||18||6||194490	Numquid sicut figulus iste, non potero vobis facere, domus Israël ? ait Dominus : ecce sicut lutum in manu figuli, sic vos in manu mea, domus Israël.
24O||18||7||194500	Repente loquar adversum gentem et adversus regnum, ut eradicem, et destruam, et disperdam illud :
24O||18||8||194510	si pœnitentiam egerit gens illa a malo suo, quod locutus sum adversus eam, agam et ego pœnitentiam super malo quod cogitavi ut facerem ei.
24O||18||9||194520	Et subito loquar de gente et de regno, ut ædificem et plantem illud,
24O||18||10||194530	si fecerit malum in oculis meis, ut non audiat vocem meam, pœnitentiam agam super bono quod locutus sum ut facerem ei.
24O||18||11||194540	Nunc ergo dic viro Juda, et habitatoribus Jerusalem, dicens : Hæc dicit Dominus : Ecce ego fingo contra vos malum, et cogito contra vos cogitationem : revertatur unusquisque a via sua mala, et dirigite vias vestras et studia vestra.
24O||18||12||194550	Qui dixerunt : Desperavimus : post cogitationes enim nostras ibimus, et unusquisque pravitatem cordis sui mali faciemus.
24O||18||13||194560	Ideo hæc dicit Dominus : Interrogate gentes : quis audivit talia horribilia, quæ fecit nimis virgo Israël ?
24O||18||14||194570	Numquid deficiet de petra agri nix Libani ? aut evelli possunt aquæ erumpentes frigidæ, et defluentes ?
24O||18||15||194580	Quia oblitus est mei populus meus, frustra libantes, et impingentes in viis suis, in semitis sæculi, ut ambularent per eas in itinere non trito,
24O||18||16||194590	ut fieret terra eorum in desolationem, et in sibilum sempiternum : omnis qui præterierit per eam obstupescet, et movebit caput suum.
24O||18||17||194600	Sicut ventus urens dispergam eos coram inimico : dorsum, et non faciem, ostendam eis in die perditionis eorum.
24O||18||18||194610	Et dixerunt : Venite, et cogitemus contra Jeremiam cogitationes : non enim peribit lex a sacerdote, neque consilium a sapiente, nec sermo a propheta : venite, et percutiamus eum lingua, et non attendamus ad universos sermones ejus.
24O||18||19||194620	Attende, Domine, ad me, et audi vocem adversariorum meorum.
24O||18||20||194630	Numquid redditur pro bono malum, quia foderunt foveam animæ meæ ? Recordare quod steterim in conspectu tuo ut loquerer pro eis bonum, et averterem indignationem tuam ab eis.
24O||18||21||194640	Propterea da filios eorum in famem, et deduc eos in manus gladii : fiant uxores eorum absque liberis, et viduæ : et viri earum interficiantur morte : juvenes eorum confodiantur gladio in prælio :
24O||18||22||194650	audiatur clamor de domibus eorum : adduces enim super eos latronem repente, quia foderunt foveam ut caperent me, et laqueos absconderunt pedibus meis.
24O||18||23||194660	Tu autem, Domine, scis omne consilium eorum adversum me in mortem : ne propitieris iniquitati eorum, et peccatum eorum a facie tua non deleatur : fiant corruentes in conspectu tuo, in tempore furoris tui abutere eis.
24O||19||1||194670	Hæc dicit Dominus : Vade, et accipe lagunculam figuli testeam a senioribus populi, et a senioribus sacerdotum,
24O||19||2||194680	et egredere ad vallem filii Ennom, quæ est juxta introitum portæ fictilis : et prædicabis ibi verba quæ ego loquar ad te.
24O||19||3||194690	Et dices : Audite verbum Domini, reges Juda, et habitatores Jerusalem : Hæc dicit Dominus exercituum, Deus Israël : Ecce ego inducam afflictionem super locum istum, ita ut omnis qui audierit illam tinniant aures ejus,
24O||19||4||194700	eo quod dereliquerint me, et alienum fecerint locum istum, et libaverunt in eo diis alienis, quos nescierunt, ipsi et patres eorum, et reges Juda, et repleverunt locum istum sanguine innocentum :
24O||19||5||194710	et ædificaverunt excelsa Baalim, ad comburendos filios suos igni in holocaustum Baalim : quæ non præcepi, nec locutus sum, nec ascenderunt in cor meum.
24O||19||6||194720	Propterea ecce dies veniunt, dicit Dominus, et non vocabitur amplius locus iste Topheth, et vallis filii Ennom, sed vallis occisionis.
24O||19||7||194730	Et dissipabo consilium Juda et Jerusalem in loco isto : et subvertam eos gladio in conspectu inimicorum suorum, et in manu quærentium animas eorum : et dabo cadavera eorum escam volatilibus cæli et bestiis terræ.
24O||19||8||194740	Et ponam civitatem hanc in stuporem, et in sibilum : omnis qui præterierit per eam obstupescet, et sibilabit super universa plaga ejus.
24O||19||9||194750	Et cibabo eos carnibus filiorum suorum, et carnibus filiarum suarum : et unusquisque carnem amici sui comedet in obsidione, et in angustia in qua concludent eos inimici eorum, et qui quærunt animas eorum.
24O||19||10||194760	Et conteres lagunculam in oculis virorum qui ibunt tecum,
24O||19||11||194770	et dices ad eos : Hæc dicit Dominus exercituum : Sic conteram populum istum, et civitatem istam, sicut conteritur vas figuli, quod non potest ultra instaurari : et in Topheth sepelientur, eo quod non sit alius locus ad sepeliendum.
24O||19||12||194780	Sic faciam loco huic, ait Dominus, et habitatoribus ejus, et ponam civitatem istam sicut Topheth.
24O||19||13||194790	Et erunt domus Jerusalem, et domus regum Juda, sicut locus Topheth, immundæ, omnes domus in quarum domatibus sacrificaverunt omni militiæ cæli, et libaverunt libamina diis alienis.
24O||19||14||194800	Venit autem Jeremias de Topheth, quo miserat eum Dominus ad prophetandum, et stetit in atrio domus Domini, et dixit ad omnem populum :
24O||19||15||194810	Hæc dicit Dominus exercituum, Deus Israël : Ecce ego inducam super civitatem hanc, et super omnes urbes ejus, universa mala quæ locutus sum adversum eam, quoniam induraverunt cervicem suam ut non audirent sermones meos.
24O||20||1||194820	Et audivit Phassur filius Emmer, sacerdos, qui constitutus erat princeps in domo Domini, Jeremiam prophetantem sermones istos.
24O||20||2||194830	Et percussit Phassur Jeremiam prophetam, et misit eum in nervum quod erat in porta Benjamin superiori, in domo Domini.
24O||20||3||194840	Cumque illuxisset in crastinum, eduxit Phassur Jeremiam de nervo, et dixit ad eum Jeremias : Non Phassur vocavit Dominus nomen tuum, sed Pavorem undique.
24O||20||4||194850	Quia hæc dicit Dominus : Ecce ego dabo te in pavorem, te et omnes amicos tuos : et corruent gladio inimicorum suorum, et oculi tui videbunt : et omnem Judam dabo in manum regis Babylonis, et traducet eos in Babylonem, et percutiet eos gladio.
24O||20||5||194860	Et dabo universam substantiam civitatis hujus, et omnem laborem ejus, omneque pretium, et cunctos thesauros regum Juda dabo in manu inimicorum eorum : et diripient eos, et tollent, et ducent in Babylonem.
24O||20||6||194870	Tu autem, Phassur, et omnes habitatores domus tuæ, ibitis in captivitatem : et in Babylonem venies, et ibi morieris, ibique sepelieris tu, et omnes amici tui, quibus prophetasti mendacium.
24O||20||7||194880	Seduxisti me, Domine, et seductus sum : fortior me fuisti, et invaluisti : factus sum in derisum tota die, omnes subsannant me.
24O||20||8||194890	Quia jam olim loquor, vociferans iniquitatem, et vastitatem clamito : et factus est mihi sermo Domini in opprobrium, et in derisum tota die.
24O||20||9||194900	Et dixi : Non recordabor ejus, neque loquar ultra in nomine illius : et factus est in corde meo quasi ignis exæstuans, claususque in ossibus meis, et defeci, ferre non sustinens.
24O||20||10||194910	Audivi enim contumelias multorum, et terrorem in circuitu : Persequimini, et persequamur eum, ab omnibus viris qui erant pacifici mei, et custodientes latus meum : si quomodo decipiatur, et prævaleamus adversus eum, et consequamur ultionem ex eo.
24O||20||11||194920	Dominus autem mecum est, quasi bellator fortis : idcirco qui persequuntur me cadent, et infirmi erunt : confundentur vehementer, quia non intellexerunt opprobrium sempiternum, quod numquam delebitur.
24O||20||12||194930	Et tu, Domine exercituum, probator justi, qui vides renes et cor, videam, quæso, ultionem tuam ex eis : tibi enim revelavi causam meam.
24O||20||13||194940	Cantate Domino, laudate Dominum, quia liberavit animam pauperis de manu malorum.
24O||20||14||194950	Maledicta dies in qua natus sum ! dies in qua peperit me mater mea non sit benedicta !
24O||20||15||194960	Maledictus vir qui annuntiavit patri meo, dicens : Natus est tibi puer masculus, et quasi gaudio lætificavit eum !
24O||20||16||194970	Sit homo ille ut sunt civitates quæ subvertit Dominus, et non pœnituit eum : audiat clamorem mane, et ululatum in tempore meridiano :
24O||20||17||194980	qui non me interfecit a vulva, ut fieret mihi mater mea sepulchrum, et vulva ejus conceptus æternus !
24O||20||18||194990	Quare de vulva egressus sum, ut viderem laborem et dolorem, et sonsumerentur in confusione dies mei ?
24O||21||1||195000	Verbum quod factum est ad Jeremiam a Domino, quando misit ad eum rex Sedecias Phassur, filium Melchiæ, et Sophoniam, filium Maasiæ, sacerdotem, dicens :
24O||21||2||195010	Interroga pro nobis Dominum, quia Nabuchodonosor, rex Babylonis, præliatur adversum nos : si forte faciat Dominus nobiscum secundum omnia mirabilia sua, et recedat a nobis.
24O||21||3||195020	Et dixit Jeremias ad eos : Sic dicetis Sedeciæ :
24O||21||4||195030	Hæc dicit Dominus Deus Israël : Ecce ego convertam vasa belli, quæ in manibus vestris sunt, et quibus vos pugnatis adversum regem Babylonis, et Chaldæos, qui obsident vos in circuitu murorum : et congregabo ea in medio civitatis hujus.
24O||21||5||195040	Et debellabo ego vos in manu extenta, et in brachio forti, et in furore, et in indignatione, et in ira grandi.
24O||21||6||195050	Et percutiam habitatores civitatis hujus : homines et bestiæ pestilentia magna morientur.
24O||21||7||195060	Et post hæc ait Dominus : Dabo Sedeciam, regem Juda, et servos ejus, et populum ejus, et qui derelicti sunt in civitate hac a peste, et gladio, et fame, in manu Nabuchodonosor regis Babylonis, et in manu inimicorum eorum, et in manu quærentium animam eorum : et percutiet eos in ore gladii, et non flectetur neque parcet, nec miserebitur.
24O||21||8||195070	Et ad populum hunc dices : Hæc dicit Dominus : Ecce ego do coram vobis viam vitæ, et viam mortis.
24O||21||9||195080	Qui habitaverit in urbe hac morietur gladio, et fame, et peste : qui autem egressus fuerit, et transfugerit ad Chaldæos, qui obsident vos, vivet, et erit ei anima sua quasi spolium.
24O||21||10||195090	Posui enim faciem meam super civitatem hanc in malum, et non in bonum, ait Dominus : in manu regis Babylonis dabitur, et exuret eam igni.
24O||21||11||195100	Et domui regis Juda : Audite verba Domini,
24O||21||12||195110	domus David : Hæc dicit Dominus : Judicate mane judicium, et eruite vi oppressum de manu calumniantis, ne forte egrediatur ut ignis indignatio mea, et succendatur, et non sit qui extinguat, propter malitiam studiorum vestrorum.
24O||21||13||195120	Ecce ego ad te, habitatricem vallis solidæ atque campestris, ait Dominus : qui dicitis : Quis percutiet nos ? et quis ingredietur domos nostras ?
24O||21||14||195130	Et visitabo super vos juxta fructum studiorum vestrorum, dicit Dominus : et succendam ignem in saltu ejus, et devorabit omnia in circuitu ejus.
24O||22||1||195140	Hæc dicit Dominus : Descende in domum regis Juda, et loqueris ibi verbum hoc,
24O||22||2||195150	et dices : Audi verbum Domini, rex Juda, qui sedes super solium David : tu et servi tui, et populus tuus, qui ingredimini per portas istas.
24O||22||3||195160	Hæc dicit Dominus : Facite judicium et justitiam, et liberate vi oppressum de manu calumniatoris : et advenam, et pupillum, et viduam nolite contristare, neque opprimatis inique, et sanguinem innocentem ne effundatis in loco isto.
24O||22||4||195170	Si enim facientes feceritis verbum istud, ingredientur per portas domus hujus, reges sedentes de genere David super thronum ejus, et ascendentes currus et equos, ipsi, et servi, et populus eorum.
24O||22||5||195180	Quod si non audieritis verba hæc : in memetipso juravi, dicit Dominus, quia in solitudinem erit domus hæc.
24O||22||6||195190	Quia hæc dicit Dominus super domum regis Juda : Galaad, tu mihi caput Libani, si non posuero te solitudinem, urbes inhabitabiles !
24O||22||7||195200	Et sanctificabo super te, interficientem virum, et arma ejus : et succident electas cedros tuas, et præcipitabunt in ignem.
24O||22||8||195210	Et pertransibunt gentes multæ per civitatem hanc, et dicet unusquisque proximo suo : Quare fecit Dominus sic civitati huic grandi ?
24O||22||9||195220	Et respondebunt : Eo quod dereliquerint pactum Domini Dei sui, et adoraverint deos alienos et servierint eis.
24O||22||10||195230	Nolite flere mortuum, neque lugeatis super eum fletu : plangite eum qui egreditur, quia non revertetur ultra, nec videbit terram nativitatis suæ.
24O||22||11||195240	Quia hæc dicit Dominus ad Sellum, filium Josiæ, regem Juda, qui regnavit pro Josia patre suo, qui egressus est de loco isto : Non revertetur huc amplius,
24O||22||12||195250	sed in loco ad quem transtuli eum, ibi morietur, et terram istam non videbit amplius.
24O||22||13||195260	Væ qui ædificat domum suam in injustitia, et cœnacula sua non in judicio : amicum suum opprimet frustra, et mercedem ejus non reddet ei :
24O||22||14||195270	qui dicit : Ædificabo mihi domum latam, et cœnacula spatiosa : qui aperit sibi fenestras et facit laquearia cedrina, pingitque sinopide.
24O||22||15||195280	Numquid regnabis quoniam confers te cedro ? pater tuus numquid non comedit et bibit, et fecit judicium et justitiam tunc cum bene erat ei ?
24O||22||16||195290	Judicavit causam pauperis et egeni in bonum suum : numquid non ideo quia cognovit me ? dicit Dominus.
24O||22||17||195300	Tui vero oculi et cor ad avaritiam, et ad sanguinem innocentem fundendum, et ad calumniam, et ad cursum mali operis.
24O||22||18||195310	Propterea hæc dicit Dominus ad Joakim, filium Josiæ, regem Juda : Non plangent eum : Væ, frater ! et væ soror ! Non concrepabunt ei : Væ domine ! et væ inclyte !
24O||22||19||195320	Sepultura asini sepelietur, putrefactus et projectus extra portas Jerusalem.
24O||22||20||195330	Ascende Libanum, et clama : et in Basan da vocem tuam, et clama ad transeuntes, quia contriti sunt omnes amatores tui.
24O||22||21||195340	Locutus sum ad te in abundantia tua, et dixisti : Non audiam : hæc est via tua ab adolescentia tua, quia non audisti vocem meam.
24O||22||22||195350	Omnes pastores tuos pascet ventus, et amatores tui in captivitatem ibunt : et tunc confunderis, et erubesces ab omni malitia tua.
24O||22||23||195360	Quæ sedes in Libano, et nidificas in cedris, quomodo congemuisti cum venissent tibi dolores, quasi dolores parturientis ?
24O||22||24||195370	Vivo ego, dicit Dominus, quia si fuerit Jechonias, filius Joakim, regis Juda, annulus in manu dextera mea, inde evellam eum,
24O||22||25||195380	et dabo te in manu quærentium animam tuam, et in manu quorum tu formidas faciem, et in manu Nabuchodonosor regis Babylonis, et in manu Chaldæorum :
24O||22||26||195390	et mittam te, et matrem tuam quæ genuit te, in terram alienam, in qua nati non estis, ibique moriemini.
24O||22||27||195400	Et in terram ad quam ipsi levant animam suam ut revertantur illuc, non revertentur.
24O||22||28||195410	Numquid vas fictile atque contritum vir iste Jechonias ? numquid vas absque omni voluptate ? Quare abjecti sunt ipse et semen ejus, et projecti in terram quam ignoraverunt ?
24O||22||29||195420	Terra, terra, terra, audi sermonem Domini.
24O||22||30||195430	Hæc dicit Dominus : Scribe virum istum sterilem, virum qui in diebus suis non prosperabitur : nec enim erit de semine ejus vir qui sedeat super solium David, et potestatem habeat ultra in Juda.
24O||23||1||195440	Væ pastoribus qui disperdunt et dilacerant gregem pascuæ meæ ! dicit Dominus.
24O||23||2||195450	Ideo hæc dicit Dominus Deus Israël ad pastores qui pascunt populum meum : Vos dispersistis gregem meum, et ejecistis eos, et non visitastis eos : ecce ego visitabo super vos malitiam studiorum vestrorum, ait Dominus.
24O||23||3||195460	Et ego congregabo reliquias gregis mei de omnibus terris ad quas ejecero eos illuc : et convertam eos ad rura sua, et crescent et multiplicabuntur.
24O||23||4||195470	Et suscitabo super eos pastores, et pascent eos : non formidabunt ultra, et non pavebunt, et nullus quæretur ex numero, dicit Dominus.
24O||23||5||195480	Ecce dies veniunt, dicit Dominus, et suscitabo David germen justum : et regnabit rex, et sapiens erit, et faciet judicium et justitiam in terra.
24O||23||6||195490	In diebus illis salvabitur Juda, et Israël habitabit confidenter : et hoc est nomen quod vocabunt eum : Dominus justus noster.
24O||23||7||195500	Propter hoc ecce dies veniunt, dicit Dominus, et non dicent ultra : Vivit Domnus, qui eduxit filios Israël de terra Ægypti,
24O||23||8||195510	sed : Vivit Dominus, qui eduxit et adduxit semen domus Israël de terra aquilonis, et de cunctis terris ad quas ejeceram eos illuc, et habitabunt in terra sua.
24O||23||9||195520	Ad prophetas : Contritum est cor meum in medio mei, contremuerunt omnia ossa mea : factus sum quasi vir ebrius, et quasi homo madidus a vino, a facie Domini, et a facie verborum sanctorum ejus.
24O||23||10||195530	Quia adulteris repleta est terra, quia a facie maledictionis luxit terra, arefacta sunt arva deserti : factus est cursus eorum malus : et fortitudo eorum dissimilis.
24O||23||11||195540	Propheta namque et sacerdos polluti sunt, et in domo mea inveni malum eorum, ait Dominus.
24O||23||12||195550	Idcirco via eorum erit quasi lubricum in tenebris : impellentur enim, et corruent in ea : afferam enim super eos mala, annum visitationis eorum, ait Dominus.
24O||23||13||195560	Et in prophetis Samariæ vidi fatuitatem : prophetabunt in Baal, et decipiebant populum meum Israël.
24O||23||14||195570	Et in prophetis Jerusalem vidi similitudinem adulterantium, et iter mendacii : et confortaverunt manus pessimorum, ut non converteretur unusquisque a malitia sua : facti sunt mihi omnes ut Sodoma, et habitatores ejus quasi Gomorrha.
24O||23||15||195580	Propterea hæc dicit Dominus exercituum ad prophetas : Ecce ego cibabo eos absinthio, et potabo eos felle : a prophetis enim Jerusalem egressa est pollutio super omnem terram.
24O||23||16||195590	Hæc dicit Dominus exercituum : Nolite audire verba prophetarum qui prophetant vobis, et decipiunt vos : visionem cordis sui loquuntur, non de ore Domini.
24O||23||17||195600	Dicunt his qui blasphemant me : Locutus est Dominus : Pax erit vobis : et omni qui ambulat in pravitate cordis sui dixerunt : Non veniet super vos malum.
24O||23||18||195610	Quis enim affuit in consilio Domini, et vidit, et audivit sermonem ejus ? Quis consideravit verbum illius, et audivit ?
24O||23||19||195620	Ecce turbo Dominicæ indignationis egredietur, et tempestas erumpens super caput impiorum veniet.
24O||23||20||195630	Non revertetur furor Domini, usque dum faciat et usque dum compleat cogitationem cordis sui : in novissimis diebus intelligetis consilium ejus.
24O||23||21||195640	Non mittebam prophetas, et ipsi currebant : non loquebar ad eos, et ipsi prophetabant.
24O||23||22||195650	Si stetissent in consilio meo, et nota fecissent verba mea populo meo, avertissem utique eos a via sua mala et a cogitationibus suis pessimis.
24O||23||23||195660	Putasne Deus e vicino ego sum, dicit Dominus, et non Deus de longe ?
24O||23||24||195670	Si occultabitur vir in absconditis, et ego non videbo eum ? dicit Dominus. Numquid non cælum et terram ego impleo ? dicit Dominus.
24O||23||25||195680	Audivi quæ dixerunt prophetæ prophetantes in nomine meo mendacium, atque dicentes : Somniavi, somniavi.
24O||23||26||195690	Usquequo istud est in corde prophetarum vaticinantium mendacium, et prophetantium seductiones cordis sui ?
24O||23||27||195700	Qui volunt facere ut obliviscatur populus meus nominis mei, propter somnia eorum quæ narrat unusquisque ad proximum suum, sicut obliti sunt patres eorum nominis mei propter Baal ?
24O||23||28||195710	Propheta qui habet somnium, narret somnium : et qui habet sermonem meum, loquatur sermonem meum vere. Quid paleis ad triticum ? dicit Dominus.
24O||23||29||195720	Numquid non verba mea sunt quasi ignis, dicit Dominus, et quasi malleus conterens petram ?
24O||23||30||195730	Propterea ecce ego ad prophetas, ait Dominus, qui furantur verba mea unusquisque a proximo suo.
24O||23||31||195740	Ecce ego ad prophetas, ait Dominus, qui assumunt linguas suas, et aiunt : Dicit Dominus.
24O||23||32||195750	Ecce ego ad prophetas somniantes mendacium, ait Dominus : qui narraverunt ea, et seduxerunt populum meum in mendacio suo et in miraculis suis, cum ego non misissem eos, nec mandassem eis, qui nihil profuerunt populo huic, dicit Dominus.
24O||23||33||195760	Si igitur interrogaverit te populus iste, vel propheta, aut sacerdos, dicens : Quod est onus Domini ? dices ad eos : Vos estis onus : projiciam quippe vos, dicit Dominus.
24O||23||34||195770	Et propheta, et sacerdos, et populus qui dicit : Onus Domini : visitabo super virum illum et super domum ejus.
24O||23||35||195780	Hæc dicetis unusquisque ad proximum, et ad fratrem suum : Quid respondit Dominus ? et quid locutus est Dominus ?
24O||23||36||195790	Et onus Domini ultra non memorabitur : quia onus erit unicuique sermo suus, et pervertistis verba Dei viventis, Domini exercituum, Dei nostri.
24O||23||37||195800	Hæc dices ad prophetam : Quid respondit tibi Dominus ? et quid locutus est Dominus ?
24O||23||38||195810	Si autem onus Domini dixeritis, propter hoc hæc dicit Dominus : Quia dixistis sermonem istum : Onus Domini, et misi ad vos dicens : Nolite dicere : Onus Domini :
24O||23||39||195820	propterea ecce ego tollam vos portans, et derelinquam vos, et civitatem quam dedi vobis et patribus vestris, a facie mea :
24O||23||40||195830	et dabo vos in opprobrium sempiternum, et in ignominiam æternam, quæ numquam oblivione delebitur.
24O||24||1||195840	Ostendit mihi Dominus : et ecce duo calathi pleni ficis, positi ante templum Domini, postquam transtulit Nabuchodonosor rex Babylonis Jechoniam filium Joakim, regem Juda, et principes ejus, et fabrum, et inclusorem, de Jerusalem, et adduxit eos in Babylonem.
24O||24||2||195850	Calathus unus ficus bonas habebat nimis, ut solent ficus esse primi temporis : et calathus unus ficus habebat malas nimis, quæ comedi non poterant eo quod essent malæ.
24O||24||3||195860	Et dixit Dominus ad me : Quid tu vides, Jeremia ? Et dixi : Ficus, ficus bonas, bonas valde : et malas, malas valde, quæ comedi non possunt eo quod sint malæ.
24O||24||4||195870	Et factum est verbum Domini ad me, dicens :
24O||24||5||195880	Hæc dicit Dominus Deus Israël : Sicut ficus hæ bonæ, sic cognoscam transmigrationem Juda, quam emisi de loco isto in terram Chaldæorum, in bonum.
24O||24||6||195890	Et ponam oculos meos super eos ad placandum, et reducam eos in terram hanc : et ædificabo eos, et non destruam : et plantabo eos, et non evellam.
24O||24||7||195900	Et dabo eis cor ut sciant me, quia ego sum Dominus : et erunt mihi in populum, et ego ero eis in Deum, quia revertentur ad me in toto corde suo.
24O||24||8||195910	Et sicut ficus pessimæ quæ comedi non possunt, eo quod sint malæ : hæc dicit Dominus : sic dabo Sedeciam, regem Juda, et principes ejus, et reliquos de Jerusalem, qui remanserunt in urbe hac, et qui habitant in terra Ægypti.
24O||24||9||195920	Et dabo eos in vexationem, afflictionemque omnibus regnis terræ, in opprobrium, et in parabolam, et in proverbium, et in maledictionem in universis locis ad quæ ejeci eos.
24O||24||10||195930	Et mittam in eis gladium, et famem, et pestem, donec consumantur de terra quam dedi eis et patribus eorum.
24O||25||1||195940	Verbum quod factum est ad Jeremiam, de omni populo Juda, in anno quarto Joakim, filii Josiæ, regis Juda (ipse est annus primus Nabuchodonosor regis Babylonis),
24O||25||2||195950	quod locutus est Jeremias propheta ad omnem populum Juda, et ad universos habitatores Jerusalem, dicens :
24O||25||3||195960	A tertiodecimo anno Josiæ, filii Amon, regis Juda, usque ad diem hanc, iste tertius et vigesimus annus, factum est verbum Domini ad me, et locutus sum ad vos de nocte consurgens, et loquens, et non audistis.
24O||25||4||195970	Et misit Dominus ad vos omnes servos suos prophetas, consurgens diluculo, mittensque : et non audistis, neque inclinastis aures vestras ut audiretis,
24O||25||5||195980	cum diceret : Revertimini unusquisque a via sua mala, et a pessimis cogitationibus vestris, et habitabitis in terra quam dedit Dominus vobis et patribus vestris, a sæculo usque in sæculum :
24O||25||6||195990	et nolite ire post deos alienos, ut serviatis eis adoretisque eos, neque me ad iracundiam provocetis in operibus manuum vestrarum, et non affligam vos.
24O||25||7||196000	Et non audistis me, dicit Dominus, ut me ad iracundiam provocaretis in operibus manuum vestrarum, in malum vestrum.
24O||25||8||196010	Propterea hæc dicit Dominus exercituum : Pro eo quod non audistis verba mea,
24O||25||9||196020	ecce ego mittam et assumam universas cognationes aquilonis, ait Dominus, et Nabuchodonosor regem Babylonis servum meum, et adducam eos super terram istam, et super habitatores ejus, et super omnes nationes quæ in circuitu illius sunt : et interficiam eos, et ponam eos in stuporem et in sibilum, et in solitudines sempiternas.
24O||25||10||196030	Perdamque ex eis vocem gaudii et vocem lætitiæ, vocem sponsi et vocem sponsæ, vocem molæ et lumen lucernæ.
24O||25||11||196040	Et erit universa terra hæc in solitudinem, et in stuporem : et servient omnes gentes istæ regi Babylonis septuaginta annis.
24O||25||12||196050	Cumque impleti fuerint septuaginta anni, visitabo super regem Babylonis et super gentem illam, dicit Dominus, iniquitatem eorum, et super terram Chaldæorum, et ponam illam in solitudines sempiternas.
24O||25||13||196060	Et adducam super terram illam omnia verba mea, quæ locutus sum contra eam, omne quod scriptum est in libro isto, quæcumque prophetavit Jeremias adversum omnes gentes :
24O||25||14||196070	quia servierunt eis, cum essent gentes multæ, et reges magni : et reddam eis secundum opera eorum, et secundum facta manuum suarum.
24O||25||15||196080	Quia sic dicit Dominus exercituum, Deus Israël : Sume calicem vini furoris hujus de manu mea, et propinabis de illo cunctis gentibus, ad quas ego mittam te.
24O||25||16||196090	Et bibent, et turbabuntur et insanient a facie gladii quem ego mittam inter eos.
24O||25||17||196100	Et accepi calicem de manu Domini, et propinavi cunctis gentibus ad quas misit me Dominus :
24O||25||18||196110	Jerusalem, et civitatibus Juda, et regibus ejus, et principibus ejus, ut darem eos in solitudinem, et in stuporem, et in sibilum, et in maledictionem, sicut est dies ista :
24O||25||19||196120	Pharaoni regi Ægypti, et servis ejus, et principibus ejus, et omni populo ejus :
24O||25||20||196130	et universis generaliter cunctis regibus terræ Ausitidis, et cunctis regibus terræ Philisthiim, et Ascaloni, et Gazæ, et Accaron, et reliquiis Azoti :
24O||25||21||196140	et Idumææ, et Moab, et filiis Ammon :
24O||25||22||196150	et cunctis regibus Tyri, et universis regibus Sidonis, et regibus terræ insularum qui sunt trans mare :
24O||25||23||196160	et Dedan, et Thema, et Buz, et universis qui attonsi sunt in comam :
24O||25||24||196170	et cunctis regibus Arabiæ, et cunctis regibus occidentis, qui habitant in deserto :
24O||25||25||196180	et cunctis regibus Zambri, et cunctis regibus Elam, et cunctis regibus Medorum :
24O||25||26||196190	cunctis quoque regibus aquilonis, de prope et de longe, unicuique contra fratrem suum : et omnibus regnis terræ quæ super faciem ejus sunt : et rex Sesach bibet post eos.
24O||25||27||196200	Et dices ad eos : Hæc dicit Dominus exercituum, Deus Israël : Bibite, et inebriamini, et vomite : et cadite, neque surgatis a facie gladii quem ego mittam inter vos.
24O||25||28||196210	Cumque noluerint accipere calicem de manu tua ut bibant, dices ad eos : Hæc dicit Dominus exercituum : Bibentes bibetis :
24O||25||29||196220	quia ecce in civitate in qua invocatum est nomen meum ego incipiam affligere, et vos quasi innocentes et immunes eritis ? Non eritis immunes : gladium enim ego voco super omnes habitatores terræ, dicit Dominus exercituum.
24O||25||30||196230	Et tu prophetabis ad eos omnia verba hæc, et dices ad illos : Dominus de excelso rugiet, et de habitaculo sancto suo dabit vocem suam : rugiens rugiet super decorem suum : celeuma quasi calcantium concinetur adversus omnes habitatores terræ.
24O||25||31||196240	Pervenit sonitus usque ad extrema terræ, quia judicium Domino, cum gentibus : judicatur ipse cum omni carne. Impios tradidi gladio, dicit Dominus.
24O||25||32||196250	Hæc dicit Dominus exercituum : Ecce afflictio egredietur de gente in gentem, et turbo magnus egredietur a summitatibus terræ.
24O||25||33||196260	Et erunt interfecti Domini in die illa, a summo terræ usque ad summum ejus : non plangentur, et non colligentur, neque sepelientur : in sterquilinium super faciem terræ jacebunt.
24O||25||34||196270	Ululate, pastores, et clamate : et aspergite vos cinere, optimates gregis, quia completi sunt dies vestri, ut interficiamini, et dissipationes vestræ : et cadetis quasi vasa pretiosa.
24O||25||35||196280	Et peribit fuga a pastoribus, et salvatio ab optimatibus gregis.
24O||25||36||196290	Vox clamoris pastorum et ululatus optimatum gregis, quia vastavit Dominus pascua eorum :
24O||25||37||196300	et conticuerunt arva pacis a facie iræ furoris Domini.
24O||25||38||196310	Dereliquit quasi leo umbraculum suum, quia facta est terra eorum in desolationem a facie iræ columbæ, et a facie iræ furoris Domini.
24O||26||1||196320	In principio regni Joakim filii Josiæ regis Juda, factum est verbum istud a Domino, dicens :
24O||26||2||196330	Hæc dicit Dominus : Sta in atrio domus Domini, et loqueris ad omnes civitates Juda, de quibus veniunt ut adorent in domo Domini universos sermones quos ego mandavi tibi ut loquaris ad eos : noli subtrahere verbum,
24O||26||3||196340	si forte audiant, et convertantur unusquisque a via sua mala, et pœniteat me mali quod cogito facere eis propter malitiam studiorum eorum.
24O||26||4||196350	Et dices ad eos : Hæc dicit Dominus : Si non audieritis me, ut ambuletis in lege mea, quam dedi vobis,
24O||26||5||196360	ut audiatis sermones servorum meorum prophetarum, quos ego misi ad vos de nocte consurgens, et dirigens, et non audistis :
24O||26||6||196370	dabo domum istam sicut Silo, et urbem hanc dabo in maledictionem cunctis gentibus terræ.
24O||26||7||196380	Et audierunt sacerdotes, et prophetæ, et omnis populus, Jeremiam loquentem verba hæc in domo Domini.
24O||26||8||196390	Cumque complesset Jeremias, loquens omnia quæ præceperat ei Dominus ut loqueretur ad universum populum, apprehenderunt eum sacerdotes, et prophetæ, et omnis populus, dicens : Morte moriatur.
24O||26||9||196400	Quare prophetavit in nomine Domini, dicens : Sicut Silo erit domus hæc, et urbs ista desolabitur eo quod non sit habitator ? Et congregatus est omnis populus adversus Jeremiam in domo Domini.
24O||26||10||196410	Et audierunt principes Juda verba hæc, et ascenderunt de domo regis in domum Domini, et sederunt in introitu portæ domus Domini novæ.
24O||26||11||196420	Et locuti sunt sacerdotes et prophetæ ad principes, et ad omnem populum, dicentes : Judicium mortis est viro huic, quia prophetavit adversus civitatem istam, sicut audistis auribus vestris.
24O||26||12||196430	Et ait Jeremias ad omnes principes, et ad universum populum, dicens : Dominus misit me ut prophetarem ad domum istam, et ad civitatem hanc, omnia verba quæ audistis.
24O||26||13||196440	Nunc ergo bonas facite vias vestras, et studia vestra, et audite vocem Domini Dei vestri, et pœnitebit Dominum mali quod locutus est adversum vos.
24O||26||14||196450	Ego autem ecce in manibus vestris sum : facite mihi quod bonum et rectum est in oculis vestris.
24O||26||15||196460	Verumtamen scitote et cognoscite quod, si occideritis me, sanguinem innocentem tradetis contra vosmetipsos, et contra civitatem istam, et habitatores ejus : in veritate enim misit me Dominus ad vos, ut loquerer in auribus vestris omnia verba hæc.
24O||26||16||196470	Et dixerunt principes et omnis populus ad sacerdotes et ad prophetas : Non est viro huic judicium mortis, quia in nomine Domini Dei nostri locutus est ad nos.
24O||26||17||196480	Surrexerunt ergo viri de senioribus terræ, et dixerunt ad omnem cœtum populi, loquentes :
24O||26||18||196490	Michæas de Morasthi fuit propheta in diebus Ezechiæ regis Juda, et ait ad omnem populum Juda, dicens : Hæc dicit Dominus exercituum : Sion quasi ager arabitur, et Jerusalem in acervum lapidum erit, et mons domus in excelsa silvarum.
24O||26||19||196500	Numquid morte condemnavit eum Ezechias rex Juda, et omnis Juda ? numquid non timuerunt Dominum, et deprecati sunt faciem Domini, et pœnituit Dominum mali quod locutus fuerat adversum eos ? Itaque nos facimus malum grande contra animas nostras.
24O||26||20||196510	Fuit quoque vir prophetans in nomine Domini, Urias filius Semei de Cariathiarim, et prophetavit adversus civitatem istam, et adversus terram hanc, juxta omnia verba Jeremiæ.
24O||26||21||196520	Et audivit rex Joakim, et omnes potentes et principes ejus, verba hæc, et quæsivit rex interficere eum : et audivit Urias, et timuit, fugitque et ingressus est Ægyptum.
24O||26||22||196530	Et misit rex Joakim viros in Ægyptum, Elnathan filium Achobor, et viros cum eo, in Ægyptum,
24O||26||23||196540	et eduxerunt Uriam de Ægypto, et adduxerunt eum ad regem Joakim, et percussit eum gladio, et projecit cadaver ejus in sepulchris vulgi ignobilis.
24O||26||24||196550	Igitur manus Ahicam filii Saphan fuit cum Jeremia, ut non traderetur in manus populi, et interficerent eum.
24O||27||1||196560	In principio regni Joakim filii Josiæ regis Juda, factum est verbum istud ad Jeremiam a Domino, dicens :
24O||27||2||196570	Hæc dicit Dominus ad me : Fac tibi vincula et catenas, et pones eas in collo tuo,
24O||27||3||196580	et mittes eas ad regem Edom, et ad regem Moab, et ad regem filiorum Ammon, et ad regem Tyri, et ad regem Sidonis, in manu nuntiorum qui venerunt Jerusalem ad Sedeciam regem Juda.
24O||27||4||196590	Et præcipies eis ut ad dominos suos loquantur : Hæc dicit Dominus exercituum, Deus Israël : Hæc dicetis ad dominos vestros :
24O||27||5||196600	Ego feci terram, et homines, et jumenta quæ sunt super faciem terræ, in fortitudo mea magna, et in brachio meo extento, et dedi eam ei qui placuit in oculis meis.
24O||27||6||196610	Et nunc itaque ego dedi omnes terras istas in manu Nabuchodonosor regis Babylonis servi mei : insuper et bestias agri dedi ei, ut serviant illi :
24O||27||7||196620	et servient ei omnes gentes, et filio ejus, et filio filii ejus, donec veniat tempus terræ ejus et ipsius : et servient ei gentes multæ et reges magni.
24O||27||8||196630	Gens autem et regnum quod non servierit Nabuchodonosor regi Babylonis, et quicumque non curvaverit collum suum sub jugo regis Babylonis, in gladio, et in fame, et in peste visitabo super gentem illam, ait Dominus, donec consumam eos in manu ejus.
24O||27||9||196640	Vos ergo, nolite audire prophetas vestros, et divinos, et somniatores, et augures, et maleficos, qui dicunt vobis : Non servietis regi Babylonis :
24O||27||10||196650	quia mendacium prophetant vobis, ut longe vos faciant de terra vestra, et ejiciant vos, et pereatis.
24O||27||11||196660	Porro gens quæ subjecerit cervicem suam sub jugo regis Babylonis, et servierit ei, dimittam eam in terra sua, dicit Dominus, et colet eam, et habitabit in ea.
24O||27||12||196670	Et ad Sedeciam regem Juda locutus sum secundum omnia verba hæc, dicens : Subjicite colla vestra sub jugo regis Babylonis, et servite ei, et populo ejus, et vivetis.
24O||27||13||196680	Quare moriemini, tu et populus tuus, gladio, et fame, et peste, sicut locutus est Dominus ad gentem quæ servire noluerit regi Babylonis ?
24O||27||14||196690	Nolite audire verba prophetarum dicentium vobis : Non servietis regi Babylonis : quia mendacium ipsi loquuntur vobis.
24O||27||15||196700	Quia non misi eos, ait Dominus : et ipsi prophetant in nomine meo mendaciter, ut ejiciant vos, et pereatis, tam vos quam prophetæ qui vaticinantur vobis.
24O||27||16||196710	Et ad sacerdotes, et ad populum istum, locutus sum, dicens : Hæc dicit Dominus : Nolite audire verba prophetarum vestrorum, qui prophetant vobis, dicentes : Ecce vasa Domini revertentur de Babylone nunc cito : mendacium enim prophetant vobis.
24O||27||17||196720	Nolite ergo audire eos : sed servite regi Babylonis, ut vivatis : quare datur hæc civitas in solitudinem ?
24O||27||18||196730	Et si prophetæ sunt, et est verbum Domini in eis, occurrant Domino exercituum, ut non veniant vasa quæ derelicta fuerant in domo Domini, et in domo regis Juda, et in Jerusalem, in Babylonem.
24O||27||19||196740	Quia hæc dicit Dominus exercituum ad columnas, et ad mare, et ad bases, et ad reliqua vasorum, quæ remanserunt in civitate hac,
24O||27||20||196750	quæ non tulit Nabuchodonosor rex Babylonis, cum transferret Jechoniam filium Joakim regem Juda de Jerusalem in Babylonem, et omnes optimates Juda et Jerusalem :
24O||27||21||196760	quia hæc dicit Dominus exercituum, Deus Israël, ad vasa quæ derelicta sunt in domo Domini, et in domo regis Juda et Jerusalem :
24O||27||22||196770	In Babylonem transferentur, et ibi erunt, usque ad diem visitationis suæ, dicit Dominus, et afferri faciam ea, et restitui in loco isto.
24O||28||1||196780	Et factum est in anno illo, in principio regni Sedeciæ regis Juda, in anno quarto, in mense quinto, dixit ad me Hananias filius Azur, propheta de Gabon, in domo Domini, coram sacerdotibus et omni populo, dicens :
24O||28||2||196790	Hæc dicit Dominus exercituum, Deus Israël : Contrivi jugum regis Babylonis.
24O||28||3||196800	Adhuc duo anni dierum, et ego referri faciam ad locum istum omnia vasa domus Domini, quæ tulit Nabuchodonosor rex Babylonis de loco isto, et transtulit ea in Babylonem.
24O||28||4||196810	Et Jechoniam filium Joakim regem Juda, et omnem transmigrationem Juda, qui ingressi sunt in Babylonem, ego convertam ad locum istum, ait Dominus : conteram enim jugum regis Babylonis.
24O||28||5||196820	Et dixit Jeremias propheta ad Hananiam prophetam, in oculis sacerdotum, et in oculis omnis populi qui stabat in domo Domini :
24O||28||6||196830	et ait Jeremias propheta : Amen ! sic faciat Dominus, suscitet Dominus verba tua quæ prophetasti, ut referantur vasa in domum Domini, et omnis transmigratio de Babylone ad locum istum.
24O||28||7||196840	Verumtamen audi verbum hoc quod ego loquor in auribus tuis, et in auribus universi populi :
24O||28||8||196850	prophetæ qui fuerunt ante me et ante te, ab initio, et prophetaverunt super terras multas et super regna magna de prælio, et de afflictione, et de fame :
24O||28||9||196860	propheta qui vaticinatus est pacem, cum venerit verbum ejus, scietur propheta quem misit Dominus in veritate.
24O||28||10||196870	Et tulit Hananias propheta catenam de collo Jeremiæ prophetæ, et confregit eam.
24O||28||11||196880	Et ait Hananias in conspectu omnis populi, dicens : Hæc dicit Dominus : Sic confringam jugum Nabuchodonosor regis Babylonis, post duos annos dierum de collo omnium gentium.
24O||28||12||196890	Et abiit Jeremias propheta in viam suam. Et factum est verbum Domini ad Jeremiam, postquam confregit Hananias propheta catenam de collo Jeremiæ, dicens :
24O||28||13||196900	Vade, et dices Hananiæ : Hæc dicit Dominus : Catenas ligneas contrivisti : et facies pro eis catenas ferreas.
24O||28||14||196910	Quia hæc dicit Dominus exercituum, Deus Israël : Jugum ferreum posui super collum cunctarum gentium istarum, ut serviant Nabuchodonosor regi Babylonis, et servient ei : insuper et bestias terræ dedi ei.
24O||28||15||196920	Et dixit Jeremias propheta ad Hananiam prophetam : Audi, Hanania : non misit te Dominus, et tu confidere fecisti populum istum in mendacio.
24O||28||16||196930	Idcirco hæc dicit Dominus : Ecce ego mittam te a facie terræ : hoc anno morieris : adversum enim Dominum locutus es.
24O||28||17||196940	Et mortuus est Hananias propheta in anno illo, mense septimo.
24O||29||1||196950	Et hæc sunt verba libri quem misit Jeremias propheta de Jerusalem ad reliquias seniorum transmigrationis, et ad sacerdotes, et ad prophetas, et ad omnem populum quem traduxerat Nabuchodonosor de Jerusalem in Babylonem,
24O||29||2||196960	postquam egressus est Jechonias rex, et domina, et eunuchi, et principes Juda et Jerusalem, et faber et inclusor, de Jerusalem,
24O||29||3||196970	in manu Elasa filii Saphan, et Gamariæ filii Helciæ, quos misit Sedecias rex Juda ad Nabuchodonosor regem Babylonis in Babylonem, dicens :
24O||29||4||196980	Hæc dicit Dominus exercituum, Deus Israël, omni transmigrationi quam transtuli de Jerusalem in Babylonem :
24O||29||5||196990	Ædificate domos, et habitate : et plantate hortos, et comedite fructum eorum.
24O||29||6||197000	Accipite uxores, et generate filios et filias : et date filiis vestris uxores, et filias vestras date viris, et pariant filios et filias : et multiplicamini ibi, et nolite esse pauci numero.
24O||29||7||197010	Et quærite pacem civitatis ad quam transmigrare vos feci, et orate pro ea ad Dominum, quia in pace illius erit pax vobis.
24O||29||8||197020	Hæc enim dicit Dominus exercituum, Deus Israël : Non vos seducant prophetæ vestri qui sunt in medio vestrum, et divini vestri, et ne attendatis ad somnia vestra quæ vos somniatis,
24O||29||9||197030	quia falso ipsi prophetant vobis in nomine meo : et non misi eos, dicit Dominus.
24O||29||10||197040	Quia hæc dicit Dominus : Cum cœperint impleri in Babylone septuaginta anni, visitabo vos, et suscitabo super vos verbum meum bonum, ut reducam vos ad locum istum.
24O||29||11||197050	Ego enim scio cogitationes quas ego cogito super vos, ait Dominus, cogitationes pacis et non afflictionis, ut dem vobis finem et patientiam.
24O||29||12||197060	Et invocabitis me, et ibitis : et orabitis me, et ego exaudiam vos.
24O||29||13||197070	Quæretis me, et invenietis, cum quæsieritis me in toto corde vestro.
24O||29||14||197080	Et inveniar a vobis, ait Dominus : et reducam captivitatem vestram, et congregabo vos de universis gentibus et de cunctis locis ad quæ expuli vos, dicit Dominus, et reverti vos faciam de loco ad quem transmigrare vos feci.
24O||29||15||197090	Quia dixistis : Suscitavit nobis Dominus prophetas in Babylone :
24O||29||16||197100	quia hæc dicit Dominus ad regem qui sedet super solium David, et ad omnem populum habitatorem urbis hujus, ad fratres vestros qui non sunt egressi vobiscum in transmigrationem :
24O||29||17||197110	hæc dicit Dominus exercituum : Ecce mittam in eos gladium, et famem, et pestem : et ponam eos quasi ficus malas, quæ comedi non possunt eo quod pessimæ sint :
24O||29||18||197120	et persequar eos in gladio, et in fame, et in pestilentia : et dabo eos in vexationem universis regnis terræ : in maledictionem, et in stuporem, et in sibilum, et in opprobrium cunctis gentibus ad quas ego ejeci eos,
24O||29||19||197130	eo quod non audierint verba mea, dicit Dominus, quæ misit ad eos per servos meos prophetas, de nocte consurgens et mittens : et non audistis, dicit Dominus.
24O||29||20||197140	Vos ergo audite verbum Domini, omnis transmigratio quam emisi de Jerusalem in Babylonem.
24O||29||21||197150	Hæc dicit Dominus exercituum, Deus Israël, ad Achab filium Coliæ, et ad Sedeciam filium Maasiæ, qui prophetant vobis in nomine meo mendaciter : Ecce ego tradam eos in manus Nabuchodonosor regis Babylonis, et percutiet eos in oculis vestris :
24O||29||22||197160	et assumetur ex eis maledictio omni transmigrationi Juda quæ est in Babylone, dicentium : Ponat te Dominus sicut Sedeciam et sicut Achab, quos frixit rex Babylonis in igne :
24O||29||23||197170	pro eo quod fecerint stultitiam in Israël, et mœchati sunt in uxores amicorum suorum, et locuti sunt verbum in nomine meo mendaciter, quod non mandavi eis. Ego sum judex et testis, dicit Dominus.
24O||29||24||197180	Et ad Semeiam Nehelamiten dices :
24O||29||25||197190	Hæc dicit Dominus exercituum, Deus Israël : Pro eo quod misisti in nomine tuo libros ad omnem populum qui est in Jerusalem, et ad Sophoniam filium Maasiæ sacerdotem, et ad universos sacerdotes, dicens :
24O||29||26||197200	Dominus dedit te sacerdotem pro Jojade sacerdote, ut sis dux in domo Domini, super omnem virum arreptitium et prophetantem, ut mittas eum in nervum et in carcerem :
24O||29||27||197210	et nunc quare non increpasti Jeremiam Anathothiten, qui prophetat vobis ?
24O||29||28||197220	Quia super hoc misit in Babylonem ad nos, dicens : Longum est : ædificate domos, et habitate : et plantate hortos, et comedite fructus eorum.
24O||29||29||197230	Legit ergo Sophonias sacerdos librum istum in auribus Jeremiæ prophetæ.
24O||29||30||197240	Et factum est verbum Domini ad Jeremiam, dicens :
24O||29||31||197250	Mitte ad omnem transmigrationem, dicens : Hæc dicit Dominus ad Semeiam Nehelamiten : Pro eo quod prophetavit vobis Semeias, et ego non misi eum, et fecit vos confidere in mendacio,
24O||29||32||197260	idcirco hæc dicit Dominus : Ecce ego visitabo super Semeiam Nehelamiten, et super semen ejus : non erit ei vir sedens in medio populi hujus, et non videbit bonum quod ego faciam populo meo, ait Dominus, quia prævaricationem locutus est adversus Dominum.
24O||30||1||197270	Hoc verbum quod factum est ad Jeremiam a Domino, dicens :
24O||30||2||197280	Hæc dicit Dominus Deus Israël, dicens : Scribe tibi omnia verba, quæ locutus sum ad te, in libro.
24O||30||3||197290	Ecce enim dies veniunt, dicit Dominus, et convertam conversionem populi mei Israël et Juda, ait Dominus : et convertam eos ad terram quam dedi patribus eorum, et possidebunt eam.
24O||30||4||197300	Et hæc verba quæ locutus est Dominus ad Israël et ad Judam :
24O||30||5||197310	Quoniam hæc dicit Dominus : Vocem terroris audivimus : formido, et non est pax.
24O||30||6||197320	Interrogate, et videte si generat masculus : quare ergo vidi omnis viri manum super lumbum suum, quasi parturientis, et conversæ sunt universæ facies in auruginem ?
24O||30||7||197330	Væ ! quia magna dies illa, nec est similis ejus : tempusque tribulationis est Jacob, et ex ipso salvabitur.
24O||30||8||197340	Et erit in die illa, ait Dominus exercituum, conteram jugum ejus de collo tuo : et vincula ejus dirumpam, et non dominabuntur ei amplius alieni :
24O||30||9||197350	sed servient Domino Deo suo, et David regi suo, quem suscitabo eis.
24O||30||10||197360	Tu ergo ne timeas, serve meus Jacob, ait Dominus : neque paveas, Israël, quia ecce ego salvabo te de terra longinqua, et semen tuum de terra captivitatis eorum : et revertetur Jacob, et quiescet, et cunctis affluet bonis, et non erit quem formidet :
24O||30||11||197370	quoniam tecum ego sum, ait Dominus, ut salvem te. Faciam enim consummationem in cunctis gentibus in quibus dispersi te : te autem non faciam in consummationem : sed castigabo te in judicio, ut non videaris tibi innoxius.
24O||30||12||197380	Quia hæc dicit Dominus : Insanabilis fractura tua, pessima plaga tua :
24O||30||13||197390	non est qui judicet judicium tuum ad alligandum : curationum utilitas non est tibi.
24O||30||14||197400	Omnes amatores tui obliti sunt tui, teque non quærent : plaga enim inimici percussi te castigatione crudeli : propter multitudinem iniquitatis tuæ dura facta sunt peccata tua.
24O||30||15||197410	Quid clamas super contritione tua ? insanabilis est dolor tuus : propter multitudinem iniquitatis tuæ, et propter dura peccata tua, feci hæc tibi.
24O||30||16||197420	Propterea omnes qui comedunt te devorabuntur, et universi hostes tui in captivitatem ducentur : et qui te vastant vastabuntur, cunctosque prædatores tuos dabo in prædam.
24O||30||17||197430	Obducam enim cicatricem tibi, et a vulneribus tuis sanabo te, dicit Dominus. Quia electam vocaverunt te, Sion : hæc est, quæ non habebat requirentem.
24O||30||18||197440	Hæc dicit Dominus : Ecce ego convertam conversionem tabernaculorum Jacob, et tectis ejus miserebor, et ædificabitur civitas in excelso suo, et templum juxta ordinem suum fundabitur :
24O||30||19||197450	et egredietur de eis laus, voxque ludentium. Et multiplicabo eos, et non minuentur : et glorificabo eos, et non attenuabuntur.
24O||30||20||197460	Et erunt filii ejus sicut a principio, et cœtus ejus coram me permanebit, et visitabo adversum omnes qui tribulant eum.
24O||30||21||197470	Et erit dux ejus ex eo, et princeps de medio ejus producetur : et applicabo eum, et accedet ad me. Quis enim iste est qui applicet cor suum ut appropinquet mihi ? ait Dominus :
24O||30||22||197480	et eritis mihi in populum, et ego ero vobis in Deum.
24O||30||23||197490	Ecce turbo Domini, furor egrediens, procella ruens : in capite impiorum conquiescet.
24O||30||24||197500	Non avertet iram indignationis Dominus, donec faciat et compleat cogitationem cordis sui : in novissimo dierum intelligetis ea.
24O||31||1||197510	In tempore illo, dicit Dominus, ero Deus universis cognationibus Israël, et ipsi erunt mihi in populum.
24O||31||2||197520	Hæc dicit Dominus : Invenit gratiam in deserto populus qui remanserat a gladio : vadet ad requiem suam Israël.
24O||31||3||197530	Longe Dominus apparuit mihi. Et in caritate perpetua dilexi te : ideo attraxi te, miserans.
24O||31||4||197540	Rursumque ædificabo te, et ædificaberis, virgo Israël : adhuc ornaberis tympanis tuis, et egredieris in choro ludentium.
24O||31||5||197550	Adhuc plantabis vineas in montibus Samariæ : plantabunt plantantes, et donec tempus veniat, non vindemiabunt.
24O||31||6||197560	Quia erit dies in qua clamabunt custodes in monte Ephraim : Surgite, et ascendamus in Sion ad Dominum Deum nostrum.
24O||31||7||197570	Quia hæc dicit Dominus : Exsultate in lætitia, Jacob, et hinnite contra caput gentium : personate, et canite, et dicite : Salva, Domine, populum tuum, reliquias Israël.
24O||31||8||197580	Ecce ego adducam eos de terra aquilonis, et congregabo eos ab extremis terræ : inter quos erunt cæcus et claudus, prægnans et pariens simul, cœtus magnus revertentium huc.
24O||31||9||197590	In fletu venient, et in misericordia reducam eos : et adducam eos per torrentes aquarum in via recta, et non impingent in ea, quia factus sum Israëli pater, et Ephraim primogenitus meus est.
24O||31||10||197600	Audite verbum Domini, gentes, et annuntiate in insulis quæ procul sunt, et dicite : Qui dispersit Israël congregabit eum, et custodiet eum sicut pastor gregem suum.
24O||31||11||197610	Redemit enim Dominus Jacob, et liberavit eum de manu potentioris.
24O||31||12||197620	Et venient, et laudabunt in monte Sion : et confluent ad bona Domini, super frumento, et vino, et oleo, et fœtu pecorum et armentorum : eritque anima eorum quasi hortus irriguus, et ultra non esurient.
24O||31||13||197630	Tunc lætabitur virgo in choro, juvenes et senes simul : et convertam luctum eorum in gaudium, et consolabor eos, et lætificabo a dolore suo.
24O||31||14||197640	Et inebriabo animam sacerdotum pinguedine, et populus meus bonis meis adimplebitur, ait Dominus.
24O||31||15||197650	Hæc dicit Dominus : Vox in excelso audita est lamentationis, luctus, et fletus Rachel plorantis filios suos, et nolentis consolari super eis, quia non sunt.
24O||31||16||197660	Hæc dicit Dominus : Quiescat vos tua a ploratu, et oculi tui a lacrimis, quia est merces operi tuo, ait Dominus, et revertentur de terra inimici :
24O||31||17||197670	et est spes novissimis tuis, ait Dominus, et revertentur filii ad terminos suos.
24O||31||18||197680	Audiens audivi Ephraim transmigrantem : Castigasti me, et eruditus sum, quasi juvenculus indomitus : converte me, et convertar, quia tu Dominus Deus meus.
24O||31||19||197690	Postquam enim convertisti me, egi pœnitentiam : et postquam ostendisti mihi, percussi femur meum. Confusus sum, et erubui, quoniam sustinui opprobrium adolescentiæ meæ.
24O||31||20||197700	Si filius honorabilis mihi Ephraim, si puer delicatus ! quia ex quo locutus sum de eo, adhuc recordabor ejus. Idcirco conturbata sunt viscera mea super eum : miserans miserebor ejus, ait Dominus.
24O||31||21||197710	Statue tibi speculam, pone tibi amaritudines : dirige cor tuum in viam rectam in qua ambulasti : revertere, virgo Israël, revertere ad civitates tuas istas.
24O||31||22||197720	Usquequo deliciis dissolveris, filia vaga ? quia creavit Dominus novum super terram : femina circumdabit virum.
24O||31||23||197730	Hæc dicit Dominus exercituum, Deus Israël : Adhuc dicent verbum istud in terra Juda et in urbibus ejus, cum convertero captivitatem eorum : Benedicat tibi Dominus, pulchritudo justitiæ, mons sanctus :
24O||31||24||197740	et habitabunt in eo Judas et omnes civitates ejus simul, agricolæ et minantes greges.
24O||31||25||197750	Quia inebriavi animam lassam, et omnem animam esurientem saturavi.
24O||31||26||197760	Ideo quasi de somno suscitatus sum : et vidi, et somnus meus dulcis mihi.
24O||31||27||197770	Ecce dies veniunt, dicit Dominus, et seminabo domum Israël et domum Juda semine hominum et semine jumentorum.
24O||31||28||197780	Et sicut vigilavi super eos ut evellerem, et demolirer, et dissiparem, et disperderem, et affligerem, sic vigilabo super eos ut ædificem et plantem, ait Dominus.
24O||31||29||197790	In diebus illis non dicent ultra : Patres comederunt uvam acerbam, et dentes filiorum obstupuerunt.
24O||31||30||197800	Sed unusquisque in iniquitate sua morietur : omnis homo, qui comederit uvam acerbam, obstupescent dentes ejus.
24O||31||31||197810	Ecce dies venient, dicit Dominus, et feriam domui Israël et domui Juda fœdus novum,
24O||31||32||197820	non secundum pactum quod pepigi cum patribus eorum in die qua apprehendi manum eorum ut educerem eos de terra Ægypti, pactum quod irritum fecerunt : et ego dominatus sum eorum, dicit Dominus.
24O||31||33||197830	Sed hoc erit pactum quod feriam cum domo Israël post dies illos, dicit Dominus : dabo legem meam in visceribus eorum, et in corde eorum scribam eam, et ero eis in Deum, et ipsi erunt mihi in populum :
24O||31||34||197840	et non docebit ultra vir proximum suum et vir fratrem suum, dicens : Cognosce Dominum : omnes enim cognoscent me, a minino eorum usque ad maximum, ait Dominus : quia propitiabor iniquitati eorum, et peccati eorum non memorabor amplius.
24O||31||35||197850	Hæc dicit Dominus qui dat solem in lumine diei, ordinem lunæ et stellarum in lumine noctis : qui turbat mare, et sonant fluctus ejus : Dominus exercituum nomen illi :
24O||31||36||197860	Si defecerint leges istæ coram me, dicit Dominus, tunc et semen Israël deficiet, ut non sit gens coram me cunctis diebus.
24O||31||37||197870	Hæc dicit Dominus : Si mensurari potuerint cæli sursum, et investigari fundamenta terræ deorsum, et ego abjiciam universum semen Israël, propter omnia quæ fecerunt, dicit Dominus.
24O||31||38||197880	Ecce dies veniunt, dicit Dominus, et ædificabitur civitas Domino, a turre Hananeel usque ad portam anguli.
24O||31||39||197890	Et exibit ultra norma mensuræ in conspectu ejus super collem Gareb, et circuibit Goatha,
24O||31||40||197900	et omnem vallem cadaverum, et cineris, et universam regionem mortis usque ad torrentem Cedron, et usque ad angulum portæ equorum orientalis, Sanctum Domini : non evelletur, et non destruetur ultra in perpetuum.
24O||32||1||197910	Verbum quod factum est ad Jeremiam a Domino, in anno decimo Sedeciæ regis Juda, ipse est annus decimus octavus Nabuchodonosor.
24O||32||2||197920	Tunc exercitus regis Babylonis obsidebat Jerusalem, et Jeremias propheta erat clausus in atrio carceris qui erat in domo regis Juda.
24O||32||3||197930	Clauserat enim eum Sedecias rex Juda, dicens : Quare vaticinaris, dicens : Hæc dicit Dominus : Ecce ego dabo civitatem istam in manus regis Babylonis, et capiet eam ;
24O||32||4||197940	et Sedecias rex Juda non effugiet de manu Chaldæorum, sed tradetur in manus regis Babylonis : et loquetur os ejus cum ore illius, et oculi ejus oculos illius videbunt :
24O||32||5||197950	et in Babylonem ducet Sedeciam, et ibi erit donec visitem eum, ait Dominus : si autem dimicaveritis adversum Chaldæos, nihil prosperum habebitis ?
24O||32||6||197960	Et dixit Jeremias : Factum est verbum Domini ad me, dicens :
24O||32||7||197970	Ecce Hanameel filius Sellum, patruelis tuus, veniet ad te, dicens : Eme tibi agrum meum qui est in Anathoth, tibi enim competit ex propinquitate ut emas.
24O||32||8||197980	Et venit ad me Hanameel filius patrui mei, secundum verbum Domini, ad vestibulum carceris, et ait ad me : Posside agrum meum qui est in Anathoth, in terra Benjamin, quia tibi competit hæreditas, et tu propinquus es ut possideas. Intellexi autem quod verbum Domini esset :
24O||32||9||197990	et emi agrum ab Hanameel filio patrui mei, qui est in Anathoth, et appendi ei argentum : septem stateres, et decem argenteos.
24O||32||10||198000	Et scripsi in libro, et signavi, et adhibui testes, et appendi argentum in statera.
24O||32||11||198010	Et accepi librum possessionis signatum et stipulationes, et rata, et signa forinsecus :
24O||32||12||198020	et dedi librum possessionis Baruch filio Neri filii Maasiæ, in oculis Hanameel patruelis mei, in oculis testium qui scripti erant in libro emptionis, et in oculis omnium Judæorum qui sedebant in atrio carceris.
24O||32||13||198030	Et præcepi Baruch coram eis, dicens :
24O||32||14||198040	Hæc dicit Dominus exercituum, Deus Israël : Sume libros istos, librum emptionis hunc signatum, et librum hunc qui apertus est, et pone illos in vase fictili, ut permanere possint diebus multis :
24O||32||15||198050	hæc enim dicit Dominus exercituum, Deus Israël : Adhuc possidebuntur domus, et agri, et vineæ in terra ista.
24O||32||16||198060	Et oravi ad Dominum, postquam tradidi librum possessionis Baruch filio Neri, dicens :
24O||32||17||198070	Heu ! heu ! heu ! Domine Deus, ecce tu fecisti cælum et terram in fortitudine tua magna, et in brachio tuo extento : non erit tibi difficile omne verbum :
24O||32||18||198080	qui facis misericordiam in millibus, et reddis iniquitatem patrum in sinum filiorum eorum post eos : fortissime, magne, et potens, Dominus exercituum nomen tibi.
24O||32||19||198090	Magnus consilio, et incomprehensibilis cogitatu : cujus oculi aperti sunt super omnes vias filiorum Adam, ut reddas unicuique secundum vias suas, et secundum fructum adinventionum ejus.
24O||32||20||198100	Qui posuisti signa et portenta in terra Ægypti usque ad diem hanc, et in Israël, et in hominibus, et fecisti tibi nomen sicut est dies hæc.
24O||32||21||198110	Et eduxisti populum tuum Israël de terra Ægypti, in signis et in portentis, et in manu robusta et in brachio extento, et in terrore magno :
24O||32||22||198120	et dedisti eis terram hanc, quam jurasti patribus eorum ut dares eis, terram fluentem lacte et melle.
24O||32||23||198130	Et ingressi sunt, et possederunt eam, et non obedierunt voci tuæ, et in lege tua non ambulaverunt : omnia quæ mandasti eis ut facerent non fecerunt, et evenerunt eis omnia mala hæc.
24O||32||24||198140	Ecce munitiones exstructæ sunt adversum civitatem ut capiatur, et urbs data est in manus Chaldæorum, qui præliantur adversus eam, a facie gladii, et famis, et pestilentiæ : et quæcumque locutus es acciderunt, ut tu ipse cernis.
24O||32||25||198150	Et tu dicis mihi, Domine Deus : Eme agrum argento, et adhibe testes, cum urbs data sit in manus Chaldæorum ?
24O||32||26||198160	Et factum est verbum Domini ad Jeremiam, dicens :
24O||32||27||198170	Ecce ego Dominus Deus universæ carnis : numquid mihi difficile erit omne verbum ?
24O||32||28||198180	Propterea hæc dicit Dominus : Ecce ego tradam civitatem istam in manus Chaldæorum, et in manus regis Babylonis, et capient eam.
24O||32||29||198190	Et venient Chaldæi præliantes adversum urbem hanc, et succendent eam igni, et comburent eam, et domos in quarum domatibus sacrificabant Baal, et libabant diis alienis libamina ad irritandum me.
24O||32||30||198200	Erant enim filii Israël et filii Juda jugiter facientes malum in oculis meis ab adolescentia sua : filii Israël, qui usque nunc exacerbant me in opere manuum suarum, dicit Dominus.
24O||32||31||198210	Quia in furore et in indignatione mea facta est mihi civitas hæc, a die qua ædificaverunt eam, usque ad diem istam qua auferetur de conspectu meo,
24O||32||32||198220	propter malitiam filiorum Israël et filiorum Juda, quam fecerunt ad iracundiam me provocantes, ipsi et reges eorum, principes eorum, et sacerdotes eorum, et prophetæ eorum, viri Juda et habitatores Jerusalem.
24O||32||33||198230	Et verterunt ad me terga, et non facies, cum docerem eos diluculo et erudirem, et nollent audire, ut acciperent disciplinam.
24O||32||34||198240	Et posuerunt idola sua in domo in qua invocatum est nomen meum, ut polluerent eam.
24O||32||35||198250	Et ædificaverunt excelsa Baal, quæ sunt in valle filii Ennom, ut initiarent filios suos et filias suas Moloch, quod non mandavi eis, nec ascendit in cor meum ut facerent abominationem hanc, et in peccatum deducerent Judam.
24O||32||36||198260	Et nunc propter ista, hæc dicit Dominus Deus Israël ad civitatem hanc, de qua vos dicitis quod tradetur in manus regis Babylonis, in gladio, et in fame, et in peste :
24O||32||37||198270	Ecce ego congregabo eos de universis terris ad quas ejeci eos in furore meo, et in ira mea, et indignatione grandi : et reducam eos ad locum istum, et habitare eos faciam confidenter :
24O||32||38||198280	et erunt mihi in populum, et ego ero eis in Deum.
24O||32||39||198290	Et dabo eis cor unum, et viam unam, ut timeant me universis diebus, et bene sit eis, et filiis eorum post eos.
24O||32||40||198300	Et feriam eis pactum sempiternum, et non desinam eis benefacere : et timorem meum dabo in corde eorum, ut non recedant a me.
24O||32||41||198310	Et lætabor super eis, cum bene eis fecero : et plantabo eos in terra ista in veritate, in toto corde meo et in tota anima mea.
24O||32||42||198320	Quia hæc dicit Dominus : Sicut adduxi super populum istum omne malum hoc grande, sic adducam super eos omne bonum quod ego loquor ad eos.
24O||32||43||198330	Et possidebuntur agri in terra ista, de qua vos dicitis quod deserta sit, eo quod non remanserit homo et jumentum, et data sit in manus Chaldæorum.
24O||32||44||198340	Agri ementur pecunia, et scribentur in libro, et imprimetur signum, et testis adhibebitur, in terra Benjamin et in circuitu Jerusalem, in civitatibus Juda, et in civitatibus montanis, et in civitatibus campestribus, et in civitatibus quæ ad austrum sunt, quia convertam captivitatem eorum, ait Dominus.
24O||33||1||198350	Et factum est verbum Domini ad Jeremiam secundo, cum adhuc clausus esset in atrio carceris, dicens :
24O||33||2||198360	Hæc dicit Dominus, qui facturus est, et formaturus illud, et paraturus : Dominus nomen ejus :
24O||33||3||198370	Clama ad me, et exaudiam te : et annuntiabo tibi grandia et firma quæ nescis.
24O||33||4||198380	Quia hæc dicit Dominus Deus Israël ad domos urbis hujus, et ad domos regis Juda, quæ destructæ sunt, et ad munitiones, et ad gladium
24O||33||5||198390	venientium ut dimicent cum Chaldæis, et impleant eas cadaveribus hominum quos percussi in furore meo et in indignatione mea, abscondens faciem meam a civitate hac, propter omnem malitiam eorum.
24O||33||6||198400	Ecce ego obducam eis cicatricem et sanitatem, et curabo eos, et revelabo illis deprecationem pacis et veritatis.
24O||33||7||198410	Et convertam conversionem Juda et conversionem Jerusalem, et ædificabo eos sicut a principio.
24O||33||8||198420	Et emundabo illos ab omni iniquitate sua in qua peccaverunt mihi, et propitius ero cunctis iniquitatibus eorum, in quibus dereliquerunt mihi et spreverunt me.
24O||33||9||198430	Et erit mihi in nomen, et in gaudium, et in laudem, et in exsultationem cunctis gentibus terræ, quæ audierint omnia bona quæ ego facturus sum eis : et pavebunt et turbabuntur in universis bonis, et in omni pace quam ego faciam eis.
24O||33||10||198440	Hæc dicit Dominus : Adhuc audietur in loco isto quem vos dicitis esse desertum, eo quod non sit homo nec jumentum in civitatibus Juda, et foris Jerusalem, quæ desolatæ sunt, absque homine, et absque habitatore, et absque pecore,
24O||33||11||198450	vox gaudii et vox lætitiæ, vox sponsi et vox sponsæ, vox dicentium : Confitemini Domino exercituum, quoniam bonus Dominus, quoniam in æternum misericordia ejus : et portantium vota in domum Domini : reducam enim conversionem terræ sicut a principio, dicit Dominus.
24O||33||12||198460	Hæc dicit Dominus exercituum : Adhuc erit in loco isto deserto, absque homine et absque jumento, et in cunctis civitatibus ejus, habitaculum pastorum accubantium gregum.
24O||33||13||198470	In civitatibus montuosis, et in civitatibus campestribus, et in civitatibus quæ ad austrum sunt, et in terra Benjamin, et in circuitu Jerusalem, et in civitatibus Juda, adhuc transibunt greges ad manum numerantis, ait Dominus.
24O||33||14||198480	Ecce dies veniunt, dicit Dominus, et suscitabo verbum bonum quod locutus sum ad domum Israël et ad domum Juda.
24O||33||15||198490	In diebus illis et in tempore illo germinare faciam David germen justitiæ, et faciet judicium et justitiam in terra :
24O||33||16||198500	in diebus illis salvabitur Juda, et Jerusalem habitabit confidenter : et hoc est nomen quod vocabunt eum : Dominus justus noster.
24O||33||17||198510	Quia hæc dicit Dominus : Non interibit de David vir qui sedeat super thronum domus Israël :
24O||33||18||198520	et de sacerdotibus et de Levitis non interibit vir a facie mea, qui offerat holocautomata, et incendat sacrificum, et cædat victimas omnibus diebus.
24O||33||19||198530	Et factum est verbum Domini ad Jeremiam, dicens :
24O||33||20||198540	Hæc dicit Dominus : Si irritum potest fieri pactum meum cum die, et pactum meum cum nocte, ut non sit dies et nox in tempore suo,
24O||33||21||198550	et pactum meum irritum esse poterit cum David servo meo, ut non sit ex eo filius qui regnet in throno ejus, et Levitæ et sacerdotes ministri mei.
24O||33||22||198560	Sicuti enumerari non possunt stellæ cæli, et metiri arena maris, sic multiplicabo semen David servi mei, et Levitas ministros meos.
24O||33||23||198570	Et factum est verbum Domini ad Jeremiam, dicens :
24O||33||24||198580	Numquid non vidisti quid populus hic locutus sit, dicens : Duæ cognationes quas elegerat Dominus abjectæ sunt ? Et populum meum despexerunt, eo quod non sit ultra gens coram eis.
24O||33||25||198590	Hæc dicit Dominus : Si pactum meum inter diem et noctem, et leges cælo et terræ non posui,
24O||33||26||198600	equidem et semen Jacob et David servi mei projiciam, ut non assumam de semine ejus principes seminis Abraham, Isaac, et Jacob : reducam enim conversionem eorum, et miserebor eis.
24O||34||1||198610	Verbum quod factum est ad Jeremiam a Domino quando Nabuchodonosor rex Babylonis, et omnis exercitus ejus, universaque regna terræ, quæ erant sub potestate manus ejus, et omnes populi, bellabant contra Jerusalem, et contra omnes urbes ejus, dicens :
24O||34||2||198620	Hæc dicit Dominus Deus Israël : Vade, et loquere ad Sedeciam regem Juda, et dices ad eum : Hæc dicit Dominus : Ecce ego tradam civitatem hanc in manus regis Babylonis, et succendet eam igni :
24O||34||3||198630	et tu non effugies de manu ejus, sed comprehensione capieris, et in manu ejus traderis : et oculi tui oculos regis Babylonis videbunt, et os ejus cum ore tuo loquetur, et Babylonem introibis.
24O||34||4||198640	Attamen audi verbum Domini, Sedecia, rex Juda : Hæc dicit Dominus ad te : Non morieris in gladio,
24O||34||5||198650	sed in pace morieris : et secundum combustiones patrum tuorum, regum priorum qui fuerunt ante te, sic comburent te : et væ domine, plangent te : quia verbum ego locutus sum, dicit Dominus.
24O||34||6||198660	Et locutus est Jeremias propheta ad Sedeciam regem Juda universa verba hæc in Jerusalem.
24O||34||7||198670	Et exercitus regis Babylonis pugnabat contra Jerusalem, et contra omnes civitates Juda quæ reliquæ erant, contra Lachis et contra Azecha : hæ enim supererant de civitatibus Juda, urbes munitæ.
24O||34||8||198680	Verbum quod factum est ad Jeremiam a Domino, postquam percussit rex Sedecias fœdus cum omni populo in Jerusalem, prædicans,
24O||34||9||198690	ut dimitteret unusquisque servum suum et unusquisque ancillam suam, Hebræum et Hebræam, liberos, et nequaquam dominarentur eis, id est, in Judæo et fratre suo.
24O||34||10||198700	Audierunt ergo omnes principes et universus populus, qui inierant pactum ut dimitteret unusquisque servum suum et unusquisque ancillam suam liberos, et ultra non dominarentur eis : audierunt igitur, et dimiserunt.
24O||34||11||198710	Et conversi sunt deinceps : et retraxerunt servos et ancillas suas quos dimiserant liberos, et subjugaverunt in famulos et famulas.
24O||34||12||198720	Et factum est verbum Domini ad Jeremiam a Domino, dicens :
24O||34||13||198730	Hæc dicit Dominus Deus Israël : Ego percussi fœdus cum patribus vestris in die qua eduxi eos de terra Ægypti, de domo servitutis, dicens :
24O||34||14||198740	Cum completi fuerint septem anni, dimittat unusquisque fratrem suum Hebræum, qui venditus est ei : et serviet tibi sex annis, et dimittes eum a te liberum : et non audierunt patres vestri me, nec inclinaverunt aurem suam.
24O||34||15||198750	Et conversi estis vos hodie, et fecistis quod rectum est in oculis meis, ut prædicaretis libertatem unusquisque ad amicum suum : et inistis pactum in conspectu meo, in domo in qua invocatum est nomen meum super eam :
24O||34||16||198760	et reversi estis, et commaculastis nomen meum, et reduxistis unusquisque servum suum et unusquisque ancillam suam, quos dimiseratis ut essent liberi et suæ potestatis, et subjugastis eos ut sint vobis servi et ancillæ.
24O||34||17||198770	Propterea hæc dicit Dominus : Vos non audistis me, ut prædicaretis libertatem unusquisque fratri suo et unusquisque amico suo : ecce ego prædico vobis libertatem, ait Dominus, ad gladium, ad pestem, et ad famem, et dabo vos in commotionem cunctis regnis terræ.
24O||34||18||198780	Et dabo viros qui prævaricantur fœdus meum, et non observaverunt verba fœderis quibus assensi sunt in conspectu meo, vitulum quem conciderunt in duas partes, et transierunt inter divisiones ejus,
24O||34||19||198790	principes Juda et principes Jerusalem, eunuchi et sacerdotes, et omnis populus terræ, qui transierunt inter divisiones vituli :
24O||34||20||198800	et dabo eos in manus inimicorum suorum, et in manus quærentium animam eorum, et erit morticinum eorum in escam volatilibus cæli et bestiis terræ.
24O||34||21||198810	Et Sedeciam regem Juda, et principes ejus, dabo in manus inimicorum suorum, et in manus quærentium animas eorum, et in manus exercituum regis Babylonis, qui recesserunt a vobis.
24O||34||22||198820	Ecce ego præcipio, dicit Dominus, et reducam eos in civitatem hanc, et præliabuntur adversus eam, et capient eam, et incendent igni : et civitates Juda dabo in solitudinem, eo quod non sit habitator.
24O||35||1||198830	Verbum quod factum est ad Jeremiam a Domino in diebus Joakim filii Josiæ regis Juda, dicens :
24O||35||2||198840	Vade ad domum Rechabitarum, et loquere eis, et introduces eos in domum Domini, in unam exedram thesaurorum, et dabis eis bibere vinum.
24O||35||3||198850	Et assumpsi Jezoniam filium Jeremiæ filii Habsaniæ, et fratres ejus, et omnes filios ejus, et universam domum Rechabitarum,
24O||35||4||198860	et introduxi eos in domum Domini, ad gazophylacium filiorum Hanan filii Jegedeliæ hominis Dei, quod erat juxta gazophylacium principum, super thesaurum Maasiæ filii Sellum, qui erat custos vestibuli :
24O||35||5||198870	et posui coram filiis domus Rechabitarum scyphos plenos vino, et calices, et dixi ad eos : Bibite vinum.
24O||35||6||198880	Qui responderunt Non bibemus vinum, quia Jonadab filius Rechab, pater noster, præcepit nobis, dicens : Non bibetis vinum, vos et filii vestri, usque in sempiternum :
24O||35||7||198890	et domum non ædificabitis, et sementem non seretis, et vineas non plantabitis, nec habebitis : sed in tabernaculis habitabitis cunctis diebus vestris, ut vivatis diebus multis super faciem terræ in qua vos peregrinamini.
24O||35||8||198900	Obedivimus ergo voci Jonadab filii Rechab, patris nostri, in omnibus quæ præcepit nobis, ita ut non biberemus vinum cunctis diebus nostris, nos, et mulieres nostræ, filii, et filiæ nostræ,
24O||35||9||198910	et non ædificaremus domos ad habitandum : et vineam, et agrum, et sementem non habuimus :
24O||35||10||198920	sed habitavimus in tabernaculis, et obedientes fuimus juxta omnia quæ præcepit nobis Jonadab pater noster.
24O||35||11||198930	Cum autem ascendisset Nabuchodonosor rex Babylonis ad terram nostram, diximus : Venite, et ingrediamur Jerusalem a facie exercitus Chaldæorum, et a facie exercitus Syriæ : et mansimus in Jerusalem.
24O||35||12||198940	Et factum est verbum Domini ad Jeremiam, dicens :
24O||35||13||198950	Hæc dicit Dominus exercituum, Deus Israël : Vade, et dic viris Juda et habitatoribus Jerusalem : Numquid non recipietis disciplinam, ut obediatis verbis meis ? dicit Dominus.
24O||35||14||198960	Prævaluerunt sermones Jonadab filii Rechab, quos præcepit filiis suis ut non biberent vinum, et non biberunt usque ad diem hanc, quia obedierunt præcepto patris sui : ego autem locutus sum ad vos, de mane consurgens et loquens, et non obedistis mihi.
24O||35||15||198970	Misique ad vos omnes servos meos prophetas, consurgens diluculo mittensque, et dicens : Convertimini unusquisque a via sua pessima, et bona facite studia vestra : et nolite sequi deos alienos, neque colatis eos, et habitabitis in terra quam dedi vobis et patribus vestris : et non inclinastis aurem vestram, neque audistis me.
24O||35||16||198980	Firmaverunt igitur filii Jonadab filii Rechab præceptum patris sui, quod præceperat eis : populus autem iste non obedivit mihi.
24O||35||17||198990	Idcirco hæc dicit Dominus exercituum, Deus Israël : Ecce ego adducam super Judam et super omnes habitatores Jerusalem universam afflictionem, quam locutus sum adversum illos, eo quod locutus sum ad illos, et non audierunt : vocavi illos, et non responderunt mihi.
24O||35||18||199000	Domui autem Rechabitarum dixit Jeremias : Hæc dicit Dominus exercituum, Deus Israël : Pro eo quod obedistis præcepto Jonadab patris vestri, et custodistis omnia mandata ejus, et fecistis universa quæ præcepit vobis,
24O||35||19||199010	propterea hæc dicit Dominus exercituum, Deus Israël : Non deficiet vir de stirpe Jonadab filii Rechab, stans in conspectu meo cunctis diebus.
24O||36||1||199020	Et factum est in anno quarto Joakim filii Josiæ regis Juda, factum est verbum hoc ad Jeremiam a Domino, dicens :
24O||36||2||199030	Tolle volumen libri, et scribes in eo omnia verba quæ locutus sum tibi adversum Israël et Judam, et adversum omnes gentes, a die qua locutus sum ad te, ex diebus Josiæ usque ad diem hanc :
24O||36||3||199040	si forte, audiente domo Juda universa mala quæ ego cogito facere eis, revertatur unusquisque a via sua pessima, et propitius ero iniquitati et peccato eorum.
24O||36||4||199050	Vocavit ergo Jeremias Baruch filium Neriæ : et scripsit Baruch ex ore Jeremiæ omnes sermones Domini quos locutus est ad eum, in volumine libri :
24O||36||5||199060	et præcepit Jeremias Baruch, dicens : Ego clausus sum, nec valeo ingredi domum Domini.
24O||36||6||199070	Ingredere ergo tu, et lege de volumine in quo scripsisti ex ore meo verba Domini, audiente populo in domo Domini, in die jejunii, insuper et audiente universo Juda, qui veniunt de civitatibus suis, leges eis,
24O||36||7||199080	si forte cadat oratio eorum in conspectu Domini, et revertatur unusquisque a via sua pessima, quoniam magnus furor et indignatio est quam locutus est Dominus adversus populum hunc.
24O||36||8||199090	Et fecit Baruch filius Neriæ juxta omnia quæ præceperat ei Jeremias propheta, legens ex volumine sermones Domini in domo Domini.
24O||36||9||199100	Factum est autem in anno quinto Joakim filii Josiæ regis Juda, in mense nono : prædicaverunt jejunium in conspectu Domini omni populo in Jerusalem, et universæ multitudini quæ confluxerat de civitatibus Juda in Jerusalem.
24O||36||10||199110	Legitque Baruch ex volumine sermones Jeremiæ in domo Domini, in gazophylacio Gamariæ, filii Saphan scribæ, in vestibulo superiori, in introitu portæ novæ domus Domni, audiente omni populo.
24O||36||11||199120	Cumque audisset Michæas filius Gamariæ filii Saphan, omnes sermones Domini ex libro,
24O||36||12||199130	descendit in domum regis, ad gazophylacium scribæ, et ecce ibi omnes principes sedebant : Elisama scriba, et Dalaias filius Semeiæ, et Elnathan filius Achobor, et Gamarias filius Saphan, et Sedecias filius Hananiæ, et universi principes :
24O||36||13||199140	et nuntiavit eis Michæas omnia verba quæ audivit, legente Baruch ex volumine in auribus populi.
24O||36||14||199150	Miserunt itaque omnes principes ad Baruch Judi filium Nathaniæ filii Selemiæ filii Chusi, dicentes : Volumen ex quo legisti, audiente populo, sume in manu tua, et veni. Tulit ergo Baruch filius Neriæ volumen in manu sua, et venit ad eos,
24O||36||15||199160	et dixerunt ad eum : Sede, et lege hæc in auribus nostris. Et legit Baruch in auribus eorum.
24O||36||16||199170	Igitur cum audissent omnia verba, obstupuerunt unusquisque ad proximum suum, et dixerunt ad Baruch : Nuntiare debemus regi omnes sermones istos.
24O||36||17||199180	Et interrogaverunt eum, dicentes : Indica nobis quomodo scripsisti omnes sermones istos ex ore ejus.
24O||36||18||199190	Dixit autem eis Baruch : Ex ore suo loquebatur quasi legens ad me omnes sermones istos, et ego scribebam in volumine atramento.
24O||36||19||199200	Et dixerunt principes ad Baruch : Vade, et abscondere, tu et Jeremias, et nemo sciat ubi sitis.
24O||36||20||199210	Et ingressi sunt ad regem in atrium : porro volumen commendaverunt in gazophylacio Elisamæ scribæ, et nuntiaverunt, audiente rege, omnes sermones.
24O||36||21||199220	Misitque rex Judi ut sumeret volumen : qui tollens illud de gazophylacio Elisamæ scribæ, legit, audiente rege et universis principibus qui stabant circa regem.
24O||36||22||199230	Rex autem sedebat in domo hiemali, in mense nono, et posita erat arula coram eo plena prunis.
24O||36||23||199240	Cumque legisset Judi tres pagellas vel quatuor, scidit illud scalpello scribæ, et projecit in ignem qui erat super arulam, donec consumeretur omne volumen igni qui erat in arula.
24O||36||24||199250	Et non timuerunt, neque sciderunt vestimenta sua, rex et omnes servi ejus qui audierunt universos sermones istos.
24O||36||25||199260	Verumtamen Elnathan, et Dalaias, et Gamarias, contradixerunt regi, ne combureret librum : et non audivit eos.
24O||36||26||199270	Et præcepit rex Jeremiel filio Amelech, et Saraiæ filio Ezriel, et Selemiæ filio Abdeel, ut comprehenderent Baruch scribam, et Jeremiam prophetam : abscondit autem eos Dominus.
24O||36||27||199280	Et factum est verbum Domini ad Jeremiam prophetam, postquam combusserat rex volumen et sermones quos scripserat Baruch ex ore Jeremiæ, dicens :
24O||36||28||199290	Rursum tolle volumen aliud, et scribe in eo omnes sermones priores qui erant in primo volumine, quod combussit Joakim rex Juda.
24O||36||29||199300	Et ad Joakim regem Juda dices : Hæc dicit Dominus : Tu combussisti volumen illud, dicens : Quare scripsisti in eo annuntians : Festinus veniet rex Babylonis, et vastabit terram hanc, et cessare faciet ex illa hominem et jumentum ?
24O||36||30||199310	Propterea hæc dicit Dominus contra Joakim regem Juda : Non erit ex eo qui sedeat super solium David : et cadaver ejus projicietur ad æstum per diem, et ad gelu per noctem.
24O||36||31||199320	Et visitabo contra eum, et contra semen ejus, et contra servos ejus, iniquitates suas : et adducam super eos, et super habitatores Jerusalem, et super viros Juda, omne malum quod locutus sum ad eos, et non audierunt.
24O||36||32||199330	Jeremias autem tulit volumen aliud, et dedit illud Baruch filio Neriæ scribæ : qui scripsit in eo ex ore Jeremiæ omnes sermones libri quem combusserat Joakim rex Juda igni : et insuper additi sunt sermones multo plures quam antea fuerant.
24O||37||1||199340	Et regnavit rex Sedecias filius Josiæ pro Jechonia filio Joakim, quem constituit regem Nabuchodonosor rex Babylonis in terra Juda :
24O||37||2||199350	et non obedivit ipse, et servi ejus, et populus terræ, verbis Domini, quæ locutus est in manu Jeremiæ prophetæ.
24O||37||3||199360	Et misit rex Sedecias Juchal filium Selemiæ, et Sophoniam filium Maasiæ, sacerdotem, ad Jeremiam prophetam, dicens : Ora pro nobis Dominum Deum nostrum.
24O||37||4||199370	Jeremias autem libere ambulabat in medio populi : non enim miserant eum in custodiam carceris. Igitur exercitus Pharaonis egressus est de Ægypto, et audientes Chaldæi, qui obsidebant Jerusalem, hujuscemodi nuntium, recesserunt ab Jerusalem.
24O||37||5||199380	Et factum est verbum Domini ad Jeremiam prophetam, dicens :
24O||37||6||199390	Hæc dicit Dominus Deus Israël : Sic dicetis regi Juda, qui misit vos ad me interrogandum : Ecce exercitus Pharaonis, qui egressus est vobis in auxilium, revertetur in terram suam in Ægyptum :
24O||37||7||199400	et redient Chaldæi, et bellabunt contra civitatem hanc, et capient eam, et succendent eam igni.
24O||37||8||199410	Hæc dicit Dominus : Nolite decipere animas vestras, dicentes : Euntes abibunt, et recedent a nobis Chaldæi : quia non abibunt.
24O||37||9||199420	Sed, etsi percusseritis omnem exercitum Chaldæorum qui præliantur adversum vos, et derelicti fuerint ex eis aliqui vulnerati, singuli de tentorio suo consurgent, et incendent civitatem hanc igni.
24O||37||10||199430	Ergo cum recessisset exercitus Chaldæorum ab Jerusalem, propter exercitum Pharaonis,
24O||37||11||199440	egressus est Jeremias de Jerusalem ut iret in terram Benjamin, et divideret ibi possessionem in conspectu civium.
24O||37||12||199450	Cumque pervenisset ad portam Benjamin, erat ibi custos portæ per vices, nomine Jerias filius Selemiæ filii Hananiæ, et apprehendit Jeremiam prophetam, dicens : Ad Chaldæos profugis.
24O||37||13||199460	Et respondit Jeremias : Falsum est, non fugio ad Chaldæos. Et non audivit eum, sed comprehendit Jerias Jeremiam, et adduxit eum ad principes :
24O||37||14||199470	quam ob rem irati principes contra Jeremiam, cæsum eum miserunt in carcerem, qui erat in domo Jonathan scribæ : ipse enim præpositus erat super carcerem.
24O||37||15||199480	Itaque ingressus est Jeremias in domum laci et in ergastulum : et sedit ibi Jeremias diebus multis.
24O||37||16||199490	Mittens autem Sedecias rex, tulit eum : et interrogavit eum in domo sua abscondite, et dixit : Putasne est sermo a Domino ? Et dixit Jeremias : Est : et ait : In manus regis Babylonis traderis.
24O||37||17||199500	Et dixit Jeremias ad regem Sedeciam : Quid peccavi tibi, et servis tuis, et populo tuo, quia misisti me in domum carceris ?
24O||37||18||199510	Ubi sunt prophetæ vestri, qui prophetabant vobis, et dicebant : Non veniet rex Babylonis super vos, et super terram hanc ?
24O||37||19||199520	Nunc ergo audi, obsecro, domine mi rex : valeat deprecatio mea in conspectu tuo, et ne me remittas in domum Jonathan scribæ, ne moriar ibi.
24O||37||20||199530	Præcepit ergo rex Sedecias ut traderetur Jeremias in vestibulo carceris, et daretur ei torta panis quotidie, excepto pulmento, donec consumerentur omnes panes de civitate : et mansit Jeremias in vestibulo carceris.
24O||38||1||199540	Audivit autem Saphatias filius Mathan, et Gedelias filius Phassur, et Juchal filius Selemiæ, et Phassur filius Melchiæ, sermones quos Jeremias loquebatur ad omnem populum, dicens :
24O||38||2||199550	Hæc dicit Dominus : Quicumque manserit in civitate hac, morietur gladio, et fame, et peste : qui autem profugerit ad Chaldæos, vivet, et erit anima ejus sospes et vivens.
24O||38||3||199560	Hæc dicit Dominus : Tradendo tradetur civitas hæc in manu exercitus regis Babylonis, et capiet eam.
24O||38||4||199570	Et dixerunt principes regi : Rogamus ut occidatur homo iste : de industria enim dissolvit manus virorum bellantium qui remanserunt in civitate hac, et manus universi populi, loquens ad eos juxta verba hæc : siquidem homo iste non quærit pacem populo huic, sed malum.
24O||38||5||199580	Et dixit rex Sedecias : Ecce ipse in manibus vestris est : nec enim fas est regem vobis quidquam negare.
24O||38||6||199590	Tulerunt ergo Jeremiam, et projecerunt eum in lacum Melchiæ filii Amelech, qui erat in vestibulo carceris : et submiserunt Jeremiam funibus in lacum, in quo non erat aqua, sed lutum : descendit itaque Jeremias in cœnum.
24O||38||7||199600	Audivit autem Abdemelech Æthiops, vir eunuchus, qui erat in domo regis, quod misissent Jeremiam in lacum. Porro rex sedebat in porta Benjamin :
24O||38||8||199610	et egressus est Abdemelech de domo regis, et locutus est ad regem, dicens :
24O||38||9||199620	Domine mi rex, male fecerunt viri isti omnia quæcumque perpetrarunt contra Jeremiam prophetam, mittentes eum in lacum, ut moriatur ibi fame : non sunt enim panes ultra in civitate.
24O||38||10||199630	Præcepit itaque rex Abdemelech Æthiopi, dicens : Tolle tecum hinc triginta viros, et leva Jeremiam prophetam de lacu, antequam moriatur.
24O||38||11||199640	Assumptis ergo Abdemelech secum viris, ingressus est domum regis, quæ erat sub cellario, et tulit inde veteres pannos, et antiqua quæ computruerant, et submisit ea ad Jeremiam in lacum per funiculos.
24O||38||12||199650	Dixitque Abdemelech Æthiops ad Jeremiam : Pone veteres pannos, et hæc scissa et putrida, sub cubito manuum tuarum, et super funes. Fecit ergo Jeremias sic,
24O||38||13||199660	et extraxerunt Jeremiam funibus, et eduxerunt eum de lacu : mansit autem Jeremias in vestibulo carceris.
24O||38||14||199670	Et misit rex Sedecias, et tulit ad se Jeremiam prophetam ad ostium tertium quod erat in domo Domini : et dixit rex ad Jeremiam : Interrogo ego te sermonem, ne abscondas a me aliquid.
24O||38||15||199680	Dixit autem Jeremias ad Sedeciam : Si annuntiavero tibi, numquid non interficies me ? et si consilium dedero tibi, non me audies.
24O||38||16||199690	Juravit ergo rex Sedecias Jeremiæ clam, dicens : Vivit Dominus, qui fecit nobis animam hanc, si occidero te, et si tradidero te in manus virorum istorum qui quærunt animam tuam.
24O||38||17||199700	Et dixit Jeremias ad Sedeciam : Hæc dicit Dominus exercituum, Deus Israël : Si profectus exieris ad principes regis Babylonis, vivet anima tua, et civitas hæc non succendetur igni : et salvus eris tu, et domus tua.
24O||38||18||199710	Si autem non exieris ad principes regis Babylonis, tradetur civitas hæc in manus Chaldæorum, et succendent eam igni : et tu non effugies de manu eorum.
24O||38||19||199720	Et dixit rex Sedecias ad Jeremiam : Sollicitus sum propter Judæos qui transfugerunt ad Chaldæos, ne forte tradar in manus eorum, et illudant mihi.
24O||38||20||199730	Respondit autem Jeremias : Non te tradent. Audi, quæso, vocem Domini, quam ego loquor ad te, et bene tibi erit, et vivet anima tua.
24O||38||21||199740	Quod si nolueris egredi, iste est sermo quem ostendit mihi Dominus :
24O||38||22||199750	ecce omnes mulieres quæ remanserunt in domo regis Juda educentur ad principes regis Babylonis, et ipsæ dicent : Seduxerunt te, et prævaluerunt adversum te, viri pacifici tui : demerserunt in cœno et in lubrico pedes tuos, et recesserunt a te.
24O||38||23||199760	Et omnes uxores tuæ et filii tui educentur ad Chaldæos : et non effugies manus eorum, sed in manu regis Babylonis capieris, et civitatem hanc comburet igni.
24O||38||24||199770	Dixit ergo Sedecias ad Jeremiam : Nullus sciat verba hæc, et non morieris.
24O||38||25||199780	Si autem audierint principes quia locutus sum tecum, et venerint ad te, et dixerint tibi : Indica nobis quid locutus sis cum rege : ne celes nos, et non te interficiemus, et quid locutus est tecum rex,
24O||38||26||199790	dices ad eos : Prostravi ego preces meas coram rege, ne me reduci juberet in domum Jonathan, et ibi morerer.
24O||38||27||199800	Venerunt ergo omnes principes ad Jeremiam, et interrogaverunt eum, et locutus est eis juxta omnia verba quæ præceperat ei rex : et cessaverunt ab eo : nihil enim fuerat auditum.
24O||38||28||199810	Mansit vero Jeremias in vestibulo carceris usque ad diem quo capta est Jerusalem : et factum est ut caperetur Jerusalem.
24O||39||1||199820	Anno nono Sedeciæ regis Juda, mense decimo, venit Nabuchodonosor rex Babylonis, et omnis exercitus ejus, ad Jerusalem, et obsidebant eam.
24O||39||2||199830	Undecimo autem anno Sedeciæ, mense quarto, quinta mensis, aperta est civitas :
24O||39||3||199840	et ingressi sunt omnes principes regis Babylonis, et sederunt in porta media : Neregel, Sereser, Semegarnabu, Sarsachim, Rabsares, Neregel, Sereser, Rebmag, et omnes reliqui principes regis Babylonis.
24O||39||4||199850	Cumque vidisset eos Sedecias rex Juda, et omnes viri bellatores, fugerunt : et egressi sunt nocte de civitate per viam horti regis, et per portam quæ erat inter duos muros, et egressi sunt ad viam deserti.
24O||39||5||199860	Persecutus est autem eos exercitus Chaldæorum, et comprehenderunt Sedeciam in campo solitudinis Jerichontinæ, et captum adduxerunt ad Nabuchodonosor regem Babylonis, in Reblatha, quæ est in terra Emath : et locutus est ad eum judicia.
24O||39||6||199870	Et occidit rex Babylonis filios Sedeciæ in Reblatha, in oculis ejus : et omnes nobiles Juda occidit rex Babylonis.
24O||39||7||199880	Oculos quoque Sedeciæ eruit, et vinxit eum compedibus ut duceretur in Babylonem.
24O||39||8||199890	Domum quoque regis et domum vulgi succenderunt Chaldæi igni, et murum Jerusalem subverterunt.
24O||39||9||199900	Et reliquias populi qui remanserant in civitate, et perfugas qui transfugerant ad eum, et superfluos vulgi qui remanserant, transtulit Nabuzardan, magister militum, in Babylonem.
24O||39||10||199910	Et de plebe pauperum, qui nihil penitus habebant, dimisit Nabuzardan, magister militum, in terra Juda, et dedit eis vineas et cisternas in die illa.
24O||39||11||199920	Præceperat autem Nabuchodonosor rex Babylonis de Jeremia Nabuzardan, magistro militum, dicens :
24O||39||12||199930	Tolle illum, et pone super eum oculos tuos, nihilque ei mali facias : sed ut voluerit, sic facias ei.
24O||39||13||199940	Misit ergo Nabuzardan princeps militiæ, et Nabusezban, et Rabsares, et Neregel, et Sereser, et Rebmag, et omnes optimates regis Babylonis,
24O||39||14||199950	miserunt, et tulerunt Jeremiam de vestibulo carceris, et tradiderunt eum Godoliæ filio Ahicam filii Saphan, ut intraret in domum, et habitaret in populo.
24O||39||15||199960	Ad Jeremiam autem factus fuerat sermo Domini, cum clausus esset in vestibulo carceris, dicens :
24O||39||16||199970	Vade, et dic Abdemelech Æthiopi, dicens : Hæc dicit Dominus exercituum, Deus Israël : Ecce ego inducam sermones meos super civitatem hanc in malum, et non in bonum, et erunt in conspectu tuo in die illa.
24O||39||17||199980	Et liberabo te in die illa, ait Dominus, et non traderis in manus virorum quos tu formidas :
24O||39||18||199990	sed eruens liberabo te, et gladio non cades, sed erit tibi anima tua in salutem, quia in me habuisti fiduciam, ait Dominus.
24O||40||1||200000	Sermo qui factus est ad Jeremiam a Domino, postquam dimissus est a Nabuzardan magistro militiæ de Rama, quando tulit eum vinctum catenis in medio omnium qui migrabant de Jerusalem et Juda, et ducebantur in Babylonem.
24O||40||2||200010	Tollens ergo princeps militiæ Jeremiam, dixit ad eum : Dominus Deus tuus locutus est malum hoc super locum istum :
24O||40||3||200020	et adduxit, et fecit Dominus sicut locutus est, quia peccastis Domino, et non audistis vocem ejus : et factus est vobis sermo hic.
24O||40||4||200030	Nunc ergo ecce solvi te hodie de catenis quæ sunt in manibus tuis : si placet tibi ut venias mecum in Babylonem, veni, et ponam oculos meos super te : si autem displicet tibi venire mecum in Babylonem, reside : ecce omnis terra in conspectu tuo est : quod elegeris, et quo placuerit tibi ut vadas, illuc perge :
24O||40||5||200040	et mecum noli venire, sed habita apud Godoliam filium Ahicam filii Saphan, quem præposuit rex Babylonis civitatibus Juda : habita ergo cum eo in medio populi : vel quocumque placuerit tibi ut vadas, vade. Dedit quoque ei magister militiæ cibaria, et munuscula, et dimisit eum.
24O||40||6||200050	Venit autem Jeremias ad Godoliam filium Ahicam in Masphath, et habitavit cum eo in medio populi qui relictus fuerat in terra.
24O||40||7||200060	Cumque audissent omnes principes exercitus, qui dispersi fuerant per regiones, ipsi et socii eorum, quod præfecisset rex Babylonis Godoliam filium Ahicam terræ, et quod commendasset ei viros, et mulieres, et parvulos, et de pauperibus terræ, qui non fuerant translati in Babylonem,
24O||40||8||200070	venerunt ad Godoliam in Masphath, et Ismahel filius Nathaniæ, et Johanan et Jonathan filii Caree, et Sareas filius Thanehumeth, et filii Ophi, qui erant de Netophathi, et Jezonias filius Maachathi, ipse et viri eorum.
24O||40||9||200080	Et juravit eis Godolias filius Ahicam filii Saphan, et comitibus eorum, dicens : Nolite timere servire Chaldæis : habitate in terra, et servite regi Babylonis, et bene erit vobis.
24O||40||10||200090	Ecce ego habito in Masphath, ut respondeam præcepto Chaldæorum qui mittuntur ad nos : vos autem colligite vindemiam, et messem, et oleum, et condite in vasis vestris, et manete in urbibus vestris, quas tenetis.
24O||40||11||200100	Sed et omnes Judæi qui erant in Moab, et in filiis Ammon, et in Idumæa, et in universis regionibus, audito quod dedisset rex Babylonis reliquias in Judæa, et quod præposuisset super eos Godoliam filium Ahicam filii Saphan,
24O||40||12||200110	reversi sunt, inquam, omnes Judæi de universis locis ad quæ profugerant, et venerunt in terram Juda ad Godoliam in Masphath, et collegerunt vinum et messam multam nimis.
24O||40||13||200120	Johanan autem filius Caree, et omnes principes exercitus, qui dispersi fuerant in regionibus, venerunt ad Godoliam in Masphath,
24O||40||14||200130	et dixerunt ei : Scito quod Baalis, rex filiorum Ammon, misit Ismahel filium Nathaniæ percutere animam tuam. Et non credidit eis Godolias filius Ahicam.
24O||40||15||200140	Johanan autem filius Caree dixit ad Godoliam seorsum in Masphath, loquens : Ibo, et percutiam Ismahel filium Nathaniæ, nullo sciente, ne interficiat animam tuam, et dissipentur omnes Judæi qui congregati sunt ad te, et peribunt reliquiæ Juda.
24O||40||16||200150	Et ait Godolias filius Ahicam ad Johanan filium Caree : Noli facere verbum hoc : falsum enim tu loqueris de Ismahel.
24O||41||1||200160	Et factum est in mense septimo, venit Ismahel filius Nathaniæ filii Elisama, de semine regali, et optimates regis, et decem viri cum eo, ad Godoliam filium Ahicam, in Masphath, et comederunt ibi panes simul in Masphath.
24O||41||2||200170	Surrexit autem Ismahel filius Nathaniæ, et decem viri qui cum eo erant, et percusserunt Godoliam filium Ahicam filii Saphan gladio, et interfecerunt eum quem præfecerat rex Babylonis terræ.
24O||41||3||200180	Omnes quoque Judæos qui erant cum Godolia in Masphath, et Chaldæos qui reperti sunt ibi, et viros bellatores, percussit Ismahel.
24O||41||4||200190	Secundo autem die postquam occiderat Godoliam, nullo adhuc sciente,
24O||41||5||200200	venerunt viri de Sichem, et de Silo, et de Samaria, octoginta viri, rasi barba, et scissis vestibus, et squallentes : et munera et thus habebant in manu, ut offerrent in domo Domini.
24O||41||6||200210	Egressus ergo Ismahel filius Nathaniæ in occursum eorum de Masphath, incedens et plorans ibat : cum autem occurrisset eis, dixit ad eos : Venite ad Godoliam filium Ahicam.
24O||41||7||200220	Qui cum venissent ad medium civitatis, interfecit eos Ismahel filius Nathaniæ circa medium laci, ipse et viri qui erant cum eo.
24O||41||8||200230	Decem autem viri reperti sunt inter eos, qui dixerunt ad Ismahel : Noli occidere nos, quia habemus thesauros in agro, frumenti, et hordei, et olei, et mellis : et cessavit, et non interfecit eos cum fratribus suis.
24O||41||9||200240	Lacus autem in quem projecerat Ismahel omnia cadavera virorum quos percussit propter Godoliam, ipse est quem fecit rex Asa propter Baasa regem Israël : ipsum replevit Ismahel filius Nathaniæ occisis.
24O||41||10||200250	Et captivas duxit Ismahel omnes reliquias populi qui erant in Masphath, filias regis, et universum populum qui remanserat in Masphath, quos commendaverat Nabuzardan, princeps militiæ, Godoliæ filio Ahicam : et cepit eos Ismahel filius Nathaniæ, et abiit ut transiret ad filios Ammon.
24O||41||11||200260	Audivit autem Johanan filius Caree, et omnes principes bellatorum qui erant cum eo, omne malum quod fecerat Ismahel filius Nathaniæ,
24O||41||12||200270	et assumptis universis viris, profecti sunt ut bellarent adversum Ismahel filium Nathaniæ : et invenerunt eum ad aquas multas quæ sunt in Gabaon.
24O||41||13||200280	Cumque vidisset omnis populus qui erat cum Ismahel Johanan filium Caree, et universos principes bellatorum qui erant cum eo, lætati sunt :
24O||41||14||200290	et reversus est omnis populus, quem ceperat Ismahel, in Masphath, reversusque abiit ad Johanan filium Caree.
24O||41||15||200300	Ismahel autem filius Nathaniæ fugit cum octo viris a facie Johanan, et abiit ad filios Ammon.
24O||41||16||200310	Tulit ergo Johanan filius Caree, et omnes principes bellatorum qui erant cum eo, universas reliquias vulgi quas reduxerat ab Ismahel filio Nathaniæ de Masphath, postquam percussit Godoliam filium Ahicam : fortes viros ad prælium, et mulieres, et pueros, et eunuchos, quos reduxerat de Gabaon.
24O||41||17||200320	Et abierunt, et sederunt peregrinantes in Chamaam, quæ est juxta Bethlehem, ut pergerent, et introirent Ægyptum,
24O||41||18||200330	a facie Chaldæorum : timebant enim eos, quia percusserat Ismahel filius Nathaniæ Godoliam filium Ahicam, quem præposuerat rex Babylonis in terra Juda.
24O||42||1||200340	Et accesserunt omnes principes bellatorum, et Johanan filius Caree, et Jezonias filius Osaiæ, et reliquum vulgus, a parvo usque ad magnum,
24O||42||2||200350	dixeruntque ad Jeremiam prophetam : Cadat oratio nostra in conspectu tuo, et ora pro nobis ad Dominum Deum tuum, pro universis reliquiis istis, quia derelicti sumus pauci de pluribus, sicut oculi tui non intuentur :
24O||42||3||200360	et annuntiet nobis Dominus Deus tuus viam per quam pergamus, et verbum quod faciamus.
24O||42||4||200370	Dixit autem ad eos Jeremias propheta : Audivi. Ecce ego oro ad Dominum Deum vestrum secundum verba vestra : omne verbum quodcumque responderit mihi indicabo vobis, nec celabo vos quidquam.
24O||42||5||200380	Et illi dixerunt ad Jeremiam : Sit Dominus inter nos testis veritatis et fidei, si non, juxta omne verbum in quo miserit te Dominus Deus tuus ad nos, sic faciemus :
24O||42||6||200390	sive bonum est, sive malum, voci Domini Dei nostri, ad quem mittimus te, obediemus, ut bene sit nobis cum audierimus vocem Domini Dei nostri.
24O||42||7||200400	Cum autem completi essent decem dies, factum est verbum Domini ad Jeremiam,
24O||42||8||200410	vocavitque Johanan filium Caree, et omnes principes bellatorum qui erant cum eo, et universum populum, a minimo usque ad magnum.
24O||42||9||200420	Et dixit ad eos : Hæc dicit Dominus Deus Israël, ad quem misistis me ut prosternerem preces vestras in conspectu ejus :
24O||42||10||200430	Si quiescentes manseritis in terra hac, ædificabo vos, et non destruam : plantabo, et non evellam : jam enim placatus sum super malo quod feci vobis.
24O||42||11||200440	Nolite timere a facie regis Babylonis, quem vos pavidi formidatis : nolite metuere eum, dicit Dominus, quia vobiscum sum ego ut salvos vos faciam, et eruam de manu ejus :
24O||42||12||200450	et dabo vobis misericordias, et miserebor vestri, et habitare vos faciam in terra vestra.
24O||42||13||200460	Si autem dixeritis vos : Non habitabimus in terra ista, nec audiemus vocem Domini Dei nostri,
24O||42||14||200470	dicentes : Nequaquam, sed ad terram Ægypti pergemus, ubi non videbimus bellum, et clangorem tubæ non audiemus, et famem non sustinebimus, et ibi habitabimus :
24O||42||15||200480	propter hoc nunc audite verbum Domini, reliquiæ Juda : Hæc dicit Dominus exercituum, Deus Israël : Si posueritis faciem vestram ut ingrediamini Ægyptum, et intraveritis ut ibi habitetis,
24O||42||16||200490	gladius quem vos formidatis ibi comprehendet vos in terra Ægypti : et fames, pro qua estis solliciti, adhærebit vobis in Ægypto, et ibi moriemini.
24O||42||17||200500	Omnesque viri qui posuerunt faciem suam ut ingrediantur Ægyptum, ut habitent ibi, morientur gladio, et fame, et peste : nullus de eis remanebit, nec effugiet a facie mali quod ego afferam super eos.
24O||42||18||200510	Quia hæc dicit Dominus exercituum, Deus Israël : Sicut conflatus est furor meus et indignatio mea super habitatores Jerusalem, sic conflabitur indignatio mea super vos cum ingressi fueritis Ægyptum : et eritis in jusjurandum, et in stuporem, et in maledictum, et in opprobrium, et nequaquam ultra videbitis locum istum.
24O||42||19||200520	Verbum Domini super vos, reliquiæ Juda : Nolite intrare Ægyptum : scientes scietis, quia obtestatus sum vos hodie,
24O||42||20||200530	quia decepistis animas vestras. Vos enim misistis me ad Dominum Deum nostrum, dicentes : Ora pro nobis ad Dominum Deum nostrum, et juxta omnia quæcumque dixerit tibi Dominus Deus noster, sic annuntia nobis, et faciemus.
24O||42||21||200540	Et annuntiavi vobis hodie, et non audistis vocem Domini Dei vestri super universis pro quibus misit me ad vos.
24O||42||22||200550	Nunc ergo scientes scietis quia gladio, et fame, et peste moriemini in loco ad quem voluistis intrare ut habitaretis ibi.
24O||43||1||200560	Factum est autem, cum complesset Jeremias loquens ad populum universos sermones Domini Dei eorum, pro quibus miserat eum Dominus Deus eorum ad illos, omnia verba hæc,
24O||43||2||200570	dixit Azarias filius Osaiæ, et Johanan filius Caree, et omnes viri superbi, dicentes ad Jeremiam : Mendacium tu loqueris : non misit te Dominus Deus noster, dicens : Ne ingrediamini Ægyptum ut habitetis illuc.
24O||43||3||200580	Sed Baruch filius Neriæ incitat te adversum nos, ut tradat nos in manus Chaldæorum, ut interficiat nos, et traduci faciat in Babylonem.
24O||43||4||200590	Et non audivit Johanan filius Caree, et omnes principes bellatorum, et universus populus, vocem Domini, ut manerent in terra Juda.
24O||43||5||200600	Sed tollens Johanan filius Caree, et universi principes bellatorum, universos reliquiarum Juda, qui reversi fuerant de cunctis gentibus ad quas fuerant ante dispersi, ut habitarent in terra Juda,
24O||43||6||200610	viros, et mulieres, et parvulos, et filias regis, et omnem animam quam reliquerat Nabuzardan princeps militiæ cum Godolia filio Ahicam filii Saphan, et Jeremiam prophetam, et Baruch filium Neriæ :
24O||43||7||200620	et ingressi sunt terram Ægypti, quia non obedierunt voci Domini, et venerunt usque ad Taphnis.
24O||43||8||200630	Et factus est sermo Domini ad Jeremiam in Taphnis, dicens :
24O||43||9||200640	Sume lapides grandes in manu tua, et abscondes eos in crypta quæ est sub muto latericio in porta domus Pharaonis in Taphnis, cernentibus viris Judæis,
24O||43||10||200650	et dices ad eos : Hæc dicit Dominus exercituum, Deus Israël : Ecce ego mittam et assumam Nabuchodonosor regem Babylonis, servum meum : et ponam thronum ejus super lapides istos quos abscondi, et statuet solium suum super eos :
24O||43||11||200660	veniensque percutiet terram Ægypti, quos in mortem, in mortem, et quos in captivitatem, in captivitatem, et quos in gladium, in gladium :
24O||43||12||200670	et succendet ignem in delubris deorum Ægypti, et comburet ea, et captivos ducet illos, et amicietur terra Ægypti sicut amicitur pastor pallio suo, et egredietur inde in pace :
24O||43||13||200680	et conteret statuas domus solis quæ sunt in terra Ægypti, et delubra deorum Ægypti comburet igni.
24O||44||1||200690	Verbum quod factum est per Jeremiam ad omnes Judæos qui habitabant in terra Ægypti, habitantes in Magdalo, et in Taphnis, et in Memphis, et in terra Phatures, dicens :
24O||44||2||200700	Hæc dicit Dominus exercituum, Deus Israël : Vos vidistis omne malum istud quod adduxi super Jerusalem, et super omnes urbes Juda : et ecce desertæ sunt hodie, et non est in eis habitator,
24O||44||3||200710	propter malitiam quam fecerunt ut me ad iracundiam provocarent, et irent ut sacrificarent, et colerent deos alienos quos nesciebant, et illi, et vos, et patres vestri.
24O||44||4||200720	Et misi ad vos omnes servos meos prophetas, de nocte consurgens, mittensque et dicens : Nolite facere verbum abominationis hujuscemodi, quam odivi.
24O||44||5||200730	Et non audierunt, nec inclinaverunt aurem suam, ut converterentur a malis suis, et non sacrificarent diis alienis.
24O||44||6||200740	Et conflata est indignatio mea et furor meus, et succensa est in civitatibus Juda, et in plateis Jerusalem, et versæ sunt in solitudinem et vastitatem secundum diem hanc.
24O||44||7||200750	Et nunc hæc dicit Dominus exercituum, Deus Israël : Quare vos facitis malum grande hoc contra animas vestras, ut intereat ex vobis vir et mulier, parvulus et lactens, de medio Judæ, nec relinquatur vobis quidquam residuum :
24O||44||8||200760	provocantes me in operibus manuum vestrarum, sacrificando diis alienis in terra Ægypti, in quam ingressi estis ut habitetis ibi et dispereatis, et sitis in maledictionem et in opprobrium cunctis gentibus terræ ?
24O||44||9||200770	Numquid obliti estis mala patrum vestrorum, et mala regum Juda, et mala uxorum ejus, et mala vestra, et mala uxorum vestrarum, quæ fecerunt in terra Juda, et in regionibus Jerusalem ?
24O||44||10||200780	Non sunt mundati usque ad diem hanc : et non timuerunt, et non ambulaverunt in lege Domini, et in præceptis meis, quæ dedi coram vobis et coram patribus vestris.
24O||44||11||200790	Ideo hæc dicit Dominus exercituum, Deus Israël : Ecce ego ponam faciem meam in vobis in malum : et disperdam omnem Judam.
24O||44||12||200800	Et assumam reliquias Judæ, qui posuerunt facies suas ut ingrederentur terram Ægypti, et habitarent ibi, et consumentur omnes in terra Ægypti : cadent in gladio, et in fame, et consumentur a minimo usque ad maximum : in gladio et in fame morientur, et erunt in jusjurandum, et in miraculum, et in maledictionem, et in opprobrium.
24O||44||13||200810	Et visitabo super habitatores terræ Ægypti, sicut visitavi super Jerusalem, in gladio, et fame, et peste :
24O||44||14||200820	et non erit qui effugiat, et sit residuus de reliquis Judæorum qui vadunt ut peregrinentur in terra Ægypti, et revertantur in terram Juda, ad quam ipsi elevant animas suas ut revertantur, et habitent ibi : non revertentur, nisi qui fugerint.
24O||44||15||200830	Responderunt autem Jeremiæ omnes viri scientes quod sacrificarent uxores eorum diis alienis, et universæ mulieres quarum stabat multitudo grandis, et omnis populus habitantium in terra Ægypti in Phatures, dicentes :
24O||44||16||200840	Sermonem quem locutus es ad nos in nomine Domini, non audiemus ex te :
24O||44||17||200850	sed facientes faciemus omne verbum quod egredietur de ore nostro, ut sacrificemus reginæ cæli, et libemus ei libamina, sicut fecimus nos et patres nostri, reges nostri et principes nostri, in urbibus Juda, et in plateis Jerusalem : et saturati sumus panibus, et bene nobis erat, malumque non vidimus.
24O||44||18||200860	Ex eo autem tempore quo cessavimus sacrificare reginæ cæli, et libare ei libamina, indigemus omnibus, et gladio et fame consumpti sumus.
24O||44||19||200870	Quod si nos sacrificamus reginæ cæli, et libamus ei libamina, numquid sine viris nostris fecimus ei placentas ad colendum eam, et libandum ei libamina ?
24O||44||20||200880	Et dixit Jeremias ad omnem populum, adversum viros, et adversum mulieres, et adversum universam plebem, qui responderant ei verbum, dicens :
24O||44||21||200890	Numquid non sacrificium quod sacrificastis in civitatibus Juda, et in plateis Jerusalem, vos et patres vestri, reges vestri, et principes vestri, et populus terræ, horum recordatus est Dominus, et ascendit super cor ejus ?
24O||44||22||200900	Et non poterat Dominus ultra portare propter malitiam studiorum vestrorum, et propter abominationes quas fecistis : et facta est terra vestra in desolationem, et in stuporem, et in maledictum, eo quod non sit habitator, sicut est dies hæc.
24O||44||23||200910	Propterea quod sacrificaveritis idolis, et peccaveritis Domino, et non audieritis vocem Domini, et in lege, et in præceptis, et in testimoniis ejus non ambulaveritis, idcirco evenerunt vobis mala hæc, sicut est dies hæc.
24O||44||24||200920	Dixit autem Jeremias ad omnem populum, et ad universas mulieres : Audite verbum Domini, omnis Juda, qui estis in terra Ægypti.
24O||44||25||200930	Hæc inquit Dominus exercituum, Deus Israël, dicens : Vos et uxores vestræ, locuti estis ore vestro, et manibus vestris implestis, dicentes : Faciamus vota nostra, quæ vovimus, ut sacrificemus reginæ cæli, et libemus ei libamina. Implestis vota vestra, et opere perpetrastis ea.
24O||44||26||200940	Ideo audite verbum Domini, omnis Juda, qui habitatis in terra Ægypti : Ecce ego juravi in nomine meo magno, ait Dominus, quia nequaquam ultra vocabitur nomen meum ex ore omnis viri Judæi, dicentis : Vivit Dominus Deus, in omni terra Ægypti.
24O||44||27||200950	Ecce ego vigilabo super eos in malum, et non in bonum : et consumentur omnes viri Juda qui sunt in terra Ægypti gladio et fame, donec penitus consumantur.
24O||44||28||200960	Et qui fugerint gladium, revertentur de terra Ægypti in terram Juda viri pauci : et scient omnes reliquiæ Juda, ingredientium terram Ægypti ut habitent ibi, cujus sermo compleatur, meus an illorum.
24O||44||29||200970	Et hoc vobis signum, ait Dominus, quod visitem ego super vos in loco isto, ut sciatis quia vere complebuntur sermones mei contra vos in malum :
24O||44||30||200980	hæc dicit Dominus : Ecce ego tradam Pharaonem Ephree regem Ægypti, in manu inimicorum ejus, et in manu quærentium animam illius, sicut tradidi Sedeciam regem Juda in manu Nabuchodonosor regis Babylonis, inimici sui, et quærentis animam ejus.
24O||45||1||200990	Verbum quod locutus est Jeremias propheta ad Baruch filium Neriæ, cum scripsisset verba hæc in libro ex ore Jeremiæ, anno quarto Joakim filii Josiæ regis Juda, dicens :
24O||45||2||201000	Hæc dicit Dominus Deus Israël ad te, Baruch :
24O||45||3||201010	Dixisti : Væ misero mihi ! quoniam addidit Dominus dolorem dolori meo : laboravi in gemitu meo, et requiem non inveni.
24O||45||4||201020	Hæc dicit Dominus : Sic dices ad eum : Ecce quos ædificavi, ego destruo : et quos plantavi, ego evello, et universam terram hanc :
24O||45||5||201030	et tu quæris tibi grandia ? Noli quærere, quia ecce ego adducam malum super omnem carnem, ait Dominus, et dabo tibi animam tuam in salutem in omnibus locis ad quæcumque perrexeris.
24O||46||1||201040	Quod factum est verbum Domini ad Jeremiam prophetam contra gentes.
24O||46||2||201050	Ad Ægyptum, adversum exercitum Pharaonis Nechao regis Ægypti, qui erat juxta fluvium Euphraten in Charcamis, quem percussit Nabuchodonosor rex Babylonis, in quarto anno Joakim filii Josiæ regis Juda.
24O||46||3||201060	Præparate scutum et clypeum, et procedite ad bellum.
24O||46||4||201070	Jungite equos, et ascendite, equites : state in galeis, polite lanceas, induite vos loricis.
24O||46||5||201080	Quid igitur ? vidi ipsos pavidos, et terga vertentes, forte eorum cæsos : fugerunt conciti, nec respexerunt : terror undique, ait Dominus.
24O||46||6||201090	Non fugiat velox, nec salvari se putet fortis : ad aquilonem juxta flumen Euphraten victi sunt, et ruerunt.
24O||46||7||201100	Quis est iste, qui quasi flumen ascendit, et veluti fluviorum intumescunt gurgites ejus ?
24O||46||8||201110	Ægyptus fluminis instar ascendit, et velut flumina movebuntur fluctus ejus, et dicet : Ascendens operiam terram : perdam civitatem, et habitatores ejus.
24O||46||9||201120	Ascendite equos, et exsultate in curribus, et procedant fortes, Æthiopia et Libyes tenentes scutum, et Lydii arripientes et jacientes sagittas.
24O||46||10||201130	Dies autem ille Domini Dei exercituum, dies ultionis, ut sumat vindictam de inimicis suis : devorabit gladius, et saturabitur, et inebriabitur sanguine eorum : victima enim Domini Dei exercituum, in terra aquilonis juxta flumen Euphraten.
24O||46||11||201140	Ascende in Galaad, et tolle resinam, virgo filia Ægypti : frustra multiplicas medicamina, sanitas non erit tibi.
24O||46||12||201150	Audierunt gentes ignominiam tuam et ululatus tuus replevit terram, quia fortis impegit in fortem, et ambo pariter conciderunt.
24O||46||13||201160	Verbum quod locutus est Dominus ad Jeremiam prophetam, super eo quod venturus esset Nabuchodonosor rex Babylonis, et percussurus terram Ægypti :
24O||46||14||201170	Annuntiate Ægypto, et auditum facite in Magdalo, et resonet in Memphis, et in Taphnis : dicite : Sta, et præpara te, quia devorabit gladius ea quæ per circuitum tuum sunt.
24O||46||15||201180	Quare computruit fortis tuus ? non stetit, quoniam Dominus subvertit eum.
24O||46||16||201190	Multiplicavit ruentes, ceciditque vir ad proximum suum, et dicent : Surge, et revertamur ad populum nostrum, et ad terram nativitatis nostræ, a facie gladii columbæ.
24O||46||17||201200	Vocate nomen Pharaonis regis Ægypti : tumultum adduxit tempus.
24O||46||18||201210	Vivo ego, inquit rex (Dominus exercituum nomen ejus), quoniam sicut Thabor in montibus, et sicut Carmelus in mari, veniet.
24O||46||19||201220	Vasa transmigrationis fac tibi, habitatrix filia Ægypti : quia Memphis in solitudinem erit, et deseretur, et inhabitabilis erit.
24O||46||20||201230	Vitula elegans atque formosa Ægyptus, stimulator ab aquilone veniet ei.
24O||46||21||201240	Mercenarii quoque ejus, qui versabantur in medio ejus quasi vituli saginati, versi sunt, et fugerunt simul, nec stare potuerunt, quia dies interfectionis eorum venit super eos, tempus visitationis eorum.
24O||46||22||201250	Vox ejus quasi æris sonabit : quoniam cum exercitu properabunt, et cum securibus venient ei quasi cædentes ligna.
24O||46||23||201260	Succiderunt saltum ejus, ait Dominus, qui supputari non potest : multiplicati sunt super locustas, et non est eis numerus.
24O||46||24||201270	Confusa est filia Ægypti, et tradita in manu populo aquilonis.
24O||46||25||201280	Dixit Dominus exercituum, Deus Israël : Ecce ego visitabo super tumultum Alexandriæ, et super Pharaonem, et super Ægyptum, et super deos ejus, et super reges ejus, et super Pharaonem, et super eos qui confidunt in eo :
24O||46||26||201290	et dabo eos in manu quærentium animam eorum, et in manu Nabuchodonosor regis Babylonis, et in manu servorum ejus : et post hæc habitabitur sicut diebus pristinis, ait Dominus.
24O||46||27||201300	Et tu ne timeas, serve meus Jacob : et ne paveas, Israël : quia ecce ego salvum te faciam de longinquo, et semen tuum de terra captivitatis tuæ : et revertetur Jacob, et requiescet, et prosperabitur, et non erit qui exterreat eum.
24O||46||28||201310	Et tu noli timere, serve meus Jacob, ait Dominus, quia tecum ego sum : quia ego consumam cunctas gentes ad quas ejeci te,  te vero non consumam : sed castigabo te in judicio, nec quasi innocenti parcam tibi.
24O||47||1||201320	Quod factum est verbum Domini ad Jeremiam prophetam contra Palæstinos, antequam percuteret Pharao Gazam.
24O||47||2||201330	Hæc dicit Dominus : Ecce aquæ ascendunt ab aquilone, et erunt quasi torrens inundans, et operient terram et plenitudinem ejus, urbem et habitatores ejus. Clamabunt homines, et ululabunt omnes habitatores terræ,
24O||47||3||201340	a strepitu pompæ armorum, et bellatorum ejus, a commotione quadrigarum ejus, et multitudine rotarum illius. Non respexerunt patres filios manibus dissolutis,
24O||47||4||201350	pro adventu diei in quo vastabuntur omnes Philisthiim, et dissipabitur Tyrus et Sidon, cum omnibus reliquis auxiliis suis : depopulatus est enim Dominus Palæstinos, reliquias insulæ Cappadociæ.
24O||47||5||201360	Venit calvitium super Gazam, conticuit Ascalon, et reliquiæ vallis earum : usquequo concideris ?
24O||47||6||201370	O mucro Domini, usquequo non quiesces ? ingredere in vaginam tuam, refrigerare, et sile.
24O||47||7||201380	Quomodo quiescet, cum Dominus præceperit ei adversus Ascalonem, et adversus maritimas ejus regiones, ibique condixerit illi ?
24O||48||1||201390	Ad Moab hæc dicit Dominus exercituum, Deus Israël : Væ super Nabo, quoniam vastata est, et confusa ! capta est Cariathaim, confusa est fortis, et tremuit.
24O||48||2||201400	Non est ultra exsultatio in Moab contra Hesebon : cogitaverunt malum : Venite, et disperdamus eam de gente. Ergo silens conticesces, sequeturque te gladius.
24O||48||3||201410	Vox clamoris de Oronaim, vastitas et contritio magna.
24O||48||4||201420	Contrita est Moab : annuntiate clamorem parvulis ejus.
24O||48||5||201430	Per ascensum enim Luith plorans ascendet in fletu, quoniam in descensu Oronaim hostes ululatum contritionis audierunt.
24O||48||6||201440	Fugite, salvate animas vestras, et eritis quasi myricæ in deserto :
24O||48||7||201450	pro eo enim quod habuisti fiduciam in munitionibus tuis et in thesauris tuis, tu quoque capieris : et ibit Chamos in transmigrationem, sacerdotes ejus et principes ejus simul.
24O||48||8||201460	Et veniet prædo ad omnem urbem, et urbs nulla salvabitur : et peribunt valles, et dissipabuntur campestria, quoniam dixit Dominus :
24O||48||9||201470	Date florem Moab, quia florens egredietur : et civitates ejus desertæ erunt, et inhabitabiles.
24O||48||10||201480	Maledictus qui facit opus Domini fraudulenter, et maledictus qui prohibet gladium suum a sanguine.
24O||48||11||201490	Fertilis fuit Moab ab adolescentia sua, et requievit in fæcibus suis : nec transfusus est de vase in vas, et in transmigrationem non abiit : idcirco permansit gustus ejus in eo, et odor ejus non est immutatus.
24O||48||12||201500	Propterea ecce dies veniunt, dicit Dominus, et mittam ei ordinatores et stratores laguncularum : et sternent eum, et vasa ejus exhaurient, et lagunculas eorum collident.
24O||48||13||201510	Et confundetur Moab a Chamos sicut confusa est domus Israël a Bethel, in qua habebat fiduciam.
24O||48||14||201520	Quomodo dicitis : Fortes sumus, et viri robusti ad præliandum ?
24O||48||15||201530	Vastata est Moab, et civitates illius succiderunt, et electi juvenes ejus descenderunt in occisionem, ait rex, Dominus exercituum nomen ejus.
24O||48||16||201540	Prope est interitus Moab ut veniat, et malum ejus velociter accurret nimis.
24O||48||17||201550	Consolamini eum, omnes qui estis in circuitu ejus : et universi qui scitis nomen ejus, dicite : Quomodo confracta est virga fortis, baculus gloriosus ?
24O||48||18||201560	Descende de gloria, et sede in siti, habitatio filiæ Dibon, quoniam vastator Moab ascendit ad te, dissipavit munitiones tuas.
24O||48||19||201570	In via sta, et prospice, habitatio Aroër : interroga fugientem, et ei qui evasit dic : Quid accidit ?
24O||48||20||201580	Confusus est Moab, quoniam victus est. Ululate, et clamate : annuntiate in Arnon, quoniam vastata est Moab,
24O||48||21||201590	et judicium venit ad terram campestrem, super Helon, et super Jasa, et super Mephaath,
24O||48||22||201600	et super Dibon, et super Nabo, et super domum Deblathaim,
24O||48||23||201610	et super Cariathaim, et super Bethgamul, et super Bethmaon,
24O||48||24||201620	et super Carioth, et super Bosra, et super omnes civitates terræ Moab, quæ longe et quæ prope sunt.
24O||48||25||201630	Abscissum est cornu Moab, et brachium ejus contritum est, ait Dominus.
24O||48||26||201640	Inebriate eum, quoniam contra Dominum erectus est : et allidet manum Moab in vomitu suo, et erit in derisum etiam ipse.
24O||48||27||201650	Fuit enim in derisum tibi Israël, quasi inter fures reperisses eum : propter verba ergo tua quæ adversum illum locutus es, captivus duceris.
24O||48||28||201660	Relinquite civitates, et habitate in petra, habitatores Moab : et estote quasi columba nidificans in summo ore foraminis.
24O||48||29||201670	Audivimus superbiam Moab, superbus est valde : sublimitatem ejus, et arrogantiam, et superbiam, et altitudinem cordis ejus.
24O||48||30||201680	Ego scio, ait Dominus, jactantiam ejus, et quod non sit juxta eam virtus ejus, nec juxta quod poterat conata sit facere.
24O||48||31||201690	Ideo super Moab ejulabo, et ad Moab universam clamabo, ad viros muri fictilis lamentantes :
24O||48||32||201700	de planctu Jazer plorabo tibi, vinea Sabama. Propagines tuæ transierunt mare, usque ad mare Jazer pervenerunt : super messem tuam et vindemiam tuam prædo irruit.
24O||48||33||201710	Ablata est lætitia et exsultatio de Carmelo et de terra Moab : et vinum de torcularibus sustuli, nequaquam calcator uvæ solitum celeuma cantabit.
24O||48||34||201720	De clamore Hesebon usque Eleale et Jasa, dederunt vocem suam, a Segor usque ad Oronaim, vitula conternante : aquæ quoque Nemrim pessimæ erunt.
24O||48||35||201730	Et auferam de Moab, ait Dominus, offerentem in excelsis, et sacrificantem diis ejus.
24O||48||36||201740	Propterea cor meum ad Moab quasi tibiæ resonabit, et cor meum ad viros muri fictilis dabit sonitum tibiarum : quia plus fecit quam potuit, idcirco perierunt.
24O||48||37||201750	Omne enim caput calvitium, et omnis barba rasa erit : in cunctis manibus colligatio, et super omne dorsum cilicium :
24O||48||38||201760	super omnia tecta Moab, et in plateis ejus, omnis planctus : quoniam contrivi Moab sicut vas inutile, ait Dominus.
24O||48||39||201770	Quomodo victa est, et ululaverunt ? quomodo dejecit cervicem Moab, et confusus est ? Eritque Moab in derisum, et in exemplum omnibus in circuitu suo.
24O||48||40||201780	Hæc dicit Dominus : Ecce quasi aquila volabit, et extendet alas suas ad Moab.
24O||48||41||201790	Capta est Carioth, et munitiones comprehensæ sunt : et erit cor fortium Moab in die illa sicut cor mulieris parturientis,
24O||48||42||201800	et cessabit Moab esse populus, quoniam contra Dominum gloriatus est.
24O||48||43||201810	Pavor, et fovea, et laqueus super te, o habitator Moab, dicit Dominus.
24O||48||44||201820	Qui fugerit a facie pavoris cadet in foveam, et qui conscenderit de fovea capietur laqueo : adducam enim super Moab annum visitationis eorum, ait Dominus.
24O||48||45||201830	In umbra Hesebon steterunt de laqueo fugientes, quia ignis egressus est de Hesebon, et flamma de medio Seon : et devorabit partem Moab, et verticem filiorum tumultus.
24O||48||46||201840	Væ tibi, Moab : periisti, popule Chamos, quia comprehensi sunt filii tui et filiæ tuæ in captivitatem.
24O||48||47||201850	Et convertam captivitatem Moab in novissimis diebus, ait Dominus. Hucusque judicia Moab.
24O||49||1||201860	Ad filios Ammon. Hæc dicit Dominus : Numquid non filii sunt Israël, aut hæres non est ei ? Cur igitur hæreditate possedit Melchom Gad, et populus ejus in urbibus ejus habitavit ?
24O||49||2||201870	Ideo dies veniunt, dicit Dominus, et auditum faciam super Rabbath filiorum Ammon fremitum prælii, et erit in tumultum dissipata, filiæque ejus igni succendentur, et possidebit Israël possessores suos, ait Dominus.
24O||49||3||201880	Ulula, Hesebon, quoniam vastata est Hai : clamate, filiæ Rabbath, accingite vos ciliciis, plangite et circuite per sepes, quoniam Melchom in transmigrationem ducetur, sacerdotes ejus et principes ejus simul.
24O||49||4||201890	Quid gloriaris in vallibus ? defluxit vallis tua, filia delicata, quæ confidebas in thesauris tuis, et dicebas : Quis veniet ad me ?
24O||49||5||201900	Ecce ego inducam super te terrorem, ait Dominus Deus exercituum, ab omnibus qui sunt in circuitu tuo : et dispergemini singuli a conspectu vestro, nec erit qui congreget fugientes.
24O||49||6||201910	Et post hæc reverti faciam captivos filiorum Ammon, ait Dominus.
24O||49||7||201920	Ad Idumæam. Hæc dicit Dominus exercituum : Numquid non ultra est sapientia in Theman ? Periit consilium a filiis, inutilis facta est sapientia eorum.
24O||49||8||201930	Fugite et terga vertite : descendite in voraginem, habitatores Dedan : quoniam perditionem Esau adduxi super eum, tempus visitationis ejus.
24O||49||9||201940	Si vindemiatores venissent super te, non reliquissent racemum : si fures in nocte, rapuissent quod sufficeret sibi.
24O||49||10||201950	Ego vero, discooperui Esau : revelavi abscondita ejus, et celari non poterit : vastatum est semen ejus, et fratres ejus, et vicini ejus, et non erit.
24O||49||11||201960	Relinque pupillos tuos : ego faciam eos vivere : et viduæ tuæ in me sperabunt.
24O||49||12||201970	Quia hæc dicit Dominus : Ecce quibus non erat judicium ut biberent calicem, bibentes bibent : et tu, quasi innocens relinqueris ? non eris innocens, sed bibens bibes.
24O||49||13||201980	Quia per memetipsum juravi, dicit Dominus, quod in solitudinem, et in opprobrium, et in desertum, et in maledictionem erit Bosra, et omnes civitates ejus erunt in solitudines sempiternas.
24O||49||14||201990	Auditum audivi a Domino, et legatus ad gentes missus est : Congregamini, et venite contra eam, et consurgamus in prælium.
24O||49||15||202000	Ecce enim parvulum dedi te in gentibus, contemptibilem inter homines.
24O||49||16||202010	Arrogantia tua decepit te, et superbia cordis tui, qui habitas in cavernis petræ, et apprehendere niteris altitudinem collis : cum exaltaveris quasi aquila nidum tuum, inde detraham te, dicit Dominus.
24O||49||17||202020	Et erit Idumæa deserta : omnis qui transibit per eam stupebit, et sibilabit super omnes plagas ejus.
24O||49||18||202030	Sicut subversa est Sodoma, et Gomorrha, et vicinæ ejus, ait Dominus : non habitabit ibi vir, et non incolet eam filius hominis.
24O||49||19||202040	Ecce quasi leo ascendet de superbia Jordanis ad pulchritudinem robustam, quia subito currere faciam eum ad illam. Et quis erit electus, quem præponam ei ? quis enim similis mei ? et quis sustinebit me ? et quis est iste pastor, qui resistat vultui meo ?
24O||49||20||202050	Propterea audite consilium Domini, quod iniit de Edom, et cogitationes ejus, quas cogitavit de habitatoribus Theman : si non dejecerint eos parvuli gregis, nisi dissipaverint cum eis habitaculum eorum.
24O||49||21||202060	A voce ruinæ eorum commota est terra, clamor in mari Rubro auditus est vocis ejus.
24O||49||22||202070	Ecce quasi aquila ascendet, et avolabit, et expandet alas suas super Bosran : et erit cor fortium Idumææ in die illa quasi cor mulieris parturientis.
24O||49||23||202080	Ad Damascum : Confusa est Emath et Arphad, quia auditum pessimum audierunt : turbati sunt in mari ; præ sollicitudine quiescere non potuit.
24O||49||24||202090	Dissoluta est Damascus, versa est in fugam : tremor apprehendit eam, angustia et dolores tenuerunt eam quasi parturientem.
24O||49||25||202100	Quomodo dereliquerunt civitatem laudabilem, urbem lætitiæ ?
24O||49||26||202110	Ideo cadent juvenes ejus in plateis ejus, et omnes viri prælii conticescent in die illa, ait Dominus exercituum.
24O||49||27||202120	Et succendam ignem in muro Damasci, et devorabit mœnia Benadad.
24O||49||28||202130	Ad Cedar, et ad regna Asor, quæ percussit Nabuchodonosor rex Babylonis. Hæc dicit Dominus : Surgite, et ascendite ad Cedar, et vastate filios orientis.
24O||49||29||202140	Tabernacula eorum, et greges eorum capient : pelles eorum, et omnia vasa eorum, et camelos eorum tollent sibi, et vocabunt super eos formidinem in circuitu.
24O||49||30||202150	Fugite, abite vehementer, in voraginibus sedete, qui habitatis Asor, ait Dominus : iniit enim contra vos Nabuchodonosor rex Babylonis consilium, et cogitavit adversum vos cogitationes.
24O||49||31||202160	Consurgite, et ascendite ad gentem quietam, et habitantem confidenter, ait Dominus : non ostia, nec vectes eis : soli habitant.
24O||49||32||202170	Et erunt cameli eorum in direptionem, et multitudo jumentorum in prædam : et dispergam eos in omnem ventum, qui sunt attonsi in comam, et ex omni confinio eorum adducam interitum super eos, ait Dominus.
24O||49||33||202180	Et erit Asor in habitaculum draconum, deserta usque in æternum : non manebit ibi vir, nec incolet eam filius hominis.
24O||49||34||202190	Quod facum est verbum Domini ad Jeremiam prophetam adversus Ælam, in principio regni Sedeciæ regis Juda, dicens :
24O||49||35||202200	Hæc dicit Dominus exercituum : Ecce ego confrigam arcum Ælam, et summam fortitudinem eorum :
24O||49||36||202210	et inducam super Ælam quatuor ventos a quatuor plagis cæli, et ventilabo eos in omnes ventos istos, et non erit gens ad quam non perveniant profugi Ælam.
24O||49||37||202220	Et pavere faciam Ælam coram inimicis suis, et in conspectu quærentium animam eorum : et adducam super eos malum, iram furoris mei, dicit Dominus, et mittam post eos gladium donec consumam eos.
24O||49||38||202230	Et ponam solium meum in Ælam, et perdam inde reges et principes, ait Dominus.
24O||49||39||202240	In novissimis autem diebus reverti faciam captivos Ælam, dicit Dominus.
24O||50||1||202250	Verbum quod locutus est Dominus de Babylone et de terra Chaldæorum, in manu Jeremiæ prophetæ.
24O||50||2||202260	Annuntiate in gentibus, et auditum facite : levate signum, prædicate, et nolite celare : dicite : Capta est Babylon, confusus est Bel, victus est Merodach, confusa sunt sculptilia ejus, superata sunt idola eorum.
24O||50||3||202270	Quoniam ascendit contra eam gens ab aquilone, quæ ponet terram ejus in solitudinem, et non erit qui habitet in ea ab homine usque ad pecus : et moti sunt, et abierunt.
24O||50||4||202280	In diebus illis, et in tempore illo, ait Dominus, venient filii Israël ipsi et filii Juda simul : ambulantes et flentes properabunt, et Dominum Deum suum quærent :
24O||50||5||202290	in Sion interrogabunt viam, huc facies eorum : venient, et apponentur ad Dominum fœdere sempiterno, quod nulla oblivione delebitur.
24O||50||6||202300	Grex perditus factus est populus meus, pastores eorum seduxerunt eos, feceruntque vagari in montibus : de monte in collem transierunt, obliti sunt cubilis sui.
24O||50||7||202310	Omnes qui invenerunt comederunt eos, et hostes eorum dixerunt : Non peccavimus : pro eo quod peccaverunt Domino decori justitiæ, et exspectationi patrum eorum Domino.
24O||50||8||202320	Recedite de medio Babylonis, et de terra Chaldæorum egredimini, et estote quasi hædi ante gregem.
24O||50||9||202330	Quoniam ecce ego suscito, et adducam in Babylonem congregationem gentium magnarum de terra aquilonis, et præparabuntur adversus eam, et inde capietur : sagitta ejus quasi viri fortis interfectoris : non revertetur vacua.
24O||50||10||202340	Et erit Chaldæa in prædam : omnes vastantes eam replebuntur, ait Dominus.
24O||50||11||202350	Quoniam exsultatis, et magna loquimini, diripientes hæreditatem meam : quoniam effusi estis sicut vituli super herbam, et mugistis sicut tauri :
24O||50||12||202360	confusa est mater vestra nimis, et adæquata pulveri, quæ genuit vos : ecce novissima erit in gentibus, deserta, invia, et arens.
24O||50||13||202370	Ab ira Domini non habitabitur, sed redigetur tota in solitudinem : omnis qui transibit per Babylonem stupebit, et sibilabit super universis plagis ejus.
24O||50||14||202380	Præparamini contra Babylonem per circuitum, omnes qui tenditis arcum : debellate eam, non parcatis jaculis, quia Domino peccavit.
24O||50||15||202390	Clamate adversus eam, ubique dedit manum, ceciderunt fundamenta ejus, destructi sunt muri ejus, quoniam ultio Domini est : ultionem accipite de ea : sicut fecit, facite ei.
24O||50||16||202400	Disperdite satorem de Babylone, et tenentem falcem in tempore messis : a facie gladii columbæ unusquisque ad populum suum convertetur, et singuli ad terram suam fugient.
24O||50||17||202410	Grex dispersus Israël, leones ejecerunt eum : primus comedit eum rex Assur : iste novissimus exossavit eum Nabuchodonosor rex Babylonis.
24O||50||18||202420	Propterea hæc dicit Dominus exercituum, Deus Israël : Ecce ego visitabo regem Babylonis et terram ejus, sicut visitavi regem Assur :
24O||50||19||202430	et reducam Israël ad habitaculum suum : et pascetur Carmelum et Basan, et in monte Ephraim et Galaad saturabitur anima ejus.
24O||50||20||202440	In diebus illis, et in tempore illo, ait Dominus, quæretur iniquitas Israël, et non erit : et peccatum Juda, et non invenietur, quoniam propitius ero eis quos reliquero.
24O||50||21||202450	Super terram dominantium ascende, et super habitatores ejus visita : dissipa, et interfice quæ post eos sunt, ait Dominus, et fac juxta omnia quæ præcepi tibi.
24O||50||22||202460	Vox belli in terra, et contritio magna.
24O||50||23||202470	Quomodo confractus est et contritus malleus universæ terræ ? quomodo versa est in desertum Babylon in gentibus ?
24O||50||24||202480	Illaqueavi te, et capta es, Babylon, et nesciebas : inventa es et apprehensa, quoniam Dominum provocasti.
24O||50||25||202490	Aperuit Dominus thesaurum suum, et protulit vasa iræ suæ, quoniam opus est Domino Deo exercituum, in terra Chaldæorum.
24O||50||26||202500	Venite ad eam ab extremis finibus, aperite ut exeant qui conculcent eam : tollite de via lapides, et redigite in acervos : et interficite eam, nec sit quidquam reliquum.
24O||50||27||202510	Dissipate universos fortes ejus, descendant in occisionem : væ eis, quia venit dies eorum, tempus visitationis eorum !
24O||50||28||202520	Vox fugientium, et eorum qui evaserunt de terra Babylonis, ut annuntient in Sion ultionem Domini Dei nostri, ultionem templi ejus.
24O||50||29||202530	Annuntiate in Babylonem plurimis, omnibus qui tendunt arcum : consistite adversus eam per gyrum, et nullus evadat : reddite ei secundum opus suum : juxta omnia quæ fecit, facite illi, quia contra Dominum erecta est, adversum Sanctum Israël.
24O||50||30||202540	Idcirco cadent juvenes ejus in plateis ejus, et omnes viri bellatores ejus conticescent in die illa, ait Dominus.
24O||50||31||202550	Ecce ego ad te, superbe ! dicit Dominus Deus exercituum : quia venit dies tuus, tempus visitationis tuæ.
24O||50||32||202560	Et cadet superbus, et corruet, et non erit qui suscitet eum : et succendam ignem in urbibus ejus, et devorabit omnia in circuitu ejus.
24O||50||33||202570	Hæc dicit Dominus exercituum : Calumniam sustinent filii Israël, et filii Juda simul : omnes qui ceperunt eos, tenent, nolunt dimittere eos.
24O||50||34||202580	Redemptor eorum fortis, Dominus exercituum nomen ejus : judicio defendet causam eorum, ut exterreat terram, et commoveat habitatores Babylonis.
24O||50||35||202590	Gladius ad Chaldæos, ait Dominus, et ad habitatores Babylonis, et ad principes, et ad sapientes ejus.
24O||50||36||202600	Gladius ad divinos ejus, qui stulti erunt : gladius ad fortes illius, qui timebunt.
24O||50||37||202610	Gladius ad equos ejus, et ad currus ejus, et ad omne vulgus quod est in medio ejus : et erunt quasi mulieres : gladius ad thesauros ejus, qui diripientur.
24O||50||38||202620	Siccitas super aquas ejus erit, et arescent, quia terra sculptilium est, et in portentis gloriantur.
24O||50||39||202630	Propterea habitabunt dracones cum faunis ficariis, et habitabunt in ea struthiones, et non inhabitabitur ultra usque in sempiternum, nec exstruetur usque ad generationem et generationem.
24O||50||40||202640	Sicut subvertit Dominus Sodomam, et Gomorrham, et vicinas ejus, ait Dominus, non habitabit ibi vir, et non incolet eam filius hominis.
24O||50||41||202650	Ecce populus venit ab aquilone, et gens magna, et reges multi consurgent a finibus terræ.
24O||50||42||202660	Arcum et scutum apprehendent : crudeles sunt, et immisericordes : vox eorum quasi mare sonabit : et super equos ascendent, sicut vir paratus ad prælium contra te, filia Babylon.
24O||50||43||202670	Audivit rex Babylonis famam eorum, et dissolutæ sunt manus ejus : angustia apprehendit eum, dolor quasi parturientem.
24O||50||44||202680	Ecce quasi leo ascendet, de superbia Jordanis ad pulchritudinem robustam, quia subito currere faciam eum ad illam. Et quis erit electus, quem præponam ei ? quis est enim similis mei ? et quis sustinebit me ? et quis est iste pastor, qui resistat vultui meo ?
24O||50||45||202690	Propterea audite consilium Domini, quod mente concepit adversum Babylonem, et cogitationes ejus, quas cogitavit super terram Chaldæorum : nisi detraxerint eos parvuli gregum, nisi dissipatum fuerit cum ipsis habitaculum eorum.
24O||50||46||202700	A voce captivitatis Babylonis commota est terra, et clamor inter gentes auditus est.
24O||51||1||202710	Hæc dicit Dominus : Ecce ego suscitabo super Babylonem et super habitatores ejus, qui cor suum levaverunt contra me, quasi ventum pestilentem :
24O||51||2||202720	et mittam in Babylonem ventilatores, et ventilabunt eam et demolientur terram ejus, quoniam venerunt super eam undique in die afflictionis ejus.
24O||51||3||202730	Non tendat qui tendit arcum suum, et non ascendat loricatus : nolite parcere juvenibus ejus : interficite omnem militiam ejus.
24O||51||4||202740	Et cadent interfecti in terra Chaldæorum, et vulnerati in regionibus ejus.
24O||51||5||202750	Quoniam non fuit viduatus Israël et Juda a Deo suo, Domino exercituum, terra autem eorum repleta est delicto a Sancto Israël.
24O||51||6||202760	Fugite de medio Babylonis, et salvet unusquisque animam suam : nolite tacere super iniquitatem ejus, quoniam tempus ultionis est a Domino, vicissitudinem ipse retribuet ei.
24O||51||7||202770	Calix aureus Babylon in manu Domini, inebrians omnem terram : de vino ejus biberunt gentes, et ideo commotæ sunt.
24O||51||8||202780	Subito cecidit Babylon, et contrita est. Ululate super eam : tollite resinam ad dolorem ejus, si forte sanetur.
24O||51||9||202790	Curavimus Babylonem, et non est sanata : derelinquamus eam, et eamus unusquisque in terram suam, quoniam pervenit usque ad cælos judicium ejus, et elevatum est usque ad nubes.
24O||51||10||202800	Protulit Dominus justitias nostras : venite, et narremus in Sion opus Domini Dei nostri.
24O||51||11||202810	Acuite sagittas, implete pharetras : suscitavit Dominus spiritum regum Medorum : et contra Babylonem mens ejus est ut perdat eam, quoniam ultio Domini est, ultio templi sui.
24O||51||12||202820	Super muros Babylonis levate signum, augete custodiam, levate custodes, præparate insidias, quia cogitavit Dominus, et fecit quæcumque locutus est contra habitatores Babylonis.
24O||51||13||202830	Quæ habitas super aquas multas, locuples in thesauris, venit finis tuus, pedalis præcisionis tuæ.
24O||51||14||202840	Juravit Dominus exercituum per animam suam : Quoniam replebo te hominibus quasi brucho, et super te celeuma cantabitur.
24O||51||15||202850	Qui fecit terram in fortitudine sua, præparavit orbem in sapientia sua, et prudentia sua extendit cælos.
24O||51||16||202860	Dante eo vocem, multiplicantur aquæ in cælo : qui levat nubes ab extremo terræ, fulgura in pluviam fecit, et produxit ventum de thesauris suis.
24O||51||17||202870	Stultus factus est omnis homo a scientia ; confusus est omnis conflator in sculptili, quia mendax est conflatio eorum, nec est spiritus in eis.
24O||51||18||202880	Vana sunt opera, et risu digna : in tempore visitationis suæ peribunt.
24O||51||19||202890	Non sicut hæc, pars Jacob, quia qui fecit omnia ipse est : et Israël sceptrum hæreditatis ejus : Dominus exercituum nomen ejus.
24O||51||20||202900	Collidis tu mihi vasa belli : et ego collidam in te gentes, et disperdam in te regna :
24O||51||21||202910	et collidam in te equum et equitem ejus : et collidam in te currum et ascensorem ejus :
24O||51||22||202920	et collidam in te virum et mulierem : et collidam in te senem et puerum : et collidam in te juvenem et virginem :
24O||51||23||202930	et collidam in te pastorem et gregem ejus : et collidam in te agricolam et jugales ejus : et collidam in te duces et magistratus :
24O||51||24||202940	et reddam Babyloni, et cunctis habitatoribus Chaldææ, omne malum suum, quod fecerunt in Sion, in oculis vestris, ait Dominus.
24O||51||25||202950	Ecce ego ad te, mons pestifer, ait Dominus, qui corrumpis universam terram : et extendam manum meam super te, et evolvam te de petris, et dabo te in montem combustionis :
24O||51||26||202960	et non tollent de te lapidem in angulum, et lapidem in fundamenta : sed perditus in æternum eris, ait Dominus.
24O||51||27||202970	Levate signum in terra, clangite buccina in gentibus, sanctificate super eam gentes, annuntiate contra illam regibus Ararat, Menni, et Ascenez : numerate contra eam Taphsar, adducite equum quasi bruchum aculeatum.
24O||51||28||202980	Sanctificate contra eam gentes, reges Mediæ, duces ejus, et universos magistratus ejus, cunctamque terram potestatis ejus.
24O||51||29||202990	Et commovebitur terra et conturbabitur, quia evigilabit contra Babylonem cogitatio Domini, ut ponat terram Babylonis desertam et inhabitabilem.
24O||51||30||203000	Cessaverunt fortes Babylonis a prælio, habitaverunt in præsidiis : devoratum est robur eorum, et facti sunt quasi mulieres : incensa sunt tabernacula ejus, contriti sunt vectes ejus.
24O||51||31||203010	Currens obviam currenti veniet, et nuntius obvius nuntianti, ut annuntiet regi Babylonis quia capta est civitas ejus a summo usque ad summum.
24O||51||32||203020	Et vada præoccupata sunt, et paludes incensæ sunt igni, et viri bellatores conturbati sunt.
24O||51||33||203030	Quia hæc dicit Dominus exercituum, Deus Israël : Filia Babylonis quasi area, tempus trituræ ejus : adhuc modicum, et veniet tempus messionis ejus.
24O||51||34||203040	Comedit me, devoravit me Nabuchodonosor rex Babylonis : reddidit me quasi vas inane : absorbuit me quasi draco, replevit ventrem suum teneritudine mea, et ejecit me.
24O||51||35||203050	Iniquitas adversum me et caro mea super Babylonem, dicit habitatio Sion : et sanguis meus super habitatores Chaldææ, dicit Jerusalem.
24O||51||36||203060	Propterea hæc dicit Dominus : Ecce ego judicabo causam tuam, et ulciscar ultionem tuam : et desertum faciam mare ejus, et siccabo venam ejus.
24O||51||37||203070	Et erit Babylon in tumulos, habitatio draconum, stupor et sibilus, eo quod non sit habitator.
24O||51||38||203080	Simul ut leones rugient, excutient comas veluti catuli leonum.
24O||51||39||203090	In calore eorum ponam potus eorum, et inebriabo eos, ut sopiantur, et dormiant somnum sempiternum, et non consurgant, dicit Dominus.
24O||51||40||203100	Deducam eos quasi agnos ad victimam, et quasi arietes cum hædis.
24O||51||41||203110	Quomodo capta est Sesach, et comprehensa est inclyta universæ terræ ! quomodo facta est in stuporem Babylon inter gentes !
24O||51||42||203120	Ascendit super Babylonem mare, multitudine fluctuum ejus operta est.
24O||51||43||203130	Factæ sunt civitates ejus in stuporem, terra inhabitabilis et deserta, terra in qua nullus habitet, nec transeat per eam filius hominis.
24O||51||44||203140	Et visitabo super Bel in Babylone, et ejiciam quod absorbuerat de ore ejus : et non confluent ad eum ultra gentes, siquidem et murus Babylonis corruet.
24O||51||45||203150	Egredimini de medio ejus, populus meus, ut salvet unusquisque animam suam ab ira furoris Domini,
24O||51||46||203160	et ne forte mollescat cor vestrum, et timeatis auditum qui audietur in terra : et veniet in anno auditio, et post hunc annum auditio, et iniquitas in terra, et dominator super dominatorem.
24O||51||47||203170	Propterea ecce dies veniunt, et visitabo super sculptilia Babylonis, et omnis terra ejus confundetur, et universi interfecti ejus cadent in medio ejus.
24O||51||48||203180	Et laudabunt super Babylonem cæli et terra, et omnia quæ in eis sunt, quia ab aquilone venient ei prædones, ait Dominus.
24O||51||49||203190	Et quomodo fecit Babylon, ut caderent occisi in Israël, sic de Babylone cadent occisi in universa terra.
24O||51||50||203200	Qui fugistis gladium, venite, nolite stare : recordamini procul Domini, et Jerusalem ascendat super cor vestrum.
24O||51||51||203210	Confusi sumus, quoniam audivimus opprobrium : operuit ignominia facies nostras, quia venerunt alieni super sanctificationem domus Domini.
24O||51||52||203220	Propterea ecce dies veniunt, ait Dominus, et visitabo super sculptilia ejus, et in omni terra ejus mugiet vulneratus.
24O||51||53||203230	Si ascenderit Babylon in cælum, et firmaverit in excelso robur suum, a me venient vastatores ejus, ait Dominus.
24O||51||54||203240	Vox clamoris de Babylone, et contritio magna de terra Chaldæorum :
24O||51||55||203250	quoniam vastavit Dominus Babylonem, et perdidit ex ea vocem magnam : et sonabunt fluctus eorum quasi aquæ multæ, dedit sonitum vox eorum,
24O||51||56||203260	quia venit super eam, id est super Babylonem, prædo, et apprehensi sunt fortes ejus, et emarcuit arcus eorum, quia fortis ultor Dominus reddens retribuet.
24O||51||57||203270	Et inebriabo principes ejus, et sapientes ejus, et duces ejus, et magistratus ejus, et fortes ejus : et dormient somnum sempiternum, et non expergiscentur, ait rex (Dominus exercituum nomen ejus).
24O||51||58||203280	Hæc dicit Dominus exercituum : Murus Babylonis ille latissimus suffossione suffodietur, et portæ ejus excelsæ igni comburentur, et labores populorum ad nihilum, et gentium in ignem erunt, et disperibunt.
24O||51||59||203290	Verbum quod præcepit Jeremias propheta Saraiæ filio Neriæ filii Maasiæ, cum pergeret cum Sedecia rege in Babylonem, in anno quarto regni ejus : Saraias autem erat princeps prophetiæ.
24O||51||60||203300	Et scripsit Jeremias omne malum, quod venturum erat super Babylonem, in libro uno, omnia verba hæc quæ scripta sunt contra Babylonem.
24O||51||61||203310	Et dixit Jeremias ad Saraiam : Cum veneris in Babylonem, et videris, et legeris omnia verba hæc,
24O||51||62||203320	dices : Domine, tu locutus es contra locum istum, ut disperderes eum, ne sit qui in eo habitet, ab homine usque ad pecus, et ut sit perpetua solitudo.
24O||51||63||203330	Cumque compleveris legere librum istum, ligabis ad eum lapidem, et projicies illum in medium Euphraten,
24O||51||64||203340	et dices : Sic submergetur Babylon, et non consurget a facie afflictionis quam ego adduco super eam, et dissolvetur. Hucusque verba Jeremiæ.
24O||52||1||203350	Filius viginti et unius anni erat Sedecias cum regnare cœpisset, et undecim annis regnavit in Jerusalem. Et nomen matris ejus Amital, filia Jeremiæ, de Lobna.
24O||52||2||203360	Et fecit malum in oculis Domini, juxta omnia quæ fecerat Joakim,
24O||52||3||203370	quoniam furor Domini erat in Jerusalem et in Juda, usquequo projiceret eos a facie sua : et recessit Sedecias a rege Babylonis.
24O||52||4||203380	Factum est autem in anno nono regni ejus, in mense decimo, decima mensis, venit Nabuchodonosor rex Babylonis, ipse et omnis exercitus ejus, adversus Jerusalem : et obsederunt eam, et ædificaverunt contra eam munitiones in circuitu.
24O||52||5||203390	Et fuit civitas obsessa usque ad undecimum annum regis Sedeciæ.
24O||52||6||203400	Mense autem quarto, nona mensis, obtinuit fames civitatem, et non erant alimenta populo terræ.
24O||52||7||203410	Et dirupta est civitas, et omnes viri bellatores ejus fugerunt, exieruntque de civitate nocte, per viam portæ quæ est inter duos muros, et ducit ad hortum regis, Chaldæis obsidentibus urbem in gyro, et abierunt per viam quæ ducit in eremum.
24O||52||8||203420	Persecutus est autem Chadæorum exercitus regem, et apprehenderunt Sedeciam in deserto quod est juxta Jericho : et omnis comitatus ejus diffugit ab eo.
24O||52||9||203430	Cumque comprehendissent regem, adduxerunt eum ad regem Babylonis in Reblatha, quæ est in terra Emath, et locutus est ad eum judicia.
24O||52||10||203440	Et jugulavit rex Babylonis filios Sedeciæ in oculis ejus, sed et omnes principes Juda occidit in Reblatha.
24O||52||11||203450	Et oculos Sedeciæ eruit, et vinxit eum compedibus, et adduxit eum rex Babylonis in Babylonem, et posuit eum in domo carceris usque ad diem mortis ejus.
24O||52||12||203460	In mense autem quinto, decima mensis, ipse est annus nonusdecimus Nabuchodonosor regis Babylonis, venit Nabuzardan, princeps militiæ, qui stabat coram rege Babylonis, in Jerusalem,
24O||52||13||203470	et incendit domum Domini, et domum regis, et omnes domos Jerusalem, et omnem domum magnam igni combussit :
24O||52||14||203480	et totum murum Jerusalem per circuitum destruxit cunctus exercitus Chaldæorum, qui erat cum magistro militiæ.
24O||52||15||203490	De pauperibus autem populi et de reliquo vulgo, quod remanserat in civitate, et de perfugis qui transfugerant ad regem Babylonis, et ceteros de multitudine transtulit Nabuzardan, princeps militiæ.
24O||52||16||203500	De pauperibus vero terræ reliquit Nabuzardan, princeps militiæ, vinitores et agricolas.
24O||52||17||203510	Columnas quoque æreas quæ erant in domo Domini, et bases, et mare æneum, quod erat in domo Domini, confregerunt Chaldæi, et tulerunt omne æs eorum in Babylonem,
24O||52||18||203520	et lebetes, et creagras, et psalteria, et phialas, et mortariola, et omnia vasa ærea quæ in ministerio fuerant, tulerunt :
24O||52||19||203530	et hydrias, et thymiamateria, et urceos, et pelves, et candelabra, et mortaria, et cyathos, quotquot aurea, aurea, et quotquot argentea, argentea, tulit magister militiæ :
24O||52||20||203540	et columnas duas, et mare unum, et vitulos duodecim æreos qui erant sub basibus quas fecerat rex Salomon in domo Domini. Non erat pondus æris omnium horum vasorum.
24O||52||21||203550	De columnis autem decem et octo cubiti altitudinis erant in columna una, et funiculus duodecim cubitorum circuibat eam : porro grossitudo ejus quatuor digitorum, et intrinsecus cava erat.
24O||52||22||203560	Et capitella super utramque ærea : altitudo capitelli unius quinque cubitorum, et retiacula et malogranata super coronam in circuitu, omnia ærea : similiter columnæ secundæ, et malogranata.
24O||52||23||203570	Et fuerunt malogranata nonaginta sex dependentia : et omnia malogranata centum, retiaculis circumdabantur.
24O||52||24||203580	Et tulit magister militiæ Saraiam sacerdotem primum, et Sophoniam sacerdotem secundum, et tres custodes vestibuli :
24O||52||25||203590	et de civitate tulit eunuchum unum, qui erat præpositus super viros bellatores : et septem viros de his qui videbant faciem regis, qui inventi sunt in civitate : et scribam principem militum, qui probabat tyrones : et sexaginta viros de populo terræ, qui inventi sunt in medio civitatis.
24O||52||26||203600	Tulit autem eos Nabuzardan magister militiæ : et duxit eos ad regem Babylonis in Reblatha :
24O||52||27||203610	et percussit eos rex Babylonis, et interfecit eos in Reblatha in terra Emath : et translatus est Juda de terra sua.
24O||52||28||203620	Iste est populus quem transtulit Nabuchodonosor : in anno septimo, Judæos tria millia et viginti tres :
24O||52||29||203630	in anno octavodecimo Nabuchodonosor, de Jerusalem animas octingentas triginta duas :
24O||52||30||203640	in anno vigesimo tertio Nabuchodonosor, transtulit Nabuzardan magister militiæ animas Judæorum septingentas quadraginta quinque. Omnes ergo animæ, quatuor millia sexcentæ.
24O||52||31||203650	Et factum est in trigesimo septimo anno transmigrationis Joachin regis Juda, duodecimo mense, vigesima quinta mensis, elevavit Evilmerodach rex Babylonis, ipso anno regni sui, caput Joachin regis Juda, et eduxit eum de domo carceris.
24O||52||32||203660	Et locutus est cum eo bona, et posuit thronum ejus super thronos regum qui erant post se in Babylone.
24O||52||33||203670	Et mutavit vestimenta carceris ejus, et comedebat panem coram eo semper cunctis diebus vitæ suæ.
24O||52||34||203680	Et cibaria ejus, cibaria perpetua dabantur ei a rege Babylonis, statuta per singulos dies, usque ad diem mortis suæ, cunctis diebus vitæ ejus.
25O||1||1||203690	PROLOGUS. Et factum est, postquam in captivitatem redactus est Israël, et Jerusalem deserta est, sedit Jeremias propheta flens, et planxit lamentatione hac in Jerusalem : et amaro animo suspirans et ejulans, dixit : ALEPH. Quomodo sedet sola civitas plena populo ! Facta est quasi vidua domina gentium ; princeps provinciarum facta est sub tributo.
25O||1||2||203700	BETH. Plorans ploravit in nocte, et lacrimæ ejus in maxillis ejus : non est qui consoletur eam, et omnibus caris ejus ; omnes amici ejus spreverunt eam, et facti sunt ei inimici.
25O||1||3||203710	GHIMEL. Migravit Judas propter afflictionem, et multitudinem servitutis ; habitavit inter gentes, nec invenit requiem : omnes persecutores ejus apprehenderunt eam inter angustias.
25O||1||4||203720	DALETH. Viæ Sion lugent, eo quod non sint qui veniant ad solemnitatem : omnes portæ ejus destructæ, sacerdotes ejus gementes ; virgines ejus squalidæ, et ipsa oppressa amaritudine.
25O||1||5||203730	HE. Facti sunt hostes ejus in capite ; inimici ejus locupletati sunt : quia Dominus locutus est super eam propter multitudinem iniquitatum ejus. Parvuli ejus ducti sunt in captivitatem ante faciem tribulantis.
25O||1||6||203740	VAU. Et egressus est a filia Sion omnis decor ejus ; facti sunt principes ejus velut arietes non invenientes pascua, et abierunt absque fortitudine ante faciem subsequentis.
25O||1||7||203750	ZAIN. Recordata est Jerusalem dierum afflictionis suæ, et prævaricationis, omnium desiderabilium suorum, quæ habuerat a diebus antiquis, cum caderet populus ejus in manu hostili, et non esset auxiliator : viderunt eam hostes, et deriserunt sabbata ejus.
25O||1||8||203760	HETH. Peccatum peccavit Jerusalem, propterea instabilis facta est ; omnes qui glorificabant eam spreverunt illam, quia viderunt ignominiam ejus : ipsa autem gemens conversa est retrorsum.
25O||1||9||203770	TETH. Sordes ejus in pedibus ejus, nec recordata est finis sui ; deposita est vehementer, non habens consolatorem. Vide, Domine, afflictionem meam, quoniam erectus est inimicus.
25O||1||10||203780	JOD. Manum suam misit hostis ad omnia desiderabilia ejus, quia vidit gentes ingressas sanctuarium suum, de quibus præceperas ne intrarent in ecclesiam tuam.
25O||1||11||203790	CAPH. Omnis populus ejus gemens, et quærens panem ; dederunt pretiosa quæque pro cibo ad refocillandam animam. Vide, Domine, et considera quoniam facta sum vilis !
25O||1||12||203800	LAMED. O vos omnes qui transitis per viam, attendite, et videte si est dolor sicut dolor meus ! quoniam vindemiavit me, ut locutus est Dominus, in die iræ furoris sui.
25O||1||13||203810	MEM. De excelso misit ignem in ossibus meis, et erudivit me : expandit rete pedibus meis, convertit me retrorsum ; posuit me desolatam, tota die mœrore confectam.
25O||1||14||203820	NUN. Vigilavit jugum iniquitatum mearum ; in manu ejus convolutæ sunt, et impositæ collo meo. Infirmata est virtus mea : dedit me Dominus in manu de qua non potero surgere.
25O||1||15||203830	SAMECH. Abstulit omnes magnificos meos Dominus de medio mei ; vocavit adversum me tempus ut contereret electos meos. Torcular calcavit Dominus virgini filiæ Juda.
25O||1||16||203840	AIN. Idcirco ego plorans, et oculus meus deducens aquas, quia longe factus est a me consolator, convertens animam meam. Facti sunt filii mei perditi, quoniam invaluit inimicus.
25O||1||17||203850	PHE. Expandit Sion manus suas ; non est qui consoletur eam. Mandavit Dominus adversum Jacob in circuitu ejus hostes ejus ; facta est Jerusalem quasi polluta menstruis inter eos.
25O||1||18||203860	SADE. Justus est Dominus, quia os ejus ad iracundiam provocavi. Audite, obsecro, universi populi, et videte dolorem meum : virgines meæ et juvenes mei abierunt in captivitatem.
25O||1||19||203870	COPH. Vocavi amicos meos, et ipsi deceperunt me ; sacerdotes mei et senes mei in urbe consumpti sunt, quia quæsierunt cibum sibi ut refocillarent animam suam.
25O||1||20||203880	RES. Vide, Domine, quoniam tribulor : conturbatus est venter meus, subversum est cor meum in memetipsa, quoniam amaritudine plena sum. Foris interfecit gladius, et domi mors similis est.
25O||1||21||203890	SIN. Audierunt quia ingemisco ego, et non est qui consoletur me ; omnes inimici mei audierunt malum meum, lætati sunt quoniam tu fecisti : adduxisti diem consolationis, et fient similes mei.
25O||1||22||203900	THAU. Ingrediatur omne malum eorum coram te : et vindemia eos, sicut vindemiasti me propter omnes iniquitates meas : multi enim gemitus mei, et cor meum mœrens.
25O||2||1||203910	ALEPH. Quomodo obtexit caligine in furore suo Dominus filiam Sion ; projecit de cælo in terram inclytam Israël, et non est recordatus scabelli pedum suorum in die furoris sui !
25O||2||2||203920	BETH. Præcipitavit Dominus, nec pepercit omnia speciosa Jacob : destruxit in furore suo muntiones virginis Juda, et dejecit in terram ; polluit regnum et principes ejus.
25O||2||3||203930	GHIMEL. Confregit in ira furoris sui omne cornu Israël ; avertit retrorsum dexteram suam a facie inimici, et succendit in Jacob quasi ignem flammæ devorantis in gyro.
25O||2||4||203940	DALETH. Tetendit arcum suum quasi inimicus, firmavit dexteram suam quasi hostis, et occidit omne quod pulchrum erat visu in tabernaculo filiæ Sion ; effudit quasi ignem indignationem suam.
25O||2||5||203950	HE. Factus est Dominus velut inimicus, præcipitavit Israël : præcipitavit omnia mœnia ejus, dissipavit munitiones ejus, et replevit in filia Juda humiliatum et humiliatam.
25O||2||6||203960	VAU. Et dissipavit quasi hortum tentorium suum ; demolitus est tabernaculum suum. Oblivioni tradidit Dominus in Sion festivitatem et sabbatum ; et in opprobrium, et in indignationem furoris sui, regem et sacerdotem.
25O||2||7||203970	ZAIN. Repulit Dominus altare suum ; maledixit sanctificationi suæ : tradidit in manu inimici muros turrium ejus. Vocem dederunt in domo Domini sicut in die solemni.
25O||2||8||203980	HETH. Cogitavit Dominus dissipare murum filiæ Sion ; tetendit funiculum suum, et non avertit manum suam a perditione : luxitque antemurale, et murus pariter dissipatus est.
25O||2||9||203990	TETH. Defixæ sunt in terra portæ ejus, perdidit et contrivit vectes ejus ; regem ejus et principes ejus in gentibus : non est lex, et prophetæ ejus non invenerunt visionem a Domino.
25O||2||10||204000	JOD. Sederunt in terra, conticuerunt senes filiæ Sion ; consperserunt cinere capita sua, accincti sunt ciliciis : abjecerunt in terram capita sua virgines Jerusalem.
25O||2||11||204010	CAPH. Defecerunt præ lacrimis oculi mei, conturbata sunt viscera mea ; effusum est in terra jecur meum super contritione filiæ populi mei, cum deficeret parvulus et lactens in plateis oppidi.
25O||2||12||204020	LAMED. Matribus suis dixerunt : Ubi est triticum et vinum ? cum deficerent quasi vulnerati in plateis civitatis, cum exhalarent animas suas in sinu matrum suarum.
25O||2||13||204030	MEM. Cui comparabo te, vel cui assimilabo te, filia Jerusalem ? cui exæquabo te, et consolabor te, virgo, filia Sion ? magna est enim velut mare contritio tua : quis medebitur tui ?
25O||2||14||204040	NUN. Prophetæ tui viderunt tibi falsa et stulta ; nec aperiebant iniquitatem tuam, ut te ad pœnitentiam provocarent ; viderunt autem tibi assumptiones falsas, et ejectiones.
25O||2||15||204050	SAMECH. Plauserunt super te manibus omnes transeuntes per viam ; sibilaverunt et moverunt caput suum super filiam Jerusalem : Hæccine est urbs, dicentes, perfecti decoris, gaudium universæ terræ ?
25O||2||16||204060	PHE. Aperuerunt super te os suum omnes inimici tui : sibilaverunt, et fremuerunt dentibus, et dixerunt : Devorabimus : en ista est dies quam exspectabamus ; invenimus, vidimus.
25O||2||17||204070	AIN. Fecit Dominus quæ cogitavit ; complevit sermonem suum, quem præceperat a diebus antiquis : destruxit, et non pepercit, et lætificavit super te inimicum, et exaltavit cornu hostium tuorum.
25O||2||18||204080	SADE. Clamavit cor eorum ad Dominum super muros filiæ Sion : Deduc quasi torrentem lacrimas per diem et noctem ; non des requiem tibi, neque taceat pupilla oculi tui.
25O||2||19||204090	COPH. Consurge, lauda in nocte, in principio vigiliarum ; effunde sicut aquam cor tuum ante conspectum Domini : leva ad eum manus tuas pro anima parvulorum tuorum, qui defecerunt in fame in capite omnium compitorum.
25O||2||20||204100	RES. Vide, Domine, et considera quem vindemiaveris ita. Ergone comedent mulieres fructum suum, parvulos ad mensuram palmæ ? si occiditur in sanctuario Domini sacerdos et propheta ?
25O||2||21||204110	SIN. Jacuerunt in terra foris puer et senex ; virgines meæ et juvenes mei ceciderunt in gladio : interfecisti in die furoris tui, percussisti, nec misertus es.
25O||2||22||204120	THAU. Vocasti quasi ad diem solemnem, qui terrerent me de circuitu ; et non fuit in die furoris Domini qui effugeret, et relinqueretur : quos educavi et enutrivi, inimicus meus consumpsit eos.
25O||3||1||204130	ALEPH. Ego vir videns paupertatem meam in virga indignationis ejus.
25O||3||2||204140	ALEPH. Me minavit, et adduxit in tenebras, et non in lucem.
25O||3||3||204150	ALEPH. Tantum in me vertit et convertit manum suam tota die.
25O||3||4||204160	BETH. Vetustam fecit pellem meam et carnem meam ; contrivit ossa mea.
25O||3||5||204170	BETH. Ædificavit in gyro meo, et circumdedit me felle et labore.
25O||3||6||204180	BETH. In tenebrosis collocavit me, quasi mortuos sempiternos.
25O||3||7||204190	GHIMEL. Circumædificavit adversum me, ut non egrediar ; aggravavit compedem meum.
25O||3||8||204200	GHIMEL. Sed et cum clamavero, et rogavero, exclusit orationem meam.
25O||3||9||204210	GHIMEL. Conclusit vias meas lapidibus quadris ; semitas meas subvertit.
25O||3||10||204220	DALETH. Ursus insidians factus est mihi, leo in absconditis.
25O||3||11||204230	DALETH. Semitas meas subvertit, et confregit me ; posuit me desolatam.
25O||3||12||204240	DALETH. Tetendit arcum suum, et posuit me quasi signum ad sagittam.
25O||3||13||204250	HE. Misit in renibus meis filias pharetræ suæ.
25O||3||14||204260	HE. Factus sum in derisum omni populo meo, canticum eorum tota die.
25O||3||15||204270	HE. Replevit me amaritudinibus ; inebriavit me absinthio.
25O||3||16||204280	VAU. Et fregit ad numerum dentes meos ; cibavit me cinere.
25O||3||17||204290	VAU. Et repulsa est a pace anima mea ; oblitus sum bonorum.
25O||3||18||204300	VAU. Et dixi : Periit finis meus, et spes mea a Domino.
25O||3||19||204310	ZAIN. Recordare paupertatis, et transgressionis meæ, absinthii et fellis.
25O||3||20||204320	ZAIN. Memoria memor ero, et tabescet in me anima mea.
25O||3||21||204330	ZAIN. Hæc recolens in corde meo, ideo sperabo.
25O||3||22||204340	HETH. Misericordiæ Domini, quia non sumus consumpti ; quia non defecerunt miserationes ejus.
25O||3||23||204350	HETH. Novi diluculo, multa est fides tua.
25O||3||24||204360	HETH. Pars mea Dominus, dixit anima mea ; propterea exspectabo eum.
25O||3||25||204370	TETH. Bonus est Dominus sperantibus in eum, animæ quærenti illum.
25O||3||26||204380	TETH. Bonum est præstolari cum silentio salutare Dei.
25O||3||27||204390	TETH. Bonum est viro cum portaverit jugum ab adolescentia sua.
25O||3||28||204400	JOD. Sedebit solitarius, et tacebit, quia levavit super se.
25O||3||29||204410	JOD. Ponet in pulvere os suum, si forte sit spes.
25O||3||30||204420	JOD. Dabit percutienti se maxillam : saturabitur opprobriis.
25O||3||31||204430	CAPH. Quia non repellet in sempiternum Dominus.
25O||3||32||204440	CAPH. Quia si abjecit, et miserebitur, secundum multitudinem misericordiarum suarum.
25O||3||33||204450	CAPH. Non enim humiliavit ex corde suo et abjecit filios hominum.
25O||3||34||204460	LAMED. Ut conteret sub pedibus suis omnes vinctos terræ.
25O||3||35||204470	LAMED. Ut declinaret judicium viri in conspectu vultus Altissimi.
25O||3||36||204480	LAMED. Ut perverteret hominem in judicio suo ; Dominus ignoravit.
25O||3||37||204490	MEM. Quis est iste qui dixit ut fieret, Domino non jubente ?
25O||3||38||204500	MEM. Ex ore Altissimi non egredientur nec mala nec bona ?
25O||3||39||204510	MEM. Quid murmuravit homo vivens, vir pro peccatis suis ?
25O||3||40||204520	NUN. Scrutemur vias nostras, et quæramus, et revertamur ad Dominum.
25O||3||41||204530	NUN. Levemus corda nostra cum manibus ad Dominum in cælos.
25O||3||42||204540	NUN. Nos inique egimus, et ad iracundiam provocavimus ; idcirco tu inexorabilis es.
25O||3||43||204550	SAMECH. Operuisti in furore, et percussisti nos ; occidisti, nec pepercisti.
25O||3||44||204560	SAMECH. Opposuisti nubem tibi, ne transeat oratio.
25O||3||45||204570	SAMECH. Eradicationem et abjectionem posuisti me in medio populorum.
25O||3||46||204580	PHE. Aperuerunt super nos os suum omnes inimici.
25O||3||47||204590	PHE. Formido et laqueus facta est nobis vaticinatio, et contritio.
25O||3||48||204600	PHE. Divisiones aquarum deduxit oculus meus, in contritione filiæ populi mei.
25O||3||49||204610	AIN. Oculus meus afflictus est, nec tacuit, eo quod non esset requies.
25O||3||50||204620	AIN. Donec respiceret et videret Dominus de cælis.
25O||3||51||204630	AIN. Oculus meus deprædatus est animam meam in cunctis filiabus urbis meæ.
25O||3||52||204640	SADE. Venatione ceperunt me quasi avem inimici mei gratis.
25O||3||53||204650	SADE. Lapsa est in lacum vita mea, et posuerunt lapidem super me.
25O||3||54||204660	SADE. Inundaverunt aquæ super caput meum ; dixi : Perii.
25O||3||55||204670	COPH. Invocavi nomen tuum, Domine, de lacu novissimo.
25O||3||56||204680	COPH. Vocem meam audisti ; ne avertas aurem tuam a singultu meo et clamoribus.
25O||3||57||204690	COPH. Appropinquasti in die quando invocavi te ; dixisti : Ne timeas.
25O||3||58||204700	RES. Judicasti, Domine, causam animæ meæ, redemptor vitæ meæ.
25O||3||59||204710	RES. Vidisti, Domine, iniquitatem illorum adversum me : judica judicium meum.
25O||3||60||204720	RES. Vidisti omnem furorem, universas cogitationes eorum adversum me.
25O||3||61||204730	SIN. Audisti opprobrium eorum, Domine, omnes cogitationes eorum adversum me.
25O||3||62||204740	SIN. Labia insurgentium mihi, et meditationes eorum adversum me tota die.
25O||3||63||204750	SIN. Sessionem eorum et resurrectionem eorum vide ; ego sum psalmus eorum.
25O||3||64||204760	THAU. Redes eis vicem, Domine, juxta opera manuum suarum.
25O||3||65||204770	THAU. Dabis eis scutum cordis, laborem tuum.
25O||3||66||204780	THAU. Persequeris in furore, et conteres eos sub cælis, Domine.
25O||4||1||204790	ALEPH. Quomodo obscuratum est aurum, mutatus est color optimus ! dispersi sunt lapides sanctuarii in capite omnium platearum !
25O||4||2||204800	BETH. Filii Sion inclyti, et amicti auro primo : quomodo reputati sunt in vasa testea, opus manuum figuli !
25O||4||3||204810	GHIMEL. Sed et lamiæ nudaverunt mammam, lactaverunt catulos suos : filia populi mei crudelis quasi struthio in deserto.
25O||4||4||204820	DALETH. Adhæsit lingua lactentis ad palatum ejus in siti ; parvuli petierunt panem, et non erat qui frangeret eis.
25O||4||5||204830	HE. Qui vescebantur voluptuose, interierunt in viis ; qui nutriebantur in croceis, amplexati sunt stercora.
25O||4||6||204840	VAU. Et major effecta est iniquitas filiæ populi mei peccato Sodomorum, quæ subversa est in momento, et non ceperunt in ea manus.
25O||4||7||204850	ZAIN. Candidiores Nazaræi ejus nive, nitidiores lacte, rubicundiores ebore antiquo, sapphiro pulchriores.
25O||4||8||204860	HETH. Denigrata est super carbones facies eorum et non sunt cogniti in plateis ; adhæsit cutis eorum ossibus : aruit, et facta est quasi lignum.
25O||4||9||204870	TETH. Melius fuit occisis gladio quam interfectis fame, quoniam isti extabuerunt consumpti a sterilitate terræ.
25O||4||10||204880	JOD. Manus mulierum misericordium coxerunt filios suos ; facti sunt cibus earum in contritione filiæ populi mei.
25O||4||11||204890	CAPH. Complevit Dominus furorem suum, effudit iram indignationis suæ : et succendit ignem in Sion, et devoravit fundamenta ejus.
25O||4||12||204900	LAMED. Non crediderunt reges terræ, et universi habitatores orbis, quoniam ingrederetur hostis et inimicus per portas Jerusalem.
25O||4||13||204910	MEM. Propter peccata prophetarum ejus, et iniquitates sacerdotum ejus, qui effuderunt in medio ejus sanguinem justorum.
25O||4||14||204920	NUN. Erraverunt cæci in plateis, polluti sunt in sanguine ; cumque non possent, tenuerunt lacinias suas.
25O||4||15||204930	SAMECH. Recedite polluti, clamaverunt eis ; recedite, abite, nolite tangere : jurgati quippe sunt, et commoti dixerunt inter gentes : Non addet ultra ut habitet in eis.
25O||4||16||204940	PHE. Facies Domini divisit eos, non addet ut respiciat eos ; facies sacerdotum non erubuerunt, neque senum miserti sunt.
25O||4||17||204950	AIN. Cum adhuc subsisteremus, defecerunt oculi nostri ad auxilium nostrum vanum ; cum respiceremus attenti ad gentem quæ salvare non poterat.
25O||4||18||204960	SADE. Lubricaverunt vestigia nostra in itinere platearum nostrarum ; appropinquavit finis noster, completi sunt dies nostri, quia venit finis noster.
25O||4||19||204970	COPH. Velociores fuerunt persecutores nostri aquilis cæli ; super montes persecuti sunt nos, in deserto insidiati sunt nobis.
25O||4||20||204980	RES. Spiritus oris nostri, Christus Dominus, captus est in peccatis nostris, cui diximus : In umbra tua vivemus in gentibus.
25O||4||21||204990	SIN. Gaude et lætare, filia Edom, quæ habitas in terra Hus ! ad te quoque perveniet calix : inebriaberis, atque nudaberis.
25O||4||22||205000	THAU. Completa est iniquitas tua, filia Sion : non addet ultra ut transmigret te. Visitavit iniquitatem tuam, filia Edom ; discooperuit peccata tua.
25O||5||1||205010	Recordare, Domine, quid acciderit nobis ; intuere et respice opprobrium nostrum.
25O||5||2||205020	Hæreditas nostra versa est ad alienos, domus nostræ ad extraneos.
25O||5||3||205030	Pupilli facti sumus absque patre, matres nostræ quasi viduæ.
25O||5||4||205040	Aquam nostram pecunia bibimus ; ligna nostra pretio comparavimus.
25O||5||5||205050	Cervicibus nostris minabamur, lassis non dabatur requies.
25O||5||6||205060	Ægypto dedimus manum et Assyriis, ut saturaremur pane.
25O||5||7||205070	Patres nostri peccaverunt, et non sunt : et nos iniquitates eorum portavimus.
25O||5||8||205080	Servi dominati sunt nostri : non fuit qui redimeret de manu eorum.
25O||5||9||205090	In animabus nostris afferebamus panem nobis, a facie gladii in deserto.
25O||5||10||205100	Pellis nostra quasi clibanus exusta est, a facie tempestatum famis.
25O||5||11||205110	Mulieres in Sion humiliaverunt, et virgines in civitatibus Juda.
25O||5||12||205120	Principes manu suspensi sunt ; facies senum non erubuerunt.
25O||5||13||205130	Adolescentibus impudice abusi sunt, et pueri in ligno corruerunt.
25O||5||14||205140	Senes defecerunt de portis, juvenes de choro psallentium.
25O||5||15||205150	Defecit gaudium cordis nostri ; versus est in luctum chorus noster.
25O||5||16||205160	Cecidit corona capitis nostri : væ nobis, quia peccavimus !
25O||5||17||205170	Propterea mœstum factum est cor nostrum ; ideo contenebrati sunt oculi nostri,
25O||5||18||205180	propter montem Sion quia disperiit ; vulpes ambulaverunt in eo.
25O||5||19||205190	Tu autem, Domine, in æternum permanebis, solium tuum in generationem et generationem.
25O||5||20||205200	Quare in perpetuum oblivisceris nostri, derelinques nos in longitudine dierum ?
25O||5||21||205210	Converte nos, Domine, ad te, et convertemur ; innova dies nostros, sicut a principio.
25O||5||22||205220	Sed projiciens repulisti nos : iratus es contra nos vehementer.
26O||1||1||205230	Et factum est in trigesimo anno, in quarto, in quinta mensis, cum essem in medio captivorum juxta fluvium Chobar, aperti sunt cæli, et vidi visiones Dei.
26O||1||2||205240	In quinta mensis, ipse est annus quintus transmigrationis regis Joachim,
26O||1||3||205250	factum est verbum Domini ad Ezechielem filium Buzi sacerdotem, in terra Chaldæorum, sicut flumen Chobar : et facta est super eum ibi manus Domini.
26O||1||4||205260	Et vidi, et ecce ventus turbinis veniebat ab aquilone, et nubes magna, et ignis involvens, et splendor in circuitu ejus : et de medio ejus, quasi species electri, id est, de medio ignis :
26O||1||5||205270	et in medio ejus similitudo quatuor animalium. Et hic aspectus eorum, similitudo hominis in eis.
26O||1||6||205280	Quatuor facies uni, et quatuor pennæ uni.
26O||1||7||205290	Pedes eorum, pedes recti, et planta pedis eorum quasi planta pedis vituli : et scintillæ quasi aspectus æris candentis.
26O||1||8||205300	Et manus hominis sub pennis eorum, in quatuor partibus : et facies et pennas per quatuor partes habebant.
26O||1||9||205310	Junctæque erant pennæ eorum alterius ad alterum : non revertebantur cum incederent, sed unumquodque ante faciem suam gradiebatur.
26O||1||10||205320	Similitudo autem vultus eorum, facies hominis et facies leonis a dextris ipsorum quatuor, facies autem bovis a sinistris ipsorum quatuor, et facies aquilæ desuper ipsorum quatuor.
26O||1||11||205330	Facies eorum et pennæ eorum extentæ desuper : duæ pennæ singulorum jungebantur, et duæ tegebant corpora eorum.
26O||1||12||205340	Et unumquodque eorum coram facie sua ambulabat : ubi erat impetus spiritus, illuc gradiebantur, nec revertebantur cum ambularent.
26O||1||13||205350	Et similitudo animalium, aspectus eorum quasi carbonum ignis ardentium, et quasi aspectus lampadarum : hæc erat visio discurrens in medio animalium, splendor ignis, et de igne fulgur egrediens.
26O||1||14||205360	Et animalia ibant et revertebantur, in similitudinem fulguris coruscantis.
26O||1||15||205370	Cumque aspicerem animalia, apparuit rota una super terram juxta animalia, habens quatuor facies.
26O||1||16||205380	Et aspectus rotarum et opus earum quasi visio maris : et una similitudo ipsarum quatuor : et aspectus earum et opera quasi sit rota in medio rotæ.
26O||1||17||205390	Per quatuor partes earum euntes ibant, et non revertebantur cum ambularent.
26O||1||18||205400	Statura quoque erat rotis, et altitudo, et horribilis aspectus : et totum corpus oculis plenum in circuitu ipsarum quatuor.
26O||1||19||205410	Cumque ambularent animalia, ambulabant pariter et rotæ juxta ea : et cum elevarentur animalia de terra, elevabantur simul et rotæ.
26O||1||20||205420	Quocumque ibat spiritus, illuc, eunte spiritu, et rotæ pariter elevabantur sequentes eum : spiritus enim vitæ erat in rotis.
26O||1||21||205430	Cum euntibus ibant, et cum stantibus stabant : et cum elevatis a terra, pariter elevabantur et rotæ sequentes ea, quia spiritus vitæ erat in rotis.
26O||1||22||205440	Et similitudo super capita animalium firmamenti, quasi aspectus crystalli horribilis, et extenti super capita eorum desuper.
26O||1||23||205450	Sub firmamento autem pennæ eorum rectæ alterius ad alterum : unumquodque duabus alis velabat corpus suum, et alterum similiter velabatur.
26O||1||24||205460	Et audiebam sonum alarum, quasi sonum aquarum multarum, quasi sonum sublimis Dei : cum ambularent, quasi sonus erat multitudinis ut sonus castrorum : cumque starent, demittebantur pennæ eorum.
26O||1||25||205470	Nam cum fieret vox super firmamentum quod erat super caput eorum, stabant, et submittebant alas suas.
26O||1||26||205480	Et super firmamentum, quod erat imminens capiti eorum, quasi aspectus lapidis sapphiri similitudo throni : et super similitudinem throni similitudo quasi aspectus hominis desuper.
26O||1||27||205490	Et vidi quasi speciem electri, velut aspectum ignis, intrinsecus ejus per circuitum : a lumbis ejus et desuper, et a lumbis ejus usque deorsum, vidi quasi speciem ignis splendentis in circuitu,
26O||1||28||205500	velut aspectum arcus cum fuerit in nube in die pluviæ. Hic erat aspectus splendoris per gyrum.
26O||2||1||205510	Hæc visio similitudinis gloriæ Domini. Et vidi, et cecidi in faciem meam, et audivi vocem loquentis, et dixit ad me : Fili hominis, sta super pedes tuos, et loquar tecum.
26O||2||2||205520	Et ingressus est in me spiritus postquam locutus est mihi, et statuit me supra pedes meos : et audivi loquentem ad me,
26O||2||3||205530	et dicentem : Fili hominis, mitto ego te ad filios Israël, ad gentes apostatrices, quæ recesserunt a me : ipsi et patres eorum prævaricati sunt pactum meum, usque ad diem hanc.
26O||2||4||205540	Et filii dura facie et indomabili corde sunt, ad quos ego mitto te : et dices ad eos : Hæc dicit Dominus Deus :
26O||2||5||205550	si forte vel ipsi audiant, et si forte quiescant, quoniam domus exasperans est : et scient quia propheta fuerit in medio eorum.
26O||2||6||205560	Tu ergo, fili hominis, ne timeas eos, neque sermones eorum metuas, quoniam increduli et subversores sunt tecum, et cum scorpionibus habitas. Verba eorum ne timeas, et vultus eorum ne formides, quia domus exasperans est.
26O||2||7||205570	Loqueris ergo verba mea ad eos, si forte audiant, et quiescant : quoniam irritatores sunt.
26O||2||8||205580	Tu autem, fili hominis, audi quæcumque loquor ad te, et noli esse exasperans, sicut domus exasperatrix est : aperi os tuum, et comede quæcumque ego do tibi.
26O||2||9||205590	Et vidi : et ecce manus missa ad me, in qua erat involutus liber : et expandit illum coram me, qui erat scriptus intus et foris, et scriptæ erant in eo lamentationes, et carmen, et væ.
26O||3||1||205600	Et dixit ad me : Fili hominis, quodcumque inveneris, comede : comede volumen istud, et vadens loquere ad filios Israël.
26O||3||2||205610	Et aperui os meum, et cibavit me volumine illo :
26O||3||3||205620	et dixit ad me : Fili hominis, venter tuus comedet, et viscera tua complebuntur volumine isto quod ego do tibi. Et comedi illud, et factum est in ore meo sicut mel dulce.
26O||3||4||205630	Et dixit ad me : Fili hominis, vade ad domum Israël, et loqueris verba mea ad eos.
26O||3||5||205640	Non enim ad populum profundi sermonis et ignotæ linguæ tu mitteris ad domum Israël :
26O||3||6||205650	neque ad populos multos profundi sermonis, et ignotæ linguæ, quorum non possis audire sermones : et si ad illos mittereris, ipsi audirent te :
26O||3||7||205660	domus autem Israël nolunt audire te, quia nolunt audire me : omnis quippe domus Israël attrita fronte est et duro corde.
26O||3||8||205670	Ecce dedi faciem tuam valentiorem faciebus eorum, et frontem tuam duriorem frontibus eorum :
26O||3||9||205680	ut adamantem et ut silicem dedi faciem tuam : ne timeas eos, neque metuas a facie eorum, quia domus exasperans est.
26O||3||10||205690	Et dixit ad me : Fili hominis, omnes sermones meos quos ego loquor ad te, assume in corde tuo, et auribus tuis audi :
26O||3||11||205700	et vade, ingredere ad transmigrationem, ad filios populi tui, et loqueris ad eos, et dices eis : Hæc dicit Dominus Deus : si forte audiant et quiescant.
26O||3||12||205710	Et assumpsit me spiritus, et audivi post me vocem commotionis magnæ : Benedicta gloria Domini de loco suo :
26O||3||13||205720	et vocem alarum animalium percutientium alteram ad alteram, et vocem rotarum sequentium animalia, et vocem commotionis magnæ.
26O||3||14||205730	Spiritus quoque levavit me, et assumpsit me : et abii amarus in indignatione spiritus mei : manus enim Domini erat mecum, confortans me.
26O||3||15||205740	Et veni ad transmigrationem, ad acervum novarum frugum, ad eos qui habitabant juxta flumen Chobar : et sedi ubi illi sedebant, et mansi ibi septem diebus mœrens in medio eorum.
26O||3||16||205750	Cum autem pertransissent septem dies, factum est verbum Domini ad me, dicens :
26O||3||17||205760	Fili hominis, speculatorem dedi te domui Israël, et audies de ore meo verbum, et annuntiabis eis ex me.
26O||3||18||205770	Si, dicente me ad impium : Morte morieris, non annuntiaveris ei, neque locutus fueris ut avertatur a via sua impia, et vivat, ipse impius in iniquitate sua morietur, sanguinem autem ejus de manu tua requiram.
26O||3||19||205780	Si autem tu annuntiaveris impio, et ille non fuerit conversus ab impietate sua, et a via sua impia, ipse quidem in iniquitate sua morietur : tu autem animam tuam liberasti.
26O||3||20||205790	Sed et si conversus justus a justitia sua fuerit, et fecerit iniquitatem, ponam offendiculum coram eo : ipse morietur quia non annuntiasti ei : in peccato suo morietur, et non erunt in memoria justitiæ ejus quas fecit, sanguinem vero ejus de manu tua requiram.
26O||3||21||205800	Si autem tu annuntiaveris justo ut non peccet justus, et ille non peccaverit, vivens vivet, quia annuntiasti ei, et tu animam tuam liberasti.
26O||3||22||205810	Et facta est super me manus Domini, et dixit ad me : Surgens egredere in campum, et ibi loquar tecum.
26O||3||23||205820	Et surgens egressus sum in campum : et ecce ibi gloria Domini stabat, quasi gloria quam vidi juxta fluvium Chobar : et cecidi in faciem meam.
26O||3||24||205830	Et ingressus est in me spiritus, et statuit me super pedes meos, et locutus est mihi, et dixit ad me : Ingredere, et includere in medio domus tuæ.
26O||3||25||205840	Et tu, fili hominis, ecce data sunt super te vincula, et ligabunt te in eis, et non egredieris de medio eorum.
26O||3||26||205850	Et linguam tuam adhærere faciam palato tuo, et eris mutus, nec quasi vir objurgans, quia domus exasperans est.
26O||3||27||205860	Cum autem locutus fuero tibi, aperiam os tuum, et dices ad eos : Hæc dicit Dominus Deus : Qui audit, audiat, et qui quiescit, quiescat : quia domus exasperans est.
26O||4||1||205870	Et tu, fili hominis, sume tibi laterem, et pones eum coram te, et describes in eo civitatem Jerusalem.
26O||4||2||205880	Et ordinabis adversus eam obsidionem, et ædificabis munitiones, et comportabis aggerem et dabis contra eam castra, et pones arietes in gyro.
26O||4||3||205890	Et tu sume tibi sartaginem ferream, et pones eam in murum ferreum inter te et inter civitatem : et obfirmabis faciem tuam ad eam, et erit in obsidionem, et circumdabis eam : signum est domui Israël.
26O||4||4||205900	Et tu dormies super latus tuum sinistrum, et pones iniquitates domus Israël super eo, numero dierum quibus dormies super illud, et assumes iniquitatem eorum.
26O||4||5||205910	Ego autem dedi tibi annos iniquitatis eorum, numero dierum trecentos et nonaginta dies, et portabis iniquitatem domus Israël.
26O||4||6||205920	Et cum compleveris hæc, dormies super latus tuum dexterum secundo, et assumes iniquitatem domus Juda quadraginta diebus : diem pro anno, diem, inquam, pro anno, dedi tibi.
26O||4||7||205930	Et ad obsidionem Jerusalem convertes faciem tuam, et brachium tuum erit extentum : et prophetabis adversus eam.
26O||4||8||205940	Ecce circumdedi te vinculis : et non te convertes a latere tuo in latus aliud, donec compleas dies obsidionis tuæ.
26O||4||9||205950	Et tu, sume tibi frumentum, et hordeum, et fabam, et lentem, et milium, et viciam : et mittes ea in vas unum, et facies tibi panes numero dierum quibus dormies super latus tuum : trecentis et nonaginta diebus comedes illud.
26O||4||10||205960	Cibus autem tuus, quo vesceris, erit in pondere viginti stateres in die : a tempore usque ad tempus comedes illud.
26O||4||11||205970	Et aquam in mensura bibes, sextam partem hin : a tempore usque ad tempus bibes illud.
26O||4||12||205980	Et quasi subcinericium hordeaceum comedes illud, et stercore quod egreditur de homine operies illud in oculis eorum.
26O||4||13||205990	Et dixit Dominus : Sic comedent filii Israël panem suum pollutum inter gentes ad quas ejiciam eos. Et dixi :
26O||4||14||206000	A, a, a, Domine Deus, ecce anima mea non est polluta : et morticinum, et laceratum a bestiis non comedi ab infantia mea usque nunc, et non est ingressa in os meum omnis caro immunda.
26O||4||15||206010	Et dixit ad me : Ecce dedi tibi fimum boum pro stercoribus humanis, et facies panem tuum in eo.
26O||4||16||206020	Et dixit ad me : Fili hominis, ecce ego conteram baculum panis in Jerusalem, et comedent panem in pondere et in sollicitudine, et aquam in mensura et in angustia bibent,
26O||4||17||206030	ut deficientibus pane et aqua, corruat unusquisque ad fratrem suum, et contabescant in iniquitatibus suis.
26O||5||1||206040	Et tu, fili hominis, sume tibi gladium acutum, radentem pilos, et assumes eum et duces per caput tuum et per barbam tuam, et assumes tibi stateram ponderis et divides eos.
26O||5||2||206050	Tertiam partem igni combures in medio civitatis, juxta completionem dierum obsidionis, et assumes tertiam partem, et concides gladio in circuitu ejus : tertiam vero aliam disperges in ventum, et gladium nudabo post eos.
26O||5||3||206060	Et sumes inde parvum numerum, et ligabis eos in summitate pallii tui :
26O||5||4||206070	et ex eis rursum tolles, et projicies eos in medio ignis, et combures eos igni, et ex eo egredietur ignis in omnem domum Israël.
26O||5||5||206080	Hæc dicit Dominus Deus : Ista est Jerusalem : in medio gentium posui eam, et in circuitu ejus terras.
26O||5||6||206090	Et contempsit judicia mea, ut plus esset impia quam gentes, et præcepta mea ultra quam terræ quæ in circuitu ejus sunt : judicia enim mea projecerunt, et in præceptis meis non ambulaverunt.
26O||5||7||206100	Idcirco hæc dicit Dominus Deus : Quia superastis gentes quæ in circuitu vestro sunt, et in præceptis meis non ambulastis, et judicia mea non fecistis, et juxta judicia gentium quæ in circuitu vestro sunt non estis operati,
26O||5||8||206110	ideo hæc dicit Dominus Deus : Ecce ego ad te, et ipse ego faciam in medio tui judicia in oculis gentium :
26O||5||9||206120	et faciam in te quod non feci, et quibus similia ultra non faciam, propter omnes abominationes tuas.
26O||5||10||206130	Ideo patres comedent filios in medio tui, et filii comedent patres suos : et faciam in te judicia, et ventilabo universas reliquias tuas in omnem ventum.
26O||5||11||206140	Idcirco vivo ego, dicit Dominus Deus, nisi pro eo quod sanctum meum violasti in omnibus offensionibus tuis et in cunctis abominationibus tuis, ego quoque confringam, et non parcet oculus meus, et non miserebor.
26O||5||12||206150	Tertia pars tui peste morietur, et fame consumetur in medio tui, et tertia pars tui in gladio cadet in circuitu tuo : tertiam vero partem tuam in omnem ventum dispergam, et gladium evaginabo post eos.
26O||5||13||206160	Et complebo furorem meum, et requiescere faciam indignationem meam in eis, et consolabor : et scient quia ego Dominus locutus sum in zelo meo, cum implevero indignationem meam in eis.
26O||5||14||206170	Et dabo te in desertum, et in opprobrium gentibus quæ in circuitu tuo sunt, in conspectu omnis prætereuntis :
26O||5||15||206180	et eris opprobrium et blasphemia, exemplum et stupor in gentibus quæ in circuitu tuo sunt, cum fecero in te judicia in furore, et in indignatione, et in increpationibus iræ.
26O||5||16||206190	Ego Dominus locutus sum : quando misero sagittas famis pessimas in eos, quæ erunt mortiferæ, et quas mittam ut disperdam vos : et famem congregabo super vos, et conteram in vobis baculum panis :
26O||5||17||206200	et immittam in vos famem et bestias pessimas, usque ad internecionem : et pestilentia et sanguis transibunt per te, et gladium inducam super te. Ego Dominus locutus sum.
26O||6||1||206210	Et factus est sermo Domini ad me, dicens :
26O||6||2||206220	Fili hominis, pone faciem tuam ad montes Israël, et prophetabis ad eos,
26O||6||3||206230	et dices : Montes Israël, audite verbum Domini Dei. Hæc dicit Dominus Deus montibus et collibus, rupibus et vallibus : Ecce ego inducam super vos gladium, et disperdam excelsa vestra,
26O||6||4||206240	et demoliar aras vestras, et confringentur simulacra vestra, et dejiciam interfectos vestros ante idola vestra :
26O||6||5||206250	et dabo cadavera filiorum Israël ante faciem simulacrorum vestrorum, et dispergam ossa vestra circum aras vestras :
26O||6||6||206260	in omnibus habitationibus vestris urbes desertæ erunt, et excelsa demolientur et dissipabuntur : et interibunt aræ vestræ, et confringentur, et cessabunt idola vestra, et conterentur delubra vestra, et delebuntur opera vestra :
26O||6||7||206270	et cadet interfectus in medio vestri, et scietis quia ego sum Dominus.
26O||6||8||206280	Et relinquam in vobis eos qui fugerint gladium in gentibus, cum dispersero vos in terris :
26O||6||9||206290	et recordabuntur mei liberati vestri in gentibus ad quas captivi ducti sunt : quia contrivi cor eorum fornicans et recedens a me, et oculos eorum fornicantes post idola sua : et displicebunt sibimet super malis quæ fecerunt in universis abominationibus suis.
26O||6||10||206300	Et scient quia ego Dominus non frustra locutus sum, ut facerem eis malum hoc.
26O||6||11||206310	Hæc dicit Dominus Deus : Percute manum tuam et allide pedem tuum, et dic, Heu ! ad omnes abominationes malorum domus Israël, quia gladio, fame et peste ruituri sunt.
26O||6||12||206320	Qui longe est, peste morietur : qui autem prope, gladio corruet : et qui relictus fuerit et obsessus, fame morietur : et complebo indignationem meam in eis.
26O||6||13||206330	Et scietis quia ego Dominus, cum fuerint interfecti vestri in medio idolorum vestrorum, in circuitu ararum vestrarum, in omni colle excelso, et in cunctis summitatibus montium, et subtus omne lignum nemorosum, et subtus universam quercum frondosam, locum ubi accenderunt thura redolentia universis idolis suis.
26O||6||14||206340	Et extendam manum meam super eos : et faciam terram desolatam, et destitutam, a deserto Deblatha, in omnibus habitationibus eorum : et scient quia ego Dominus.
26O||7||1||206350	Et factus est sermo Domini ad me, dicens :
26O||7||2||206360	Et tu, fili hominis, hæc dicit Dominus Deus terræ Israël : Finis venit, venit finis super quatuor plagas terræ.
26O||7||3||206370	Nunc finis super te, et immittam furorem meum in te : et judicabo te juxta vias tuas, et ponam contra te omnes abominationes tuas.
26O||7||4||206380	Et non parcet oculus meus super te, et non miserebor : sed vias tuas ponam super te, et abominationes tuæ in medio tui erunt, et scietis quia ego Dominus.
26O||7||5||206390	Hæc dicit Dominus Deus : Afflictio una, afflictio ecce venit.
26O||7||6||206400	Finis venit, venit finis : evigilavit adversum te, ecce venit.
26O||7||7||206410	Venit contritio super te, qui habitas in terra : venit tempus, prope est dies occisionis, et non gloriæ montium.
26O||7||8||206420	Nunc de propinquo effundam iram meam super te, et complebo furorem meum in te : et judicabo te juxta vias tuas, et imponam tibi omnia scelera tua,
26O||7||9||206430	et non parcet oculus meus, nec miserebor : sed vias tuas imponam tibi, et abominationes tuæ in medio tui erunt, et scietis quia ego sum Dominus percutiens.
26O||7||10||206440	Ecce dies, ecce venit : egressa est contritio, floruit virga, germinavit superbia :
26O||7||11||206450	iniquitas surrexit in virga impietatis : non ex eis, et non ex populo, neque ex sonitu eorum : et non erit requies in eis.
26O||7||12||206460	Venit tempus, appropinquavit dies : qui emit, non lætetur, et qui vendit, non lugeat : quia ira super omnem populum ejus.
26O||7||13||206470	Quia qui vendit, ad id quod vendidit non revertetur : et adhuc in viventibus vita eorum : visio enim ad omnem multitudinem ejus non regredietur, et vir in iniquitate vitæ suæ non confortabitur.
26O||7||14||206480	Canite tuba, præparentur omnes : et non est qui vadat ad prælium, ira enim mea super universum populum ejus.
26O||7||15||206490	Gladium foris, et pestis et fames intrinsecus : qui in agro est, gladio morietur ; et qui in civitate, pestilentia et fame devorabuntur.
26O||7||16||206500	Et salvabuntur qui fugerint ex eis : et erunt in montibus quasi columbæ convallium omnes trepidi, unusquisque in iniquitate sua.
26O||7||17||206510	Omnes manus dissolventur, et omnia genua fluent aquis.
26O||7||18||206520	Et accingent se ciliciis, et operiet eos formido : et in omni facie confusio, et in universis capitibus eorum calvitium.
26O||7||19||206530	Argentum eorum foras projicietur, et aurum eorum in sterquilinium erit : argentum eorum et aurum eorum non valebit liberare eos in die furoris Domini : animam suam non saturabunt, et ventres eorum non implebuntur, quia scandalum iniquitatis eorum factum est.
26O||7||20||206540	Et ornamentum monilium suorum in superbiam posuerunt, et imagines abominationum suarum et simulacrorum fecerunt ex eo : propter hoc dedi eis illud in immunditiam.
26O||7||21||206550	Et dabo illud in manus alienorum ad diripiendum, et impiis terræ in prædam, et contaminabunt illud.
26O||7||22||206560	Et avertam faciem meam ab eis, et violabunt arcanum meum : et introibunt in illud emissarii, et contaminabunt illud.
26O||7||23||206570	Fac conclusionem, quoniam terra plena est judicio sanguinum et civitas plena iniquitate.
26O||7||24||206580	Et adducam pessimos de gentibus, et possidebunt domos eorum : et quiescere faciam superbiam potentium, et possidebunt sanctuaria eorum.
26O||7||25||206590	Angustia superveniente, requirent pacem, et non erit.
26O||7||26||206600	Conturbatio super conturbationem veniet, et auditus super auditum : et quærent visionem de propheta, et lex peribit a sacerdote, et consilium a senioribus.
26O||7||27||206610	Rex lugebit, et princeps induetur mœrore, et manus populi terræ conturbabuntur : secundum viam eorum faciam eis, et secundum judicia eorum judicabo eos, et scient quia ego Dominus.
26O||8||1||206620	Et factum est in anno sexto, in sexto mense, in quinta mensis, ego sedebam in domo mea, et senes Juda sedebant contra me, et cecidit ibi super me manus Domini Dei,
26O||8||2||206630	et vidi : et ecce similitudo quasi aspectus ignis : ab aspectu lumborum ejus, et deorsum, ignis : et a lumbis ejus, et sursum, quasi aspectus splendoris, ut visio electri.
26O||8||3||206640	Et emissa similitudo manus apprehendit me in cincinno capitis mei, et elevavit me spiritus inter terram et cælum, et adduxit me in Jerusalem, in visione Dei, juxta ostium interius, quod respiciebat ad aquilonem, ubi erat statutum idolum zeli ad provocandam æmulationem.
26O||8||4||206650	Et ecce ibi gloria Dei Israël, secundum visionem quam videram in campo.
26O||8||5||206660	Et dixit ad me : Fili hominis, leva oculos tuos ad viam aquilonis. Et levavi oculos meos ad viam aquilonis, et ecce ab aquilone portæ altaris idolum zeli in ipso introitu.
26O||8||6||206670	Et dixit ad me : Fili hominis, putasne, vides tu quid isti faciunt, abominationes magnas quas domus Israël facit hic, ut procul recedam a sanctuario meo ? et adhuc conversus videbis abominationes majores.
26O||8||7||206680	Et introduxit me ad ostium atrii, et vidi, et ecce foramen unum in pariete :
26O||8||8||206690	et dixit ad me : Fili hominis, fode parietem. Et cum fodissem parietem, apparuit ostium unum.
26O||8||9||206700	Et dixit ad me : Ingredere, et vide abominationes pessimas quas isti faciunt hic.
26O||8||10||206710	Et ingressus vidi, et ecce omnis similitudo reptilium et animalium, abominatio, et universa idola domus Israël depicta erant in pariete in circuitu per totum :
26O||8||11||206720	et septuaginta viri de senioribus domus Israël : et Jezonias, filius Saphan, stabat in medio eorum stantium ante picturas : et unusquisque habebat thuribulum in manu sua, et vapor nebulæ de thure consurgebat.
26O||8||12||206730	Et dixit ad me : Certe vides, fili hominis, quæ seniores domus Israël faciunt in tenebris, unusquisque in abscondito cubiculi sui : dicunt enim : Non videt Dominus nos ; dereliquit Dominus terram.
26O||8||13||206740	Et dixit ad me : Adhuc conversus videbis abominationes majores, quas isti faciunt.
26O||8||14||206750	Et introduxit me per ostium portæ domus Domini quod respiciebat ad aquilonem, et ecce ibi mulieres sedebant plangentes Adonidem.
26O||8||15||206760	Et dixit ad me : Certe vidisti, fili hominis : adhuc conversus videbis abominationes majores his.
26O||8||16||206770	Et introduxit me in atrium domus Domini interius, et ecce in ostio templi Domini, inter vestibulum et altare, quasi viginti quinque viri dorsa habentes contra templum Domini, et facies ad orientem : et adorabant ad ortum solis.
26O||8||17||206780	Et dixit ad me : Certe vidisti, fili hominis : numquid leve est hoc domui Juda, ut facerent abominationes istas quas fecerunt hic, quia replentes terram iniquitate, conversi sunt ad irritandum me ? et ecce applicant ramum ad nares suas.
26O||8||18||206790	Ergo et ego faciam in furore : non parcet oculus meus, nec miserebor : et cum clamaverint ad aures meas voce magna, non exaudiam eos.
26O||9||1||206800	Et clamavit in auribus meis voce magna, dicens : Appropinquaverunt visitationes urbis, et unusquisque vas interfectionis habet in manu sua.
26O||9||2||206810	Et ecce sex viri veniebant de via portæ superioris, quæ respicit ad aquilonem, et uniuscujusque vas interitus in manu ejus : vir quoque unus in medio eorum vestitus erat lineis, et atramentarium scriptoris ad renes ejus : et ingressi sunt, et steterunt juxta altare æreum.
26O||9||3||206820	Et gloria Domini Israël assumpta est de cherub, quæ erat super eum ad limen domus : et vocavit virum qui indutus erat lineis, et atramentarium scriptoris habebat in lumbis suis,
26O||9||4||206830	et dixit Dominus ad eum : Transi per mediam civitatem, in medio Jerusalem, et signa thau super frontes virorum gementium et dolentium super cunctis abominationibus quæ fiunt in medio ejus.
26O||9||5||206840	Et illis dixit, audiente me : Transite per civitatem sequentes eum, et percutite : non parcat oculus vester, neque misereamini :
26O||9||6||206850	senem, adolescentulum et virginem, parvulum et mulieres interficite usque ad internecionem : omnem autem super quem videritis thau, ne occidatis, et a sanctuario meo incipite. Cœperunt ergo a viris senioribus, qui erant ante faciem domus.
26O||9||7||206860	Et dixit ad eos : Contaminate domum, et implete atria interfectis ; egredimini. Et egressi sunt, et percutiebant eos qui erant in civitate.
26O||9||8||206870	Et cæde completa, remansi ego, ruique super faciem meam, et clamans aio : Heu ! heu ! heu ! Domine Deus : ergone disperdes omnes reliquias Israël, effundens furorem tuum super Jerusalem ?
26O||9||9||206880	Et dixit ad me : Iniquitas domus Israël et Juda magna est nimis valde, et repleta est terra sanguinibus, et civitas repleta est aversione : dixerunt enim : Dereliquit Dominus terram, et Dominus non videt.
26O||9||10||206890	Igitur et meus non parcet oculus, neque miserebor : viam eorum super caput eorum reddam.
26O||9||11||206900	Et ecce vir qui erat indutus lineis, qui habebat atramentarium in dorso suo : respondit verbum, dicens : Feci sicut præcepisti mihi.
26O||10||1||206910	Et vidi : et ecce in firmamento quod erat super caput cherubim, quasi lapis sapphirus, quasi species similitudinis solii, apparuit super ea.
26O||10||2||206920	Et dixit ad virum qui indutus erat lineis, et ait : Ingredere in medio rotarum quæ sunt subtus cherubim, et imple manum tuam prunis ignis quæ sunt inter cherubim, et effunde super civitatem. Ingressusque est in conspectu meo.
26O||10||3||206930	Cherubim autem stabant a dextris domus, cum ingrederetur vir, et nubes implevit atrium interius.
26O||10||4||206940	Et elevata est gloria Domini desuper cherub ad limen domus : et repleta est domus nube, et atrium repletum est splendore gloriæ Domini.
26O||10||5||206950	Et sonitus alarum cherubim audiebatur usque ad atrium exterius, quasi vox Dei omnipotentis loquentis.
26O||10||6||206960	Cumque præcepisset viro qui indutus erat lineis, dicens : Sume ignem de medio rotarum quæ sunt inter cherubim : ingressus ille stetit juxta rotam.
26O||10||7||206970	Et extendit cherub manum de medio cherubim, ad ignem qui erat inter cherubim, et sumpsit, et dedit in manus ejus qui indutus erat lineis, qui accipiens egressus est.
26O||10||8||206980	Et apparuit in cherubim similitudo manus hominis subtus pennas eorum.
26O||10||9||206990	Et vidi : et ecce quatuor rotæ juxta cherubim : rota una juxta cherub unum, et rota alia juxta cherub unum : species autem rotarum erat quasi visio lapidis chrysolithi :
26O||10||10||207000	et aspectus earum similitudo una quatuor, quasi sit rota in medio rotæ.
26O||10||11||207010	Cumque ambularent, in quatuor partes gradiebantur, et non revertebantur ambulantes : sed ad locum ad quem ire declinabat quæ prima erat, sequebantur et ceteræ, nec convertebantur.
26O||10||12||207020	Et omne corpus earum, et colla, et manus, et pennæ, et circuli, plena erant oculis in circuitu quatuor rotarum.
26O||10||13||207030	Et rotas istas vocavit volubiles, audiente me.
26O||10||14||207040	Quatuor autem facies habebat unum : facies una, facies cherub : et facies secunda, facies hominis : et in tertio facies leonis, et in quarto facies aquilæ.
26O||10||15||207050	Et elevata sunt cherubim : ipsum est animal quod videram juxta fluvium Chobar.
26O||10||16||207060	Cumque ambularent cherubim, ibant pariter et rotæ juxta ea : et cum elevarent cherubim alas suas ut exaltarentur de terra, non residebant rotæ, sed et ipsæ juxta erant.
26O||10||17||207070	Stantibus illis stabant, et cum elevatis elevabantur : spiritus enim vitæ erat in eis.
26O||10||18||207080	Et egressa est gloria Domini a limine templi, et stetit super cherubim.
26O||10||19||207090	Et elevantia cherubim alas suas, exaltata sunt a terra coram me : et illis egredientibus, rotæ quoque subsecutæ sunt : et stetit in introitu portæ domus Domini orientalis, et gloria Dei Israël erat super ea.
26O||10||20||207100	Ipsum est animal quod vidi subter Deum Israël juxta fluvium Chobar, et intellexi quia cherubim essent.
26O||10||21||207110	Quatuor vultus uni, et quatuor alæ uni : et similitudo manus hominis sub alis eorum.
26O||10||22||207120	Et similitudo vultuum eorum, ipsi vultus quos videram juxta fluvium Chobar, et intuitus eorum, et impetus singulorum ante faciem suam ingredi.
26O||11||1||207130	Et elevavit me spiritus, et introduxit me ad portam domus Domini orientalem, quæ respicit ad solis ortum : et ecce in introitu portæ viginti quinque viri : et vidi in medio eorum Jezoniam filium Azur, et Pheltiam filium Banaiæ, principes populi.
26O||11||2||207140	Dixitque ad me : Fili hominis, hi sunt viri qui cogitant iniquitatem, et tractant consilium pessimum in urbe ista,
26O||11||3||207150	dicentes : Nonne dudum ædificatæ sunt domus ? hæc est lebes, nos autem carnes.
26O||11||4||207160	Idcirco vaticinare de eis, vaticinare, fili hominis.
26O||11||5||207170	Et irruit in me spiritus Domini, et dixit ad me : Loquere : Hæc dicit Dominus : Sic locuti estis, domus Israël, et cogitationes cordis vestri ego novi.
26O||11||6||207180	Plurimos occidistis in urbe hac, et implestis vias ejus interfectis.
26O||11||7||207190	Propterea hæc dicit Dominus Deus : Interfecti vestri, quos posuistis in medio ejus, hi sunt carnes, et hæc est lebes : et educam vos de medio ejus.
26O||11||8||207200	Gladium metuistis, et gladium inducam super vos, ait Dominus Deus.
26O||11||9||207210	Et ejiciam vos de medio ejus, daboque vos in manu hostium, et faciam in vobis judicia.
26O||11||10||207220	Gladio cadetis : in finibus Israël judicabo vos, et scietis quia ego Dominus.
26O||11||11||207230	Hæc non erit vobis in lebetem, et vos non eritis in medio ejus in carnes : in finibus Israël judicabo vos.
26O||11||12||207240	Et scietis quia ego Dominus, quia in præceptis meis non ambulastis, et judicia mea non fecistis, sed juxta judicia gentium quæ in circuitu vestro sunt estis operati.
26O||11||13||207250	Et factum est cum prophetarem, Pheltias, filius Banaiæ, mortuus est : et cecidi in faciem meam clamans voce magna, et dixi : Heu ! heu ! heu ! Domine Deus, consummationem tu facis reliquiarum Israël ?
26O||11||14||207260	Et factum est verbum Domini ad me, dicens :
26O||11||15||207270	Fili hominis, fratres tui, fratres tui, viri propinqui tui, et omnis domus Israël, universi quibus dixerunt habitatores Jerusalem : Longe recedite a Domino, nobis data est terra in possessionem.
26O||11||16||207280	Propterea hæc dicit Dominus Deus : Quia longe feci eos in gentibus, et quia dispersi eos in terris : ero eis in sanctificationem modicam in terris ad quas venerunt.
26O||11||17||207290	Propterea loquere : Hæc dicit Dominus Deus : Congregabo vos de populis, et adunabo de terris in quibus dispersi estis, daboque vobis humum Israël.
26O||11||18||207300	Et ingredientur illuc, et auferent omnes offensiones, cunctasque abominationes ejus de illa.
26O||11||19||207310	Et dabo eis cor unum, et spiritum novum tribuam in visceribus eorum : et auferam cor lapideum de carne eorum, et dabo eis cor carneum,
26O||11||20||207320	ut in præceptis meis ambulent, et judicia mea custodiant, faciantque ea, et sint mihi in populum, et ego sim eis in Deum.
26O||11||21||207330	Quorum cor post offendicula et abominationes suas ambulat, horum viam in capite suo ponam, dicit Dominus Deus.
26O||11||22||207340	Et elevaverunt cherubim alas suas, et rotæ cum eis, et gloria Dei Israël erat super ea :
26O||11||23||207350	et ascendit gloria Domini de medio civitatis, stetitque super montem qui est ad orientem urbis.
26O||11||24||207360	Et spiritus levavit me, adduxitque in Chaldæam ad transmigrationem, in visione, in spiritu Dei : et sublata est a me visio quam videram.
26O||11||25||207370	Et locutus sum ad transmigrationem omnia verba Domini quæ ostenderat mihi.
26O||12||1||207380	Et factus est sermo Domini ad me, dicens :
26O||12||2||207390	Fili hominis, in medio domus exasperantis tu habitas, qui oculos habent ad videndum, et non vident, et aures ad audiendum, et non audiunt, quia domus exasperans est.
26O||12||3||207400	Tu ergo, fili hominis, fac tibi vasa transmigrationis, et transmigrabis per diem coram eis. Transmigrabis autem de loco tuo ad locum alterum, in conspectu eorum, si forte aspiciant, quia domus exasperans est :
26O||12||4||207410	et efferes foras vasa tua quasi vasa transmigrantis per diem in conspectu eorum : tu autem egredieris vespere coram eis, sicut egreditur migrans.
26O||12||5||207420	Ante oculos eorum perfode tibi parietem, et egredieris per eum :
26O||12||6||207430	in conspectu eorum in humeris portaberis, in caligine effereris : faciem tuam velabis, et non videbis terram, quia portentum dedi te domui Israël.
26O||12||7||207440	Feci ergo sicut præceperat mihi Dominus : vasa mea protuli quasi vasa transmigrantis per diem : et vespere perfodi mihi parietem manu, et in caligine egressus sum, in humeris portatus in conspectu eorum.
26O||12||8||207450	Et factus est sermo Domini mane ad me, dicens :
26O||12||9||207460	Fili hominis, numquid non dixerunt ad te domus Israël, domus exasperans : Quid tu facis ?
26O||12||10||207470	Dic ad eos : Hæc dicit Dominus Deus : Super ducem onus istud, qui est in Jerusalem, et super omnem domum Israël, quæ est in medio eorum.
26O||12||11||207480	Dic : Ego portentum vestrum : quomodo feci, sic fiet illis : in transmigrationem et in captivitatem ibunt.
26O||12||12||207490	Et dux qui est in medio eorum, in humeris portabitur, in caligine egredietur : parietem perfodient, ut educant eum : facies ejus operietur, ut non videat oculo terram :
26O||12||13||207500	et extendam rete meum super eum, et capietur in sagena mea : et adducam eum in Babylonem, in terram Chaldæorum : et ipsam non videbit, ibique morietur.
26O||12||14||207510	Et omnes qui circa eum sunt, præsidium ejus, et agmina ejus, dispergam in omnem ventum, et gladium evaginabo post eos.
26O||12||15||207520	Et scient quia ego Dominus, quando dispersero illos in gentibus, et disseminavero eos in terris.
26O||12||16||207530	Et relinquam ex eis viros paucos a gladio, et fame, et pestilentia, ut enarrent omnia scelera eorum in gentibus ad quas ingredientur, et scient quia ego Dominus.
26O||12||17||207540	Et factus est sermo Domini ad me, dicens :
26O||12||18||207550	Fili hominis, panem tuum in conturbatione comede, sed et aquam tuam in festinatione et mœrore bibe.
26O||12||19||207560	Et dices ad populum terræ : Hæc dicit Dominus Deus ad eos qui habitant in Jerusalem, in terra Israël : Panem suum in sollicitudine comedent, et aquam suam in desolatione bibent : ut desoletur terra a multitudine sua, propter iniquitatem omnium qui habitant in ea.
26O||12||20||207570	Et civitates quæ nunc habitantur, desolatæ erunt, terraque deserta, et scietis quia ego Dominus.
26O||12||21||207580	Et factus est sermo Domini ad me, dicens :
26O||12||22||207590	Fili hominis, quod est proverbium istud vobis in terra Israël, dicentium : In longum differentur dies, et peribit omnis visio ?
26O||12||23||207600	Ideo dic ad eos : Hæc dicit Dominus Deus : Quiescere faciam proverbium istud, neque vulgo dicetur ultra in Israël : et loquere ad eos quod appropinquaverint dies et sermo omnis visionis.
26O||12||24||207610	Non enim erit ultra omnis visio cassa, neque divinatio ambigua in medio filiorum Israël,
26O||12||25||207620	quia ego Dominus loquar, et quodcumque locutus fuero verbum, fiet, et non prolongabitur amplius : sed in diebus vestris, domus exasperans, loquar verbum, et faciam illud, dicit Dominus Deus.
26O||12||26||207630	Et factus est sermo Domini ad me, dicens :
26O||12||27||207640	Fili hominis, ecce domus Israël dicentium : Visio quam hic videt, in dies multos, et in tempora longa iste prophetat.
26O||12||28||207650	Propterea dic ad eos : Hæc dicit Dominus Deus : Non prolongabitur ultra omnis sermo meus : verbum quod locutus fuero, complebitur, dicit Dominus Deus.
26O||13||1||207660	Et factus est sermo Domini ad me, dicens :
26O||13||2||207670	Fili hominis, vaticinare ad prophetas Israël, qui prophetant, et dices prophetantibus de corde suo : Audite verbum Domini.
26O||13||3||207680	Hæc dicit Dominus Deus : Væ prophetis insipientibus, qui sequuntur spiritum suum, et nihil vident !
26O||13||4||207690	Quasi vulpes in desertis prophetæ tui, Israël, erant.
26O||13||5||207700	Non ascendistis ex adverso, neque opposuistis murum pro domo Israël, ut staretis in prælio in die Domini.
26O||13||6||207710	Vident vana, et divinant mendacium, dicentes : Ait Dominus, cum Dominus non miserit eos : et perseveraverunt confirmare sermonem.
26O||13||7||207720	Numquid non visionem cassam vidistis, et divinationem mendacem locuti estis, et dicitis : Ait Dominus, cum ego non sim locutus ?
26O||13||8||207730	Propterea hæc dicit Dominus Deus : Quia locuti estis vana, et vidistis mendacium, ideo ecce ego ad vos, dicit Dominus Deus.
26O||13||9||207740	Et erit manus mea super prophetas qui vident vana, et divinant mendacium : in consilio populi mei non erunt, et in scriptura domus Israël non scribentur, nec in terram Israël ingredientur : et scietis quia ego Dominus Deus.
26O||13||10||207750	Eo quod deceperint populum meum, dicentes : Pax, et non est pax : et ipse ædificabat parietem, illi autem liniebant eum luto absque paleis.
26O||13||11||207760	Dic ad eos qui liniunt absque temperatura, quod casurus sit : erit enim imber inundans, et dabo lapides prægrandes desuper irruentes, et ventum procellæ dissipantem.
26O||13||12||207770	Siquidem ecce cecidit paries : numquid non dicetur vobis : Ubi est litura quam linistis ?
26O||13||13||207780	Propterea hæc dicit Dominus Deus : Et erumpere faciam spiritum tempestatum in indignatione mea, et imber inundans in furore meo erit, et lapides grandes in ira in consumptionem.
26O||13||14||207790	Et destruam parietem quem linistis absque temperamento, et adæquabo eum terræ, et revelabitur fundamentum ejus : et cadet, et consumetur in medio ejus, et scietis quia ego sum Dominus.
26O||13||15||207800	Et complebo indignationem meam in pariete, et in his qui liniunt eum absque temperamento : dicamque vobis : Non est paries, et non sunt qui liniunt eum :
26O||13||16||207810	prophetæ Israël, qui prophetant ad Jerusalem, et vident ei visionem pacis, et non est pax, ait Dominus Deus.
26O||13||17||207820	Et tu, fili hominis, pone faciem tuam contra filias populi tui, quæ prophetant de corde suo : et vaticinare super eas,
26O||13||18||207830	et dic : Hæc dicit Dominus Deus : Væ quæ consuunt pulvillos sub omni cubito manus, et faciunt cervicalia sub capite universæ ætatis ad capiendas animas : et cum caperent animas populi mei, vivificabant animas eorum !
26O||13||19||207840	Et violabant me ad populum meum propter pugillum hordei, et fragmen panis, ut interficerent animas quæ non moriuntur, et vivificarent animas quæ non vivunt, mentientes populo meo credenti mendaciis.
26O||13||20||207850	Propter hoc hæc dicit Dominus Deus : Ecce ego ad pulvillos vestros, quibus vos capitis animas volantes : et dirumpam eos de brachiis vestris, et dimittam animas quas vos capitis, animas ad volandum.
26O||13||21||207860	Et dirumpam cervicalia vestra, et liberabo populum meum de manu vestra, neque erunt ultra in manibus vestris ad prædandum : et scietis quia ego Dominus.
26O||13||22||207870	Pro eo quod mœrere fecistis cor justi mendaciter, quem ego non contristavi : et confortastis manus impii, ut non reverteretur a via sua mala, et viveret :
26O||13||23||207880	propterea vana non videbitis, et divinationes non divinabitis amplius, et eruam populum meum de manu vestra : et scietis quia ego Dominus.
26O||14||1||207890	Et venerunt ad me viri seniorum Israël, et sederunt coram me.
26O||14||2||207900	Et factus est sermo Domini ad me, dicens :
26O||14||3||207910	Fili hominis, viri isti posuerunt immunditias suas in cordibus suis, et scandalum iniquitatis suæ statuerunt contra faciem suam : numquid interrogatus respondebo eis ?
26O||14||4||207920	Propter hoc loquere eis, et dices ad eos : Hæc dicit Dominus Deus : Homo, homo de domo Israël, qui posuerit immunditias suas in corde suo, et scandalum iniquitatis suæ statuerit contra faciem suam, et venerit ad prophetam interrogans per eum me : ego Dominus respondebo ei in multitudine immunditiarum suarum,
26O||14||5||207930	ut capiatur domus Israël in corde suo, quo recesserunt a me in cunctis idolis suis.
26O||14||6||207940	Propterea dic ad domum Israël : Hæc dicit Dominus Deus : Convertimini, et recedite ab idolis vestris et ab universis contaminationibus vestris avertite facies vestras.
26O||14||7||207950	Quia homo, homo de domo Israël, et de proselytis quicumque advena fuerit in Israël, si alienatus fuerit a me, et posuerit idola sua in corde suo, et scandalum iniquitatis suæ statuerit contra faciem suam, et venerit ad prophetam ut interroget per eum me : ego Dominus respondebo ei per me :
26O||14||8||207960	et ponam faciem meam super hominem illum, et faciam eum in exemplum et in proverbium, et disperdam eum de medio populi mei : et scietis quia ego Dominus.
26O||14||9||207970	Et propheta cum erraverit, et locutus fuerit verbum, ego Dominus decepi prophetam illum, et extendam manum meam super illum, et delebo eum de medio populi mei Israël.
26O||14||10||207980	Et portabunt iniquitatem suam : juxta iniquitatem interrogantis, sic iniquitas prophetæ erit :
26O||14||11||207990	ut non erret ultra domus Israël a me, neque polluatur in universis prævaricationibus suis : sed sint mihi in populum, et ego sim eis in Deum, ait Dominus exercituum.
26O||14||12||208000	Et factus est sermo Domini ad me, dicens :
26O||14||13||208010	Fili hominis, terra cum peccaverit mihi, ut prævaricetur prævaricans, extendam manum meam super eam, et conteram virgam panis ejus, et immittam in eam famem, et interficiam de ea hominem et jumentum.
26O||14||14||208020	Et si fuerint tres viri isti in medio ejus, Noë, Daniel, et Job, ipsi justitia sua liberabunt animas suas, ait Dominus exercituum.
26O||14||15||208030	Quod si et bestias pessimas induxero super terram ut vastem eam, et fuerit invia, eo quod non sit pertransiens propter bestias :
26O||14||16||208040	tres viri isti si fuerint in ea, vivo ego, dicit Dominus Deus, quia nec filios nec filias liberabunt, sed ipsi soli liberabuntur, terra autem desolabitur.
26O||14||17||208050	Vel si gladium induxero super terram illam, et dixero gladio : Transi per terram : et interfecero de ea hominem et jumentum :
26O||14||18||208060	et tres viri isti fuerint in medio ejus, vivo ego, dicit Dominus Deus, non liberabunt filios neque filias, sed ipsi soli liberabuntur.
26O||14||19||208070	Si autem et pestilentiam immisero super terram illam, et effudero indignationem meam super eam in sanguine, ut auferam ex ea hominem et jumentum :
26O||14||20||208080	et Noë, et Daniel, et Job fuerint in medio ejus, vivo ego, dicit Dominus Deus, quia filium et filiam non liberabunt, sed ipsi justitia sua liberabunt animas suas.
26O||14||21||208090	Quoniam hæc dicit Dominus Deus : Quod etsi quatuor judicia mea pessima, gladium, et famem, ac bestias malas, et pestilentiam, immisero in Jerusalem, ut interficiam de ea hominem et pecus,
26O||14||22||208100	tamen relinquetur in ea salvatio educentium filios et filias : ecce ipsi ingredientur ad vos, et videbitis viam eorum et adinventiones eorum, et consolabimini super malo quod induxi in Jerusalem, in omnibus quæ importavi super eam.
26O||14||23||208110	Et consolabuntur vos, cum videritis viam eorum, et adinventiones eorum : et cognoscetis quod non frustra fecerim omnia quæ feci in ea, ait Dominus Deus.
26O||15||1||208120	Et factus est sermo Domini ad me, dicens :
26O||15||2||208130	Fili hominis, quid fiet de ligno vitis, ex omnibus lignis nemorum quæ sunt inter ligna silvarum ?
26O||15||3||208140	numquid tolletur de ea lignum ut fiat opus, aut fabricabitur de ea paxillus ut dependeat in eo quodcumque vas ?
26O||15||4||208150	Ecce igni datum est in escam : utramque partem ejus consumpsit ignis, et medietas ejus redacta est in favillam : numquid utile erit ad opus ?
26O||15||5||208160	Etiam cum esset integrum, non erat aptum ad opus : quanto magis cum illud ignis devoraverit et combusserit, nihil ex eo fiet operis ?
26O||15||6||208170	Propterea hæc dicit Dominus Deus : Quomodo lignum vitis inter ligna silvarum, quod dedi igni ad devorandum, sic tradam habitatores Jerusalem :
26O||15||7||208180	et ponam faciem meam in eos : de igne egredientur, et ignis consumet eos : et scietis quia ego Dominus, cum posuero faciem meam in eos,
26O||15||8||208190	et dedero terram inviam et desolatam, eo quod prævaricatores extiterint, dicit Dominus Deus.
26O||16||1||208200	Et factus est sermo Domini ad me, dicens :
26O||16||2||208210	Fili hominis, notas fac Jerusalem abominationes suas,
26O||16||3||208220	et dices : Hæc dicit Dominus Deus Jerusalem : Radix tua et generatio tua de terra Chanaan : pater tuus Amorrhæus, et mater tua Cethæa.
26O||16||4||208230	Et quando nata es, in die ortus tui, non est præcisus umbilicus tuus : et aqua non es lota in salutem, nec sale salita, nec involuta pannis.
26O||16||5||208240	Non pepercit super te oculus, ut faceret tibi unum de his, misertus tui : sed projecta es super faciem terræ in abjectione animæ tuæ, in die qua nata es.
26O||16||6||208250	Transiens autem per te, vidi te conculcari in sanguine tuo, et dixi tibi cum esses in sanguine tuo : Vive, dixi, inquam, tibi ; in sanguine tuo vive.
26O||16||7||208260	Multiplicatam quasi germen agri dedi te : et multiplicata es, et grandis effecta, et ingressa es, et pervenisti ad mundum muliebrem : ubera tua intumuerunt, et pilus tuus germinavit : et eras nuda, et confusione plena.
26O||16||8||208270	Et transivi per te, et vidi te : et ecce tempus tuum, tempus amantium : et expandi amictum meum super te, et operui ignominiam tuam : et juravi tibi, et ingressus sum pactum tecum, ait Dominus Deus, et facta es mihi.
26O||16||9||208280	Et lavi te aqua, et emundavi sanguinem tuum ex te, et unxi te oleo.
26O||16||10||208290	Et vestivi te discoloribus, et calceavi te janthino : et cinxi te bysso, et indui te subtilibus.
26O||16||11||208300	Et ornavi te ornamento, et dedi armillas in manibus tuis, et torquem circa collum tuum.
26O||16||12||208310	Et dedi inaurem super os tuum, et circulos auribus tuis, et coronam decoris in capite tuo.
26O||16||13||208320	Et ornata es auro et argento, et vestita es bysso et polymito et multicoloribus : similam, et mel, et oleum comedisti : et decora facta es vehementer nimis, et profecisti in regnum.
26O||16||14||208330	Et egressum est nomen tuum in gentes propter speciem tuam, quia perfecta eras in decore meo, quem posueram super te, dicit Dominus Deus.
26O||16||15||208340	Et habens fiduciam in pulchritudine tua, fornicata es in nomine tuo : et exposuisti fornicationem tuam omni transeunti, et ejus fieres.
26O||16||16||208350	Et sumens de vestimentis tuis, fecisti tibi excelsa hinc inde consuta, et fornicata es super eis sicut non est factum, neque futurum est.
26O||16||17||208360	Et tulisti vasa decoris tui de auro meo atque argento meo, quæ dedi tibi, et fecisti tibi imagines masculinas, et fornicata es in eis.
26O||16||18||208370	Et sumpsisti vestimenta tua multicoloria, et operuisti illas, et oleum meum et thymiama meum posuisti coram eis.
26O||16||19||208380	Et panem meum quem dedi tibi, similam, et oleum, et mel, quibus enutrivi te, posuisti in conspectu eorum in odorem suavitatis : et factum est, ait Dominus Deus.
26O||16||20||208390	Et tulisti filios tuos et filias tuas, quas generasti mihi, et immolasti eis ad devorandum. Numquid parva est fornicatio tua ?
26O||16||21||208400	Immolasti filios meos, et dedisti, illos consecrans, eis.
26O||16||22||208410	Et post omnes abominationes tuas et fornicationes, non es recordata dierum adolescentiæ tuæ, quando eras nuda, et confusione plena, conculcata in sanguine tuo.
26O||16||23||208420	Et accidit post omnem malitiam tuam (væ, væ tibi ! ait Dominus Deus),
26O||16||24||208430	et ædificasti tibi lupanar, et fecisti tibi prostibulum in cunctis plateis.
26O||16||25||208440	Ad omne caput viæ ædificasti signum prostitutionis tuæ, et abominabilem fecisti decorem tuum : et divisisti pedes tuos omni transeunti, et multiplicasti fornicationes tuas :
26O||16||26||208450	et fornicata es cum filiis Ægypti, vicinis tuis, magnarum carnium : et multiplicasti fornicationem tuam ad irritandum me.
26O||16||27||208460	Ecce ego extendam manum meam super te, et auferam justificationem tuam, et dabo te in animas odientium te filiarum Palæstinarum, quæ erubescunt in via tua scelerata.
26O||16||28||208470	Et fornicata es in filiis Assyriorum eo quod necdum fueris expleta : et postquam fornicata es, nec sic es satiata :
26O||16||29||208480	et multiplicasti fornicationem tuam in terra Chanaan cum Chaldæis, et nec sic satiata es.
26O||16||30||208490	In quo mundabo cor tuum, ait Dominus Deus, cum facias omnia hæc opera mulieris meretricis et procacis ?
26O||16||31||208500	Quia fabricasti lupanar tuum in capite omnis viæ, et excelsum tuum fecisti in omni platea : nec facta es quasi meretrix fastidio augens pretium :
26O||16||32||208510	sed quasi mulier adultera, quæ super virum suum inducit alienos.
26O||16||33||208520	Omnibus meretricibus dantur mercedes : tu autem dedisti mercedes cunctis amatoribus tuis, et dona donabas eis, ut intrarent ad te undique ad fornicandum tecum.
26O||16||34||208530	Factumque est in te contra consuetudinem mulierum in fornicationibus tuis, et post te non erit fornicatio : in eo enim quod dedisti mercedes, et mercedes non accepisti, factum est in te contrarium.
26O||16||35||208540	Propterea, meretrix, audi verbum Domini.
26O||16||36||208550	Hæc dicit Dominus Deus : Quia effusum est æs tuum et revelata est ignominia tua in fornicationibus tuis super amatores tuos, et super idola abominationum tuarum, in sanguine filiorum tuorum quos dedisti eis,
26O||16||37||208560	ecce ego congregabo omnes amatores tuos, quibus commista es, et omnes quos dilexisti, cum universis quos oderas : et congregabo eos super te undique, et nudabo ignominiam tuam coram eis, et videbunt omnem turpitudinem tuam.
26O||16||38||208570	Et judicabo te judiciis adulterarum, et effundentium sanguinem : et dabo te in sanguinem furoris et zeli.
26O||16||39||208580	Et dabo te in manus eorum, et destruent lupanar tuum, et demolientur prostibulum tuum : et denudabunt te vestimentis tuis, et auferent vasa decoris tui, et derelinquent te nudam, plenamque ignominia :
26O||16||40||208590	et adducent super te multitudinem, et lapidabunt te lapidibus, et trucidabunt te gladiis suis :
26O||16||41||208600	et comburent domos tuas igni, et facient in te judicia in oculis mulierum plurimarum : et desines fornicari, et mercedes ultra non dabis :
26O||16||42||208610	et requiescet indignatio mea in te, et auferetur zelus meus a te : et quiescam, nec irascar amplius.
26O||16||43||208620	Eo quod non fueris recordata dierum adolescentiæ tuæ, et provocasti me in omnibus his, quapropter et ego vias tuas in capite tuo dedi, ait Dominus Deus, et non feci juxta scelera tua in omnibus abominationibus tuis.
26O||16||44||208630	Ecce omnis qui dicit vulgo proverbium, in te assumet illud, dicens : Sicut mater, ita et filia ejus.
26O||16||45||208640	Filia matris tuæ es tu, quæ projecit virum suum et filios suos : et soror sororum tuarum es tu, quæ projecerunt viros suos et filios suos : mater vestra Cethæa, et pater vester Amorrhæus.
26O||16||46||208650	Et soror tua major, Samaria, ipsa et filiæ ejus, quæ habitant ad sinistram tuam : soror autem tua minor te, quæ habitat a dextris tuis, Sodoma, et filiæ ejus.
26O||16||47||208660	Sed nec in viis earum ambulasti, neque secundum scelera earum fecisti pauxillum minus : pene sceleratiora fecisti illis in omnibus viis tuis.
26O||16||48||208670	Vivo ego, dicit Dominus Deus, quia non fecit Sodoma, soror tua, ipsa et filiæ ejus, sicut fecisti tu, et filiæ tuæ.
26O||16||49||208680	Ecce hæc fuit iniquitas Sodomæ, sororis tuæ : superbia, saturitas panis et abundantia, et otium ipsius, et filiarum ejus : et manum egeno et pauperi non porrigebant :
26O||16||50||208690	et elevatæ sunt, et fecerunt abominationes coram me : et abstuli eas sicut vidisti.
26O||16||51||208700	Et Samaria dimidium peccatorum tuorum non peccavit : sed vicisti eas sceleribus tuis, et justificasti sorores tuas in omnibus abominationibus tuis quas operata es.
26O||16||52||208710	Ergo et tu porta confusionem tuam, quæ vicisti sorores tuas peccatis tuis, scelerantius agens ab eis : justificatæ sunt enim a te : ergo et tu confundere, et porta ignominiam tuam, quæ justificasti sorores tuas.
26O||16||53||208720	Et convertam restituens eas conversione Sodomorum cum filiabus suis, et conversione Samariæ et filiarum ejus, et convertam reversionem tuam in medio earum,
26O||16||54||208730	ut portes ignominiam tuam, et confundaris in omnibus quæ fecisti consolans eas.
26O||16||55||208740	Et soror tua Sodoma et filiæ ejus revertentur ad antiquitatem suam, et Samaria et filiæ ejus revertentur ad antiquitatem suam, et tu et filiæ tuæ revertemini ad antiquitatem vestram.
26O||16||56||208750	Non fuit autem Sodoma, soror tua, audita in ore tuo, in die superbiæ tuæ,
26O||16||57||208760	antequam revelaretur malitia tua, sicut hoc tempore in opprobrium filiarum Syriæ, et cunctarum in circuitu tuo filiarum Palæstinarum quæ ambiunt te per gyrum.
26O||16||58||208770	Scelus tuum et ignominiam tuam tu portasti, ait Dominus Deus.
26O||16||59||208780	Quia hæc dicit Dominus Deus : Et faciam tibi sicut despexisti juramentum, ut irritum faceres pactum :
26O||16||60||208790	et recordabor ego pacti mei tecum in diebus adolescentiæ tuæ, et suscitabo tibi pactum sempiternum.
26O||16||61||208800	Et recordaberis viarum tuarum, et confunderis, cum receperis sorores tuas te majores cum minoribus tuis : et dabo eas tibi in filias, sed non ex pacto tuo.
26O||16||62||208810	Et suscitabo ego pactum meum tecum, et scies quia ego Dominus :
26O||16||63||208820	ut recorderis, et confundaris, et non sit tibi ultra aperire os præ confusione tua, cum placatus tibi fuero in omnibus quæ fecisti, ait Dominus Deus.
26O||17||1||208830	Et factum est verbum Domini ad me, dicens :
26O||17||2||208840	Fili hominis, propone ænigma, et narra parabolam ad domum Israël,
26O||17||3||208850	et dices : Hæc dicit Dominus Deus : Aquila grandis magnarum alarum, longo membrorum ductu, plena plumis et varietate, venit ad Libanum, et tulit medullam cedri.
26O||17||4||208860	Summitatem frondium ejus avulsit, et transportavit eam in terram Chanaan : in urbe negotiatorum posuit illam.
26O||17||5||208870	Et tulit de semine terræ, et posuit illud in terra pro semine, ut firmaret radicem super aquas multas : in superficie posuit illud.
26O||17||6||208880	Cumque germinasset, crevit in vineam latiorem, humili statura, respicientibus ramis ejus ad eam, et radices ejus sub illa erant : facta est ergo vinea, et fructificavit in palmites, et emisit propagines.
26O||17||7||208890	Et facta est aquila altera grandis, magnis alis, multisque plumis : et ecce vinea ista quasi mittens radices suas ad eam, palmites suos extendit ad illam, ut irrigaret eam de areolis germinis sui.
26O||17||8||208900	In terra bona super aquas multas plantata est, ut faciat frondes, et portet fructum, ut sit in vineam grandem.
26O||17||9||208910	Dic : Hæc dicit Dominus Deus : Ergone prosperabitur ? nonne radices ejus evellet, et fructus ejus distringet, et siccabit omnes palmites germinis ejus, et arescet, et non in brachio grandi, neque in populo multo, ut evelleret eam radicitus ?
26O||17||10||208920	Ecce plantata est : ergone prosperabitur ? nonne, cum tetigerit eam ventus urens, siccabitur, et in areis germinis sui arescet ?
26O||17||11||208930	Et factum est verbum Domini ad me, dicens :
26O||17||12||208940	Dic ad domum exasperantem : Nescitis quid ista significent ? Dic : Ecce venit rex Babylonis in Jerusalem, et assumet regem et principes ejus, et adducet eos ad semetipsum in Babylonem.
26O||17||13||208950	Et tollet de semine regni, ferietque cum eo fœdus, et ab eo accipiet jusjurandum. Sed et fortes terræ tollet,
26O||17||14||208960	ut sit regnum humile, et non elevetur, sed custodiat pactum ejus, et servet illud.
26O||17||15||208970	Qui recedens ab eo misit nuntios ad Ægyptum, ut daret sibi equos et populum multum : numquid prosperabitur, vel consequetur salutem, qui fecit hæc ? et qui dissolvit pactum, numquid effugiet ?
26O||17||16||208980	Vivo ego, dicit Dominus Deus, quoniam in loco regis qui constituit eum regem, cujus fecit irritum juramentum, et solvit pactum quod habebat cum eo, in medio Babylonis morietur.
26O||17||17||208990	Et non in exercitu grandi, neque in populo multo, faciet contra eum Pharao prælium : in jactu aggeris, et in exstructione vallorum, ut interficiat animas multas.
26O||17||18||209000	Spreverat enim juramentum, ut solveret fœdus, et ecce dedit manum suam : et cum omnia hæc fecerit, non effugiet.
26O||17||19||209010	Propterea hæc dicit Dominus Deus : Vivo ego, quoniam juramentum quod sprevit, et fœdus quod prævaricatus est, ponam in caput ejus.
26O||17||20||209020	Et expandam super eum rete meum, et comprehendetur in sagena mea : et adducam eum in Babylonem, et judicabo eum ibi in prævaricatione qua despexit me.
26O||17||21||209030	Et omnes profugi ejus, cum universo agmine suo, gladio cadent : residui autem in omnem ventum dispergentur, et scietis quia ego Dominus locutus sum.
26O||17||22||209040	Hæc dicit Dominus Deus : Et sumam ego de medulla cedri sublimis, et ponam : et vertice ramorum ejus tenerum distringam, et plantabo super montem excelsum et eminentem.
26O||17||23||209050	In monte sublimi Israël plantabo illud, et erumpet in germen, et faciet fructum, et erit in cedrum magam : et habitabunt sub ea omnes volucres, et universum volatile sub umbra frondium ejus nidificabit :
26O||17||24||209060	et scient omnia ligna regionis quia ego Dominus humiliavi lignum sublime, et exaltavi lignum humile : et siccavi lignum viride, et frondere feci lignum aridum. Ego Dominus locutus sum, et feci.
26O||18||1||209070	Et factus est sermo Domini ad me, dicens :
26O||18||2||209080	Quid est quod inter vos parabolam vertitis in proverbium istud in terra Israël, dicentes : Patres comederunt uvam acerbam, et dentes filiorum obstupescunt ?
26O||18||3||209090	Vivo ego, dicit Dominus Deus, si erit ultra vobis parabola hæc in proverbium in Israël.
26O||18||4||209100	Ecce omnes animæ meæ sunt : ut anima patris, ita et anima filii mea est : anima quæ peccaverit, ipsa morietur.
26O||18||5||209110	Et vir si fuerit justus, et fecerit judicium et justitiam,
26O||18||6||209120	in montibus non comederit, et oculos suos non levaverit ad idola domus Israël : et uxorem proximi sui non violaverit, et ad mulierem menstruatam non accesserit :
26O||18||7||209130	et hominem non contristaverit, pignus debitori reddiderit, per vim nihil rapuerit : panem suum esurienti dederit, et nudum operuerit vestimento,
26O||18||8||209140	ad usuram non commodaverit, et amplius non acceperit : ab iniquitate averterit manum suam, et judicium verum fecerit inter virum et virum :
26O||18||9||209150	in præceptis meis ambulaverit, et judicia mea custodierit, ut faciat veritatem : hic justus est : vita vivet, ait Dominus Deus.
26O||18||10||209160	Quod si genuerit filium latronem, effundentem sanguinem, et fecerit unum de istis :
26O||18||11||209170	et hæc quidem omnia non facientem, sed in montibus comedentem, et uxorem proximi sui polluentem :
26O||18||12||209180	egenum et pauperem contristantem, rapientem rapinas, pignus non reddentem, et ad idola levantem oculos suos, abominationem facientem :
26O||18||13||209190	ad usuram dantem, et amplius accipientem : numquid vivet ? Non vivet : cum universa hæc detestanda fecerit, morte morietur ; sanguis ejus in ipso erit.
26O||18||14||209200	Quod si genuerit filium, qui videns omnia peccata patris sui quæ fecit, timuerit, et non fecerit simile eis :
26O||18||15||209210	super montes non comederit, et oculos suos non levaverit ad idola domus Israël, et uxorem proximi sui non violaverit :
26O||18||16||209220	et virum non contristaverit, pignus non retinuerit, et rapinam non rapuerit, panem suum esurienti dederit, et nudum operuerit vestimento :
26O||18||17||209230	a pauperis injuria averterit manum suam, usuram et superabundantiam non acceperit, judicia mea fecerit, in præceptis meis ambulaverit : hic non morietur in iniquitate patris sui, sed vita vivet.
26O||18||18||209240	Pater ejus, quia calumniatus est, et vim fecit fratri, et malum operatus est in medio populi sui, ecce mortuus est in iniquitate sua.
26O||18||19||209250	Et dicitis : Quare non portavit filius iniquitatem patris ? Videlicet quia filius judicium et justitiam operatus est, omnia præcepta mea custodivit, et fecit illa, vivet vita.
26O||18||20||209260	Anima quæ peccaverit, ipsa morietur : filius non portabit iniquitatem patris, et pater non portabit iniquitatem filii : justitia justi super eum erit, et impietas impii erit super eum.
26O||18||21||209270	Si autem impius egerit pœnitentiam ab omnibus peccatis suis, quæ operatus est, et custodierit omnia præcepta mea, et fecerit judicium et justitiam, vita viet, et non morietur :
26O||18||22||209280	omnium iniquitatum ejus, quas operatus est, non recordabor : in justitia sua, quam operatus est, vivet.
26O||18||23||209290	Numquid voluntatis meæ est mors impii, dicit Dominus Deus, et non ut convertatur a viis suis, et vivat ?
26O||18||24||209300	Si autem averterit se justus a justitia sua, et fecerit iniquitatem secundum omnes abominationes quas operari solet impius, numquid vivet ? Omnes justitiæ ejus, quas fecerat, non recordabuntur : in prævaricatione qua prævaricatus est, et in peccato quo quod peccavit, in ipsis morietur.
26O||18||25||209310	Et dixistis : Non est æqua via Domini ! Audite ergo, domus Israël : numquid via mea non est æqua ? et non magis viæ vestræ pravæ sunt ?
26O||18||26||209320	Cum enim averterit se justus a justitia sua, et fecerit iniquitatem, morietur in eis : in injustitia quam operatus est morietur.
26O||18||27||209330	Et cum averterit se impius ab impietate sua quam operatus est, et fecerit judicium et justitiam, ipse animam suam vivificabit :
26O||18||28||209340	considerans enim, et avertens se ab omnibus iniquitatibus suis quas operatus est, vita vivet, et non morietur.
26O||18||29||209350	Et dicunt filii Israël : Non est æqua via Domini ! Numquid viæ meæ non sunt æquæ, domus Israël, et non magis viæ vestræ pravæ ?
26O||18||30||209360	Idcirco unumquemque juxta vias suas judicabo, domus Israël, ait Dominus Deus. Convertimini, et agite pœnitentiam ab omnibus iniquitatibus vestris, et non erit vobis in ruinam iniquitas.
26O||18||31||209370	Projicite a vobis omnes prævaricationes vestras in quibus prævaricati estis, et facite vobis cor novum, et spiritum novum : et quare moriemini, domus Israël ?
26O||18||32||209380	Quia nolo mortem morientis, dicit Dominus Deus : revertimini, et vivite.
26O||19||1||209390	Et tu assume planctum super principes Israël :
26O||19||2||209400	et dices : Quare mater tua leæna inter leones cubavit ? in medio leunculorum enutrivit catulos suos ?
26O||19||3||209410	Et eduxit unum de leunculis suis, et leo factus est : et didicit capere prædam, hominemque comedere.
26O||19||4||209420	Et audierunt de eo gentes : et non absque vulneribus suis ceperunt eum, et adduxerunt eum in catenis in terram Ægypti.
26O||19||5||209430	Quæ cum vidisset quoniam infirmata est, et periit exspectatio ejus, tulit unum de leunculis suis ; leonem constituit eum.
26O||19||6||209440	Qui incedebat inter leones, et factus est leo : et didicit prædam capere, et homines devorare :
26O||19||7||209450	didicit viduas facere, et civitates earum in desertum adducere : et desolata est terra et plenitudo ejus a voce rugitus illius.
26O||19||8||209460	Et convenerunt adversus eum gentes undique de provinciis, et expanderunt super eum rete suum : in vulneribus earum captus est,
26O||19||9||209470	et miserunt eum in caveam : in catenis adduxerunt eum ad regem Babylonis, miseruntque eum in carcerem, ne audiretur vox ejus ultra super montes Israël.
26O||19||10||209480	Mater tua quasi vinea in sanguine tuo super aquam plantata est : fructus ejus et frondes ejus creverunt ex aquis multis.
26O||19||11||209490	Et factæ sunt ei virgæ solidæ in sceptra dominantium, et exaltata est statura ejus inter frondes, et vidit altitudinem suam in multitudine palmitum suorum.
26O||19||12||209500	Et evulsa est in ira, in terramque projecta, et ventus urens siccavit fructum ejus : marcuerunt et arefactæ sunt virgæ roboris ejus : ignis comedit eam.
26O||19||13||209510	Et nunc transplantata est in desertum, in terra invia et sitienti.
26O||19||14||209520	Et egressus est ignis de virga ramorum ejus, qui fructum ejus comedit : et non fuit in ea virga fortis, sceptrum dominantium. Planctus est, et erit in planctum.
26O||20||1||209530	Et factum est in anno septimo, in quinto, in decima mensis, venerunt viri de senioribus Israël ut interrogarent Dominum, et sederunt coram me.
26O||20||2||209540	Et factus est sermo Domini ad me, dicens :
26O||20||3||209550	Fili hominis, loquere senioribus Israël, et dices ad eos : Hæc dicit Dominus Deus : Numquid ad interrogandum me vos venistis ? vivo ego quia non respondebo vobis, ait Dominus Deus.
26O||20||4||209560	Si judicas eos, si judicas, fili hominis, abominationes patrum eorum ostende eis.
26O||20||5||209570	Et dices ad eos : Hæc dicit Dominus Deus : In die qua elegi Israël, et levavi manum meam pro stirpe domus Jacob, et apparui eis in terra Ægypti, et levavi manum meam pro eis, dicens : Ego Dominus Deus vester :
26O||20||6||209580	in die illa levavi manum meam pro eis ut educerem eos de terra Ægypti, in terram quam provideram eis, fluentem lacte et melle, quæ est egregia inter omnes terras.
26O||20||7||209590	Et dixi ad eos : Unusquisque offensiones oculorum suorum abjiciat, et in idolis Ægypti nolite pollui : ego Dominus Deus vester.
26O||20||8||209600	Et irritaverunt me, nolueruntque me audire : unusquisque abominationes oculorum suorum non projecit, nec idola Ægypti reliquerunt. Et dixi ut effunderem indignationem meam super eos, et implerem iram meam in eis, in medio terræ Ægypti.
26O||20||9||209610	Et feci propter nomen meum, ut non violaretur coram gentibus in quarum medio erant, et inter quas apparui eis ut educerem eos de terra Ægypti.
26O||20||10||209620	Ejeci ergo eos de terra Ægypti, et eduxi eos in desertum.
26O||20||11||209630	Et dedi eis præcepta mea, et judicia mea ostendi eis, quæ faciens homo vivet in eis.
26O||20||12||209640	Insuper et sabbata mea dedi eis, ut essent signum inter me et eos, et scirent quia ego Dominus sanctificans eos.
26O||20||13||209650	Et irritaverunt me domus Israël in deserto : in præceptis meis non ambulaverunt, et judicia mea projecerunt, quæ faciens homo vivet in eis ; et sabbata mea violaverunt vehementer. Dixi ergo ut effunderem furorem meum super eos in deserto, et consumerem eos :
26O||20||14||209660	et feci propter nomen meum, ne violaretur coram gentibus de quibus ejeci eos in conspectu earum.
26O||20||15||209670	Ego igitur levavi manu meam super eos in deserto, ne inducerem eos in terram quam dedi eis, fluentem lacte et melle, præcipuam terrarum omnium :
26O||20||16||209680	quia judicia mea projecerunt, et in præceptis meis non ambulaverunt, et sabbata mea violaverunt : post idola enim cor eorum gradiebatur.
26O||20||17||209690	Et pepercit oculus meus super eos, ut non interficerem eos : nec consumpsi eos in deserto.
26O||20||18||209700	Dixi autem ad filios eorum in solitudine : In præceptis patrum vestrorum nolite incedere : nec judicia eorum custodiatis, nec in idolis eorum polluamini.
26O||20||19||209710	Ego Dominus Deus vester : in præceptis meis ambulate ; judicia mea custodite, et facite ea :
26O||20||20||209720	et sabbata mea sanctificate, ut sint signum inter me et vos, et sciatis quia ego sum Dominus Deus vester.
26O||20||21||209730	Et exacerbaverunt me filii : in præceptis meis non ambulaverunt, et judicia mea non custodierunt ut facerent ea, quæ cum fecerit homo, vivet in eis, et sabbata mea violaverunt. Et comminatus sum ut effunderem furorem meum super eos, et implerem iram meam in eis in deserto.
26O||20||22||209740	Averti autem manum meam, et feci propter nomen meum, ut non violaretur coram gentibus, de quibus ejeci eos in oculis earum.
26O||20||23||209750	Iterum levavi manum meam in eos in solitudine, ut dispergerem illos in nationes, et ventilarem in terras,
26O||20||24||209760	eo quod judicia mea non fecissent, et præcepta mea reprobassent, et sabbata mea violassent, et post idola patrum suorum fuissent oculi eorum.
26O||20||25||209770	Ergo et ego dedi eis præcepta non bona, et judicia in quibus non vivent.
26O||20||26||209780	Et pollui eos in muneribus suis, cum offerrent omne quod aperit vulvam, propter delicta sua : et scient quia ego Dominus.
26O||20||27||209790	Quam ob rem loquere ad domum Israël, fili hominis, et dices ad eos : Hæc dicit Dominus Deus : Adhuc et in hoc blasphemaverunt me patres vestri, cum sprevissent me contemnentes,
26O||20||28||209800	et induxissem eos in terram super quam levavi manum meam ut darem eis : viderunt omnem collem excelsum, et omne lignum nemorosum : et immolaverunt ibi victimas suas, et dederunt ibi irritationem oblationis suæ, et posuerunt ibi odorem suavitatis suæ, et libaverunt libationes suas.
26O||20||29||209810	Et dixi ad eos : Quid est excelsum, ad quod vos ingredimini ? et vocatum est nomen ejus Excelsum usque ad hanc diem.
26O||20||30||209820	Propterea dic ad domum Israël : Hæc dicit Dominus Deus : Certe in via patrum vestrorum vos polluimini, et post offendicula eorum vos fornicamini :
26O||20||31||209830	et in oblatione donorum vestrorum, cum traducitis filios vestros per ignem, vos polluimini in omnibus idolis vestris usque hodie : et ego respondebo vobis, domus Israël ? vivo ego, dicit Dominus Deus, quia non respondebo vobis.
26O||20||32||209840	Neque cogitatio mentis vestræ fiet, dicentium : Erimus sicut gentes et sicut cognationes terræ, ut colamus ligna et lapides.
26O||20||33||209850	Vivo ego, dicit Dominus Deus, quoniam in manu forti, et in brachio extento, et in furore effuso, regnabo super vos.
26O||20||34||209860	Et educam vos de populis, et congregabo vos de terris in quibus dispersi estis : in manu valida, et in brachio extento, et in furore effuso, regnabo super vos.
26O||20||35||209870	Et adducam vos in desertum populorum, et judicabor vobiscum ibi facie ad faciem.
26O||20||36||209880	Sicut judicio contendi adversum patres vestros in deserto terræ Ægypti, sic judicabo vos, dicit Dominus Deus.
26O||20||37||209890	Et subjiciam vos sceptro meo, et inducam vos in vinculis fœderis.
26O||20||38||209900	Et eligam de vobis transgressores et impios, et de terra incolatus eorum educam eos, et in terram Israël non ingredientur : et scietis quia ego Dominus.
26O||20||39||209910	Et vos, domus Israël, hæc dicit Dominus Deus : Singuli post idola vestra ambulate, et servite eis. Quod si et in hoc non audieritis me, et nomen meum sanctum pollueritis ultra in muneribus vestris, et in idolis vestris :
26O||20||40||209920	in monte sancto meo, in monte excelso Israël, ait Dominus Deus, ibi serviet mihi omnis domus Israël : omnes, inquam, in terra in qua placebunt mihi, et ibi quæram primitias vestras, et initium decimarum vestrarum, in omnibus sanctificationibus vestris.
26O||20||41||209930	In odorem suavitatis suscipiam vos, cum eduxero vos de populis, et congregavero vos de terris in quas dispersi estis : et sanctificabor in vobis in oculis nationum.
26O||20||42||209940	Et scietis quia ego Dominus, cum induxero vos ad terram Israël, in terram pro qua levavi manum meam, ut darem eam patribus vestris.
26O||20||43||209950	Et recordabimini ibi viarum vestrarum, et omnium scelerum vestrorum, quibus polluti estis in eis : et displicebitis vobis in conspectu vestro, in omnibus malitiis vestris quas fecistis.
26O||20||44||209960	Et scietis quia ego Dominus, cum benefecero vobis propter nomen meum, et non secundum vias vestras malas, neque secundum scelera vestra pessima, domus Israël, ait Dominus Deus.
26O||20||45||209970	Et factus est sermo Domini ad me, dicens :
26O||20||46||209980	Fili hominis, pone faciem tuam contra viam austri, et stilla ad africum, et propheta ad saltum agri meridiani.
26O||20||47||209990	Et dices saltui meridiano : Audi verbum Domini : Hæc dicit Dominus Deus : Ecce ego succendam in te ignem, et comburam in te omne lignum viride, et omne lignum aridum : non extinguetur flamma succensionis : et comburetur in ea omnis facies ab austro usque ad aquilonem :
26O||20||48||210000	et videbit universa caro quia ego Dominus succendi eam, nec extinguetur.
26O||20||49||210010	Et dixi : A, a, a, Domine Deus : ipsi dicunt de me : Numquid non per parabolas loquitur iste ?
26O||21||1||210020	Et factus est sermo Domini ad me, dicens :
26O||21||2||210030	Fili hominis, pone faciem tuam ad Jerusalem, et stilla ad sanctuaria, et propheta contra humum Israël.
26O||21||3||210040	Et dices terræ Israël : Hæc dicit Dominus Deus : Ecce ego ad te, et ejiciam gladium meum de vagina sua, et occidam in te justum et impium.
26O||21||4||210050	Pro eo autem quod occidi in te justum et impium, idcirco egredietur gladius meus de vagina sua ad omnem carnem, ab austro usque ad aquilonem :
26O||21||5||210060	ut sciat omnis caro quia ego Dominus, eduxi gladium meum de vagina sua irrevocabilem.
26O||21||6||210070	Et tu, fili hominis, ingemisce in contritione lumborum, et in amaritudinibus ingemisce coram eis.
26O||21||7||210080	Cumque dixerint ad te : Quare tu gemis ? dices : Pro auditu : quia venit, et tabescet omnis cor, et dissolventur universæ manus, et infirmabitur omnis spiritus, et per cuncta genua fluent aquæ : ecce venit, et fiet, ait Dominus Deus.
26O||21||8||210090	Et factus est sermo Domini ad me, dicens :
26O||21||9||210100	Fili hominis, propheta, et dices : Hæc dicit Dominus Deus : loquere : Gladius, gladius exacutus est, et limatus :
26O||21||10||210110	ut cædat victimas, exacutus est : ut splendeat, limatus est : qui moves sceptrum filii mei, succidisti omne lignum.
26O||21||11||210120	Et dedi eum ad levigandum, ut teneatur manu : iste exacutus est gladius, et iste limatus est, ut sit in manu interficientis.
26O||21||12||210130	Clama, et ulula, fili hominis, quia hic factus est in populo meo, hic in cunctis ducibus Israël qui fugerant : gladio traditi sunt cum populo meo : idcirco plaude super femur,
26O||21||13||210140	quia probatus est : et hoc, cum sceptrum subverterit, et non erit, dicit Dominus Deus.
26O||21||14||210150	Tu ergo, fili hominis, propheta, et percute manu ad manum : et duplicetur gladius, ac triplicetur gladius interfectorum : hic est gladius occisionis magnæ, qui obstupescere eos facit,
26O||21||15||210160	et corde tabescere, et multiplicat ruinas. In omnibus portis eorum dedi conturbationem gladii acuti, et limati ad fulgendum, amicti ad cædem.
26O||21||16||210170	Exacuere, vade ad dexteram, sive ad sinistram, quocumque faciei tuæ est appetitus.
26O||21||17||210180	Quin et ego plaudam manu ad manum, et implebo indignationem meam : ego Dominus locutus sum.
26O||21||18||210190	Et factus est sermo Domini ad me, dicens :
26O||21||19||210200	Et tu, fili hominis, pone tibi duas vias, ut veniat gladius regis Babylonis : de terra una egredientur ambæ : et manu capiet conjecturam ; in capite viæ civitatis conjiciet.
26O||21||20||210210	Viam pones ut veniat gladius ad Rabbath filiorum Ammon, et ad Judam in Jerusalem munitissimam.
26O||21||21||210220	Stetit enim rex Babylonis in bivio, in capite duarum viarum, divinationem quærens, commiscens sagittas : interrogavit idola, exta consuluit.
26O||21||22||210230	Ad dexteram ejus facta est divinatio super Jerusalem, ut ponat arietes, ut aperiat os in cæde, ut elevet vocem in ululatu, ut ponat arietes contra portas, ut comportet aggerem, ut ædificet munitiones.
26O||21||23||210240	Eritque quasi consulens frustra oraculum in oculis eorum, et sabbatorum otium imitans : ipse autem recordabitur iniquitatis ad capiendum.
26O||21||24||210250	Idcirco hæc dicit Dominus Deus : Pro eo quod recordati estis iniquitatis vestræ, et revelastis prævaricationes vestras, et apparuerunt peccata vestra in omnibus cogitationibus vestris, pro eo, inquam, quod recordati estis, manu capiemini.
26O||21||25||210260	Tu autem, profane, impie dux Israël, cujus venit dies in tempore iniquitatis præfinita :
26O||21||26||210270	hæc dicit Dominus Deus : Aufer cidarim, tolle coronam : nonne hæc est quæ humilem sublevavit, et sublimem humiliavit ?
26O||21||27||210280	Iniquitatem, iniquitatem, iniquitatem ponam eam : et hoc non factum est, donec veniret cujus est judicium, et tradam ei.
26O||21||28||210290	Et tu, fili hominis, propheta, et dic : Hæc dicit Dominus Deus ad filios Ammon, et ad opprobrium eorum : et dices : Mucro, mucro, evagina te ad occidendum : lima te ut interficias et fulgeas :
26O||21||29||210300	cum tibi viderentur vana, et divinarentur mendacia, ut dareris super colla vulneratorum impiorum, quorum venit dies in tempore iniquitatis præfinita.
26O||21||30||210310	Revertere ad vaginam tuam, in loco in quo creatus es : in terra nativitatis tuæ judicabo te.
26O||21||31||210320	Et effundam super te indignationem meam, in igne furoris mei sufflabo in te, daboque te in manus hominum insipientium, et fabricantium interitum.
26O||21||32||210330	Igni eris cibus ; sanguis tuus erit in medio terræ ; oblivioni traderis : quia ego Dominus locutus sum.
26O||22||1||210340	Et factum est verbum Domini ad me, dicens :
26O||22||2||210350	Et tu, fili hominis, nonne judicas, nonne judicas civitatem sanguinum ?
26O||22||3||210360	Et ostendes ei omnes abominationes suas, et dices : Hæc dicit Dominus Deus : Civitas effundens sanguinem in medio sui, ut veniat tempus ejus : et quæ fecit idola contra semetipsam, ut pollueretur.
26O||22||4||210370	In sanguine tuo, qui a te effusus est, deliquisti, et in idolis tuis, quæ fecisti, polluta es : et appropinquare fecisti dies tuos, et adduxisti tempus annorum tuorum : propterea dedi te opprobrium gentibus, et irrisionem universis terris.
26O||22||5||210380	Quæ juxta sunt, et quæ procul a te, triumphabunt de te, sordida, nobilis, grandis interitu.
26O||22||6||210390	Ecce principes Israël singuli in brachio suo fuerunt in te, ad effundendum sanguinem.
26O||22||7||210400	Patrem et matrem contumeliis affecerunt : in te advenam calumniati sunt in medio tui : pupillum et viduam contristaverunt apud te.
26O||22||8||210410	Sanctuaria mea sprevisti, et sabbata mea polluisti.
26O||22||9||210420	Viri detractores fuerunt in te ad effundendum sanguinem, et super montes comederunt in te : scelus operati sunt in medio tui.
26O||22||10||210430	Verecundiora patris discooperuerunt in te : immunditiam menstruatæ humiliaverunt in te :
26O||22||11||210440	et unusquisque in uxorem proximi sui operatus est abominationem, et socer nurum suam polluit nefarie ; frater sororem suam, filiam patris sui, oppressit in te.
26O||22||12||210450	Munera acceperunt apud te ad effundendum sanguinem : usuram et superabundantiam accepisti, et avare proximos tuos calumniabaris : meique oblita es, ait Dominus Deus.
26O||22||13||210460	Ecce complosi manus meas super avaritiam tuam, quam fecisti, et super sanguinem qui effusus est in medio tui.
26O||22||14||210470	Numquid sustinebit cor tuum, aut prævalebunt manus tuæ, in diebus quos ego faciam tibi ? Ego Dominus locutus sum, et faciam.
26O||22||15||210480	Et dispergam te in nationes, et ventilabo te in terras, et deficere faciam immunditiam tuam a te.
26O||22||16||210490	Et possidebo te in conspectu gentium : et scies quia ego Dominus.
26O||22||17||210500	Et factum est verbum Domini ad me, dicens :
26O||22||18||210510	Fili hominis, versa est mihi domus Israël in scoriam : omnes isti æs, et stannum, et ferrum, et plumbum in medio fornacis : scoria argenti facti sunt.
26O||22||19||210520	Propterea hæc dicit Dominus Deus : Eo quod versi estis omnes in scoriam, propterea ecce ego congregabo vos in medio Jerusalem,
26O||22||20||210530	congregatione argenti, et æris, et stanni, et ferri, et plumbi, in medio fornacis, ut succendam in ea ignem ad conflandum. Sic congregabo in furore meo, et in ira mea, et requiescam, et conflabo vos.
26O||22||21||210540	Et congregabo vos, et succendam vos in igne furoris mei, et conflabimini in medio ejus.
26O||22||22||210550	Ut conflatur argentum in medio fornacis, sic eritis in medio ejus : et scietis quia ego Dominus cum effuderim indignationem meam super vos.
26O||22||23||210560	Et factum est verbum Domini ad me, dicens :
26O||22||24||210570	Fili hominis, dic ei : Tu es terra immunda, et non compluta in die furoris.
26O||22||25||210580	Conjuratio prophetarum in medio ejus : sicut leo rugiens, rapiensque prædam, animas devoraverunt : opes et pretium acceperunt : viduas ejus multiplicaverunt in medio illius.
26O||22||26||210590	Sacerdotes ejus contempserunt legem meam, et polluerunt sanctuaria mea : inter sanctum et profanum non habuerunt distantiam, et inter pollutum et mundum non intellexerunt : et a sabbatis meis averterunt oculos suos, et coinquinabar in medio eorum.
26O||22||27||210600	Principes ejus in medio illius, quasi lupi rapientes prædam ad effundendum sanguinem, et ad perdendas animas, et avare ad sectanda lucra.
26O||22||28||210610	Prophetæ autem ejus liniebant eos absque temperamento, videntes vana, et divinantes eis mendacium, dicentes : Hæc dicit Dominus Deus : cum Dominus non sit locutus.
26O||22||29||210620	Populi terræ calumniabantur calumniam, et rapiebant violenter : egenum et pauperem affligebant, et advenam opprimebant calumnia absque judicio.
26O||22||30||210630	Et quæsivi de eis virum qui interponeret sepem, et staret oppositus contra me pro terra, ne dissiparem eam : et non inveni.
26O||22||31||210640	Et effudi super eos indignationem meam ; in igne iræ meæ consumpsi eos : viam eorum in caput eorum reddidi, ait Dominus Deus.
26O||23||1||210650	Et factus est sermo Domini ad me, dicens :
26O||23||2||210660	Fili hominis, duæ mulieres filiæ matris unius fuerunt :
26O||23||3||210670	et fornicatæ sunt in Ægypto, in adolescentia sua fornicatæ sunt : ibi subacta sunt ubera earum, et fractæ sunt mammæ pubertatis earum.
26O||23||4||210680	Nomina autem earum, Oolla major, et Ooliba soror ejus minor : et habui eas, et pepererunt filios et filias. Porro earum nomina, Samaria Oolla, et Jerusalem Ooliba.
26O||23||5||210690	Fornicata est igitur super me Oolla, et insanivit in amatores suos, in Assyrios propinquantes,
26O||23||6||210700	vestitos hyacintho, principes et magistratus, juvenes cupidinis, universos equites, ascensores equorum.
26O||23||7||210710	Et dedit fornicationes suas super eos electos, filios Assyriorum universos : et in omnibus in quos insanivit, in immunditiis eorum polluta est.
26O||23||8||210720	Insuper et fornicationes suas, quas habuerat in Ægypto, non reliquit : nam et illi dormierunt cum ea in adolescentia ejus, et illi confregerunt ubera pubertatis ejus, et effuderunt fornicationem suam super eam.
26O||23||9||210730	Propterea tradidi eam in manus amatorum suorum, in manus filiorum Assur, super quorum insanivit libidine.
26O||23||10||210740	Ipsi discooperuerunt ignominiam ejus, filios et filias ejus tulerunt, et ipsam occiderunt gladio : et factæ sunt famosæ mulieres, et judicia perpetraverunt in ea.
26O||23||11||210750	Quod cum vidisset soror ejus Ooliba, plus quam illa insanivit libidine : et fornicationem suam super fornicationem sororis suæ :
26O||23||12||210760	ad filios Assyriorum præbuit impudenter, ducibus et magistratibus ad se venientibus, indutis veste varia, equitibus qui vectabantur equis, et adolescentibus forma cunctis egregia.
26O||23||13||210770	Et vidi quod polluta esset via una ambarum.
26O||23||14||210780	Et auxit fornicationes suas : cumque vidisset viros depictos in pariete, imagines Chaldæorum expressas coloribus,
26O||23||15||210790	et accinctos balteis renes, et tiaras tinctas in capitibus eorum, formam ducum omnium, similitudinem filiorum Babylonis, terræque Chaldæorum, in qua orti sunt,
26O||23||16||210800	insanivit super eos concupiscentia oculorum suorum, et misit nuntios ad eos in Chaldæam.
26O||23||17||210810	Cumque venissent ad eam filii Babylonis ad cubile mammarum, polluerunt eam stupris suis : et polluta est ab eis, et saturata est anima ejus ab illis.
26O||23||18||210820	Denudavit quoque fornicationes suas, et discooperuit ignominiam suam : et recessit anima mea ab ea, sicut recesserat anima mea a sorore ejus :
26O||23||19||210830	multiplicavit enim fornicationes suas, recordans dies adolescentiæ suæ, quibus fornicata est in terra Ægypti.
26O||23||20||210840	Et insanivit libidine super concubitum eorum, quorum carnes sunt ut carnes asinorum, et sicut fluxus equorum fluxus eorum.
26O||23||21||210850	Et visitasti scelus adolescentiæ tuæ, quando subacta sunt in Ægypto ubera tua, et confractæ sunt mammæ pubertatis tuæ.
26O||23||22||210860	Propterea, Ooliba, hæc dicit Dominus Deus : Ecce ego suscitabo omnes amatores tuos contra te, de quibus satiata est anima tua, et congregabo eos adversum te in circuitu :
26O||23||23||210870	filios Babylonis, et universos Chaldæos, nobiles, tyrannosque, et principes, omnes filios Assyriorum, juvenes forma egregia, duces et magistratus universos, principes principum, et nominatos ascensores equorum :
26O||23||24||210880	et venient super te instructi curru et rota, multitudo populorum : lorica, et clypeo, et galea armabuntur contra te undique : et dabo coram eis judicium, et judicabunt te judiciis suis.
26O||23||25||210890	Et ponam zelum meum in te, quem exercent tecum in furore : nasum tuum et aures tuas præcident, et quæ remanserint, gladio concident. Ipsi filios tuos et filias tuas capient, et novissimum tuum devorabitur igni :
26O||23||26||210900	et denudabunt te vestimentis tuis, et tollent vasa gloriæ tuæ.
26O||23||27||210910	Et requiescere faciam scelus tuum de te, et fornicationem tuam de terra Ægypti : nec levabis oculos tuos ad eos, et Ægypti non recordaberis amplius.
26O||23||28||210920	Quia hæc dicit Dominus Deus : Ecce ego tradam te in manus eorum quos odisti, in manus de quibus satiata est anima tua.
26O||23||29||210930	Et agent tecum in odio, et tollent omnes labores tuos, et dimittent te nudam et ignominia plenam : et revelabitur ignominia fornicationum tuarum, scelus tuum, et fornicationes tuæ.
26O||23||30||210940	Fecerunt hæc tibi, quia fornicata es post gentes inter quas polluta es in idolis earum.
26O||23||31||210950	In via sororis tuæ ambulasti, et dabo calicem ejus in manu tua.
26O||23||32||210960	Hæc dicit Dominus Deus : Calicem sororis tuæ bibes profundum et latum : eris in derisum et in subsannationem quæ est capacissima.
26O||23||33||210970	Ebrietate et dolore repleberis : calice mœroris, et tristitiæ, calice sororis tuæ Samariæ.
26O||23||34||210980	Et bibes illum, et epotabis usque ad fæces : et fragmenta ejus devorabis, et ubera tua lacerabis, quia ego locutus sum, ait Dominus Deus.
26O||23||35||210990	Propterea hæc dicit Dominus Deus : Quia oblita es mei, et projecisti me post corpus tuum, tu quoque porta scelus tuum et fornicationes tuas.
26O||23||36||211000	Et ait Dominus ad me, dicens : Fili hominis, numquid judicas Oollam et Oolibam, et annuntias eis scelera earum ?
26O||23||37||211010	Quia adulteratæ sunt, et sanguis in manibus earum, et cum idolis suis fornicatæ sunt : insuper et filios suos quos genuerunt mihi, obtulerunt eis ad devorandum.
26O||23||38||211020	Sed et hoc fecerunt mihi : polluerunt sanctuarium meum in die illa, et sabbata mea profanaverunt.
26O||23||39||211030	Cumque immolarent filios suos idolis suis, et ingrederentur sanctuarium meum in die illa ut polluerent illud, etiam hæc fecerunt in medio domus meæ.
26O||23||40||211040	Miserunt ad viros venientes de longe, ad quos nuntium miserant : itaque ecce venerunt, quibus te lavisti, et circumlinisti stibio oculos tuos, et ornata es mundo muliebri :
26O||23||41||211050	sedisti in lecto pulcherrimo, et mensa ornata est ante te : thymiama meum et unguentum meum posuisti super eam :
26O||23||42||211060	et vox multitudinis exsultantis erat in ea : et in viris, qui de multitudine hominum adducebantur, et veniebant de deserto, posuerunt armillas in manibus eorum, et coronas speciosas in capitibus eorum.
26O||23||43||211070	Et dixi ei, quæ attrita est in adulteriis : Nunc fornicabitur in fornicatione sua etiam hæc.
26O||23||44||211080	Et ingressi sunt ad eam quasi ad mulierem meretricem : sic ingrediebantur ad Oollam et Oolibam, mulieres nefarias.
26O||23||45||211090	Viri ergo justi sunt : hi judicabunt eas judicio adulterarum, et judicio effundentium sanguinem, quia adulteræ sunt, et sanguis in manibus earum.
26O||23||46||211100	Hæc enim dicit Dominus Deus : Adduc ad eas multitudinem, et trade eas in tumultum et in rapinam.
26O||23||47||211110	Et lapidentur lapidibus populorum, et confodiantur gladiis eorum : filios et filias earum interficient, et domos earum igne succendent.
26O||23||48||211120	Et auferam scelus de terra, et discent omnes mulieres ne faciant secundum scelus earum.
26O||23||49||211130	Et dabunt scelus vestrum super vos, et peccata idolorum vestrorum portabitis : et scietis quia ego Dominus Deus.
26O||24||1||211140	Et factum est verbum Domini ad me in anno nono, in mense decimo, decima die mensis, dicens :
26O||24||2||211150	Fili hominis, scribe tibi nomen diei hujus, in qua confirmatus est rex Babylonis adversum Jerusalem hodie.
26O||24||3||211160	Et dices per proverbium ad domum irritatricem parabolam, et loqueris ad eos : Hæc dicit Dominus Deus : Pone ollam ; pone, inquam, et mitte in eam aquam.
26O||24||4||211170	Congere frusta ejus in eam, omnem partem bonam, femur et armum, electa et ossibus plena.
26O||24||5||211180	Pinguissimum pecus assume, compone quoque strues ossium sub ea : efferbuit coctio ejus, et discocta sunt ossa illius in medio ejus.
26O||24||6||211190	Propterea hæc dicit Dominus Deus : Væ civitati sanguinum, ollæ cujus rubigo in ea est, et rubigo ejus non exivit de ea ! Per partes et per partes suas ejice eam : non cecidit super eam sors.
26O||24||7||211200	Sanguis enim ejus in medio ejus est, super limpidissimam petram effudit illum : et effudit illum super terram, et possit operiri pulvere.
26O||24||8||211210	Ut superinducerem indignationem meam, et vindicta ulciscerer, dedi sanguinem ejus super petram limpidissimam, ne operiretur.
26O||24||9||211220	Propterea hæc dicit Dominus Deus : Væ civitati sanguinum, cujus ego grandem faciam pyram !
26O||24||10||211230	Congere ossa, quæ igne succendam : consumentur carnes, et coquetur universa compositio, et ossa tabescent.
26O||24||11||211240	Pone quoque eam super prunas vacuam, ut incalescat, et liquefiat æs ejus, et confletur in medio ejus inquinamentum ejus, et consumatur rubigo ejus.
26O||24||12||211250	Multo labore sudatum est, et non exivit de ea nimia rubigo ejus, neque per ignem.
26O||24||13||211260	Immunditia tua execrabilis, quia mundare te volui, et non es mundata a sordibus tuis : sed nec mundaberis prius, donec quiescere faciam indignationem meam in te.
26O||24||14||211270	Ego Dominus locutus sum : veniet, et faciam : non transeam, nec parcam, nec placabor : juxta vias tuas, et juxta adinventiones tuas judicabo te, dicit Dominus.
26O||24||15||211280	Et factum est verbum Domini ad me, dicens :
26O||24||16||211290	Fili hominis, ecce ego tollo a te desiderabile oculorum tuorum in plaga : et non planges, neque plorabis, neque fluent lacrimæ tuæ.
26O||24||17||211300	Ingemisce tacens : mortuorum luctum non facies : corona tua circumligata sit tibi, et calceamenta tua erunt in pedibus tuis : nec amictu ora velabis, nec cibos lugentium comedes.
26O||24||18||211310	Locutus sum ergo ad populum mane, et mortua est uxor mea vespere : fecique mane sicut præceperat mihi.
26O||24||19||211320	Et dixit ad me populus : Quare non indicas nobis quid ista significent quæ tu facis ?
26O||24||20||211330	Et dixi ad eos : Sermo Domini factus est ad me, dicens :
26O||24||21||211340	Loquere domui Israël : Hæc dicit Dominus Deus : Ecce ego polluam sanctuarium meum, superbiam imperii vestri, et desiderabile oculorum vestrorum, et super quo pavet anima vestra : filii vestri, et filiæ vestræ, quas reliquistis, gladio cadent.
26O||24||22||211350	Et facietis sicut feci : ora amictu non velabitis, et cibos lugentium non comedetis :
26O||24||23||211360	coronas habebitis in capitibus vestris, et calceamenta in pedibus : non plangetis, neque flebitis, sed tabescetis in iniquitatibus vestris, et unusquisque gemet ad fratrem suum.
26O||24||24||211370	Eritque Ezechiel vobis in portentum : juxta omnia quæ fecit, facietis cum venerit istud : et scietis quia ego Dominus Deus.
26O||24||25||211380	Et tu, fili hominis, ecce in die qua tollam ab eis fortitudinem eorum, et gaudium dignitatis, et desiderium oculorum eorum, super quo requiescunt animæ eorum, filios et filias eorum :
26O||24||26||211390	in die illa, cum venerit fugiens ad te ut annuntiet tibi :
26O||24||27||211400	in die, inquam illa, aperietur os tuum cum eo qui fugit : et loqueris, et non silebis ultra : erisque eis in portentum, et scietis quia ego Dominus.
26O||25||1||211410	Et factus est sermo Domini ad me, dicens :
26O||25||2||211420	Fili hominis, pone faciem tuam contra filios Ammon, et prophetabis de eis.
26O||25||3||211430	Et dices filiis Ammon : Audite verbum Domini Dei. Hæc dicit Dominus Deus : Pro eo quod dixisti : Euge, euge, super sanctuarium meum, quia pollutum est ; et super terram Israël, quoniam desolata est ; et super domum Juda, quoniam ducti sunt in captivitatem :
26O||25||4||211440	idcirco ego tradam te filiis orientalibus in hæreditatem : et collocabunt caulas suas in te, et ponent in te tentoria sua : ipsi comedent fruges tuas, et ipsi bibent lac tuum.
26O||25||5||211450	Daboque Rabbath in habitaculum camelorum, et filios Ammon in cubile pecorum : et scietis quia ego Dominus.
26O||25||6||211460	Quia hæc dicit Dominus Deus : Pro eo quod plausisti manu et percussisti pede, et gavisa es ex toto affectu super terram Israël,
26O||25||7||211470	idcirco ecce ego extendam manum meam super te, et tradam te in direptionem gentium, et interficiam te de populis, et perdam de terris, et conteram : et scies quia ego Dominus.
26O||25||8||211480	Hæc dicit Dominus Deus : Pro eo quod dixerunt Moab et Seir : Ecce sicut omnes gentes, domus Juda :
26O||25||9||211490	idcirco ecce ego aperiam humerum Moab de civitatibus, de civitatibus, inquam, ejus, et de finibus ejus, inclytas terræ Bethiesimoth, et Beelmeon, et Cariathaim,
26O||25||10||211500	filiis orientis cum filiis Ammon, et dabo eam in hæreditatem, ut non sit ultra memoria filiorum Ammon in gentibus.
26O||25||11||211510	Et in Moab faciam judicia, et scient quia ego Dominus.
26O||25||12||211520	Hæc dicit Dominus Deus : Pro eo quod fecit Idumæa ultionem ut se vindicaret de filiis Juda, peccavitque delinquens, et vindictam expetivit de eis :
26O||25||13||211530	idcirco hæc dicit Dominus Deus : Extendam manum meam super Idumæam, et auferam de ea hominem et jumentum, et faciam eam desertam ab austro : et qui sunt in Dedan gladio cadent.
26O||25||14||211540	Et dabo ultionem meam super Idumæam per manum populi mei Israël, et facient in Edom juxta iram meam et furorem meum, et scient vindictam meam, dicit Dominus Deus.
26O||25||15||211550	Hæc dicit Dominus Deus : Pro eo quod fecerunt Palæstini vindictam, et ulti se sunt toto animo, interficientes, et implentes inimicitias veteres,
26O||25||16||211560	propterea hæc dicit Dominus Deus : Ecce ego extendam manum meam super Palæstinos, et interficiam interfectores, et perdam reliquias maritimæ regionis,
26O||25||17||211570	faciamque in eis ultiones magnas, arguens in furore : et scient quia ego Dominus, cum dedero vindictam meam super eos.
26O||26||1||211580	Et factum est in undecimo anno, prima mensis : factus est sermo Domini ad me, dicens :
26O||26||2||211590	Fili hominis, pro eo quod dixit Tyrus de Jerusalem : Euge, confractæ sunt portæ populorum, conversa est ad me ; implebor, deserta est :
26O||26||3||211600	propterea hæc dicit Dominus Deus : Ecce ego super te, Tyre, et ascendere faciam ad te gentes multas, sicut ascendit mare fluctuans.
26O||26||4||211610	Et dissipabunt muros Tyri, et destruent turres ejus : et radam pulverem ejus de ea, et dabo eam in limpidissimam petram.
26O||26||5||211620	Siccatio sagenarum erit in medio maris, quia ego locutus sum, ait Dominus Deus : et erit in direptionem gentibus.
26O||26||6||211630	Filiæ quoque ejus, quæ sunt in agro, gladio interficientur : et scient quia ego Dominus.
26O||26||7||211640	Quia hæc dicit Dominus Deus : Ecce ego adducam ad Tyrum Nabuchodonosor, regem Babylonis, ab aquilone, regem regum, cum equis, et curribus, et equitibus, et cœtu, populoque magno.
26O||26||8||211650	Filias tuas quæ sunt in agro, gladio interficiet : et circumdabit te munitionibus, et comportabit aggerem in gyro : et elevabit contra te clypeum.
26O||26||9||211660	Et vineas, et arietes temperabit in muros tuos, et turres tuas destruet in armatura sua.
26O||26||10||211670	Inundatione equorum ejus operiet te pulvis eorum : a sonitu equitum, et rotarum, et curruum, movebuntur muri tui, cum ingressus fuerit portas tuas quasi per introitum urbis dissipatæ.
26O||26||11||211680	Ungulis equorum suorum conculcabit omnes plateas tuas : populum tuum gladio cædet, et statuæ tuæ nobiles in terram corruent.
26O||26||12||211690	Vastabunt opes tuas, diripient negotiationes tuas, et destruent muros tuos, et domos tuas præclaras subvertent : et lapides tuos, et ligna tua, et pulverem tuum in medio aquarum ponent.
26O||26||13||211700	Et quiescere faciam multitudinem canticorum tuorum : et sonitus cithararum tuarum non audietur amplius.
26O||26||14||211710	Et dabo te in limpidissimam petram, siccatio sagenarum eris, nec ædificaberis ultra, quia ego locutus sum, ait Dominus Deus.
26O||26||15||211720	Hæc dicit Dominus Deus Tyro : Numquid non a sonitu ruinæ tuæ, et gemitu interfectorum tuorum, cum occisi fuerint in medio tui, commovebuntur insulæ ?
26O||26||16||211730	Et descendent de sedibus suis omnes principes maris : et auferent exuvias suas, et vestimenta sua varia abjicient, et induentur stupore : in terra sedebunt, et attoniti super repentino casu tuo admirabuntur :
26O||26||17||211740	et assumentes super te lamentum, dicent tibi : Quomodo peristi, quæ habitas in mari, urbs inclyta, quæ fuisti fortis in mari cum habitatoribus tuis, quos formidabant universi ?
26O||26||18||211750	Nunc stupebunt naves in die pavoris tui, et turbabuntur insulæ in mari, eo quod nullus egrediatur ex te.
26O||26||19||211760	Quia hæc dicit Dominus Deus : Cum dedero te urbem desolatam, sicut civitates quæ non habitantur ; et adduxero super te abyssum, et operuerint te aquæ multæ ;
26O||26||20||211770	et detraxero te cum his qui descendunt in lacum ad populum sempiternum ; et collocavero te in terra novissima sicut solitudines veteres, cum his qui deducuntur in lacum, ut non habiteris : porro cum dedero gloriam in terra viventium,
26O||26||21||211780	in nihilum redigam te, et non eris : et requisita non invenieris ultra in sempiternum, dicit Dominus Deus.
26O||27||1||211790	Et factum est verbum Domini ad me, dicens :
26O||27||2||211800	Tu ergo, fili hominis, assume super Tyrum lamentum :
26O||27||3||211810	et dices Tyro, quæ habitat in introitu maris, negotiationi populorum ad insulas multas : Hæc dicit Dominus Deus : O Tyre, tu dixisti : Perfecti decoris ego sum,
26O||27||4||211820	et in corde maris sita. Finitimi tui qui te ædificaverunt, impleverunt decorem tuum :
26O||27||5||211830	abietibus de Sanir exstruxerunt te cum omnibus tabulatis maris : cedrum de Libano tulerunt ut facerent tibi malum.
26O||27||6||211840	Quercus de Basan dolaverunt in remos tuos : et transtra tua fecerunt tibi ex ebore indico, et prætoriola de insulis Italiæ.
26O||27||7||211850	Byssus varia de Ægypto texta est tibi in velum ut poneretur in malo : hyacinthus et purpura de insulis Elisa facta sunt operimentum tuum.
26O||27||8||211860	Habitatores Sidonis et Aradii fuerunt remiges tui : sapientes tui, Tyre, facti sunt gubernatores tui.
26O||27||9||211870	Senes Giblii et prudentes ejus habuerunt nautas ad ministerium variæ supellectilis tuæ : omnes naves maris, et nautæ earum, fuerunt in populo negotiationis tuæ.
26O||27||10||211880	Persæ, et Lydii, et Libyes erant in exercitu tuo viri bellatores tui : clypeum et galeam suspenderunt in te pro ornatu tuo.
26O||27||11||211890	Filii Aradii cum exercitu tuo erant super muros tuos in circuitu : sed et Pigmæi, qui erant in turribus tuis, pharetras suas suspenderunt in muris tuis per gyrum : ipsi compleverunt pulchritudinem tuam.
26O||27||12||211900	Carthaginenses negotiatores tui, a multitudine cunctarum divitiarum, argento, ferro, stanno, plumboque, repleverunt nundinas tuas.
26O||27||13||211910	Græcia, Thubal, et Mosoch, ipsi institores tui : mancipia, et vasa ærea advexerunt populo tuo.
26O||27||14||211920	De domo Thogorma, equos, et equites, et mulos adduxerunt ad forum tuum.
26O||27||15||211930	Filii Dedan negotiatores tui : insulæ multæ, negotiatio manus tuæ : dentes eburneos et hebeninos commutaverunt in pretio tuo.
26O||27||16||211940	Syrus negotiator tuus propter multitudinem operum tuorum : gemmam, et purpuram, et scutulata, et byssum, et sericum, et chodchod proposuerunt in mercatu tuo.
26O||27||17||211950	Juda et terra Israël, ipsi institores tui in frumento primo : balsamum, et mel, et oleum, et resinam proposuerunt in nundinis tuis.
26O||27||18||211960	Damascenus negotiator tuus in multitudine operum tuorum, in multitudine diversarum opum, in vino pingui, in lanis coloris optimi.
26O||27||19||211970	Dan, et Græcia, et Mosel, in nundinis tuis proposuerunt ferrum fabrefactum : stacte et calamus in negotiatione tua.
26O||27||20||211980	Dedan institores tui in tapetibus ad sedendum.
26O||27||21||211990	Arabia et universi principes Cedar, ipsi negotiatores manus tuæ : cum agnis, et arietibus, et hædis, venerunt ad te negotiatores tui.
26O||27||22||212000	Venditores Saba et Reema, ipsi negotiatores tui : cum universis primis aromatibus, et lapide pretioso, et auro, quod proposuerunt in mercatu tuo.
26O||27||23||212010	Haran, et Chene, et Eden, negotiatores tui ; Saba, Assur, et Chelmad venditores tui.
26O||27||24||212020	Ipsi negotiatores tui multifariam involucris hyacinthi, et polymitorum, gazarumque pretiosarum, quæ obvolutæ et astrictæ erant funibus : cedros quoque habebant in negotiationibus tuis.
26O||27||25||212030	Naves maris, principes tui in negotiatione tua : et repleta es, et glorificata nimis in corde maris.
26O||27||26||212040	In aquis multis adduxerunt te remiges tui : ventus auster contrivit te in corde maris.
26O||27||27||212050	Divitiæ tuæ, et thesauri tui, et multiplex instrumentum tuum, nautæ tui et gubernatores tui, qui tenebant supellectilem tuam, et populo tuo præerant : viri quoque bellatores tui, qui erant in te, cum universa multitudine tua, quæ est in medio tui, cadent in corde maris in die ruinæ tuæ.
26O||27||28||212060	A sonitu clamoris gubernatorum tuorum conturbabuntur classes.
26O||27||29||212070	Et descendent de navibus suis omnes qui tenebant remum : nautæ et universi gubernatores maris in terra stabunt.
26O||27||30||212080	Et ejulabunt super te voce magna : et clamabunt amare, et superjacient pulverem capitibus suis, et cinere conspergentur.
26O||27||31||212090	Et radent super te calvitium, et accingentur ciliciis : et plorabunt te in amaritudine animæ, ploratu amarissimo.
26O||27||32||212100	Et assument super te carmen lugubre, et plangent te : Quæ est ut Tyrus, quæ obmutuit in medio maris ?
26O||27||33||212110	Quæ in exitu negotiatonum tuarum de mari implesti populos multos : in multitudine divitiarum tuarum, et populorum tuorum, ditasti reges terræ.
26O||27||34||212120	Nunc contrita es a mari : in profundis aquarum opes tuæ, et omnis multitudo tua, quæ erat in medio tui, ceciderunt.
26O||27||35||212130	Universi habitatores insularum obstupuerunt super te : et reges earum omnes tempestate perculsi mutaverunt vultus.
26O||27||36||212140	Negotiatores populorum sibilaverunt super te : ad nihilum deducta es, et non eris usque in perpetuum.
26O||28||1||212150	Et factus est sermo Domini ad me, dicens :
26O||28||2||212160	Fili hominis, dic principi Tyri : Hæc dicit Dominus Deus : Eo quod elevatum est cor tuum, et dixisti : Deus ego sum, et in cathedra Dei sedi in corde maris, cum sis homo, et non Deus : et dedisti cor tuum quasi cor Dei :
26O||28||3||212170	ecce sapientior es tu Daniele, omne secretum non est absconditum a te :
26O||28||4||212180	in sapientia et prudentia tua fecisti tibi fortitudinem, et acquisisti aurum et argentum in thesauris tuis :
26O||28||5||212190	in multitudine sapientiæ tuæ, et in negotiatione tua multiplicasti tibi fortitudinem, et elevatum est cor tuum in robore tuo.
26O||28||6||212200	Propterea hæc dicit Dominus Deus : Eo quod elevatum est cor tuum quasi cor Dei,
26O||28||7||212210	idcirco ecce ego adducam super te alienos robustissimos gentium, et nudabunt gladios suos super pulchritudinem sapientiæ tuæ, et polluent decorem tuum.
26O||28||8||212220	Interficient, et detrahent te : et morieris in interitu occisorum in corde maris.
26O||28||9||212230	Numquid dicens loqueris : Deus ego sum, coram interficientibus te, cum sis homo, et non Deus, in manu occidentium te ?
26O||28||10||212240	morte incircumcisorum morieris in manu alienorum, quia ego locutus sum, ait Dominus Deus.
26O||28||11||212250	Et factus est sermo Domini ad me, dicens : Fili hominis, leva planctum super regem Tyri,
26O||28||12||212260	et dices ei : Hæc dicit Dominus Deus : Tu signaculum similitudinis, plenus sapientia, et perfectus decore :
26O||28||13||212270	in deliciis paradisi Dei fuisti : omnis lapis pretiosus operimentum tuum : sardius, topazius, et jaspis, chrysolithus, et onyx, et beryllus, sapphirus, et carbunculus, et smaragdus, aurum, opus decoris tui : et foramina tua, in die qua conditus es, præparata sunt.
26O||28||14||212280	Tu cherub extentus, et protegens : et posui te in monte sancto Dei, in medio lapidum ignitorum ambulasti.
26O||28||15||212290	Perfectus in viis tuis a die conditionis tuæ, donec inventa est iniquitas in te.
26O||28||16||212300	In multitudine negotiationis tuæ repleta sunt interiora tua iniquitate, et peccasti : et ejeci te de monte Dei, et perdidi te, o cherub protegens, de medio lapidum ignitorum.
26O||28||17||212310	Et elevatum est cor tuum in decore tuo : perdidisti sapientiam tuam in decore tuo : in terram projeci te ; ante faciem regum dedi te ut cernerent te.
26O||28||18||212320	In multitudine iniquitatum tuarum, et iniquitate negotiationis tuæ, polluisti sanctificationem tuam : producam ergo ignem de medio tui, qui comedat te, et dabo te in cinerem super terram, in conspectu omnium videntium te.
26O||28||19||212330	Omnes qui viderint te in gentibus, obstupescent super te : nihili factus es, et non eris in perpetuum.
26O||28||20||212340	Et factus est sermo Domini ad me, dicens :
26O||28||21||212350	Fili hominis, pone faciem tuam contra Sidonem, et prophetabis de ea.
26O||28||22||212360	Et dices : Hæc dicit Dominus Deus : Ecce ego ad te, Sidon, et glorificabor in medio tui : et scient quia ego Dominus, cum fecero in ea judicia, et sanctificatus fuero in ea.
26O||28||23||212370	Et immittam ei pestilentiam, et sanguinem in plateis ejus : et corruent interfecti in medio ejus gladio per circuitum, et scient quia ego Dominus.
26O||28||24||212380	Et non erit ultra domui Israël offendiculum amaritudinis, et spina dolorem inferens undique per circuitum eorum qui adversantur eis : et scient quia ego Dominus Deus.
26O||28||25||212390	Hæc dicit Dominus Deus : Quando congregavero domum Israël de populis in quibus dispersi sunt, sanctificabor in eis coram gentibus : et habitabunt in terra sua, quam dedi servo meo Jacob :
26O||28||26||212400	et habitabunt in ea securi : et ædificabunt domos, et plantabunt vineas, et habitabunt confidenter, cum fecero judicia in omnibus qui adversantur eis per circuitum : et scient quia ego Dominus Deus eorum.
26O||29||1||212410	In anno decimo, decimo mense, undecima die mensis, factum est verbum Domini ad me, dicens :
26O||29||2||212420	Fili hominis, pone faciem tuam contra Pharaonem regem Ægypti, et prophetabis de eo, et de Ægypto universa.
26O||29||3||212430	Loquere, et dices : Hæc dicit Dominus Deus : Ecce ego ad te, Pharao rex Ægypti, draco magne, qui cubas in medio fluminum tuorum, et dicis : Meus est fluvius, et ego feci memetipsum.
26O||29||4||212440	Et ponam frenum in maxillis tuis, et agglutinabo pisces fluminum tuorum squamis tuis, et extraham te de medio fluminum tuorum, et universi pisces tui squamis tuis adhærebunt.
26O||29||5||212450	Et projiciam te in desertum, et omnes pisces fluminis tui : super faciem terræ cades ; non colligeris, neque congregaberis : bestiis terræ et volatilibus cæli dedi te ad devorandum.
26O||29||6||212460	Et scient omnes habitatores Ægypti quia ego Dominus, pro eo quod fuisti baculus arundineus domui Israël :
26O||29||7||212470	quando apprehenderunt te manu, et confractus es, et lacerasti omnem humerum eorum : et innitentibus eis super te comminutus es, et dissolvisti omnes renes eorum.
26O||29||8||212480	Proptera hæc dicit Dominus Deus : Ecce ego adducam super te gladium, et interficiam de te hominem et jumentum.
26O||29||9||212490	Et erit terra Ægypti in desertum et in solitudinem : et scient quia ego Dominus, pro eo quod dixeris : Fluvius meus est, et ego feci eum.
26O||29||10||212500	Idcirco ecce ego ad te, et ad flumina tua : daboque terram Ægypti in solitudines, gladio dissipatam, a turre Syenes usque ad terminos Æthiopiæ.
26O||29||11||212510	Non pertransibit eam pes hominis, neque pes jumenti gradietur in ea, et non habitabitur quadraginta annis.
26O||29||12||212520	Daboque terram Ægypti desertam in medio terrarum desertarum, et civitates ejus in medio urbium subversarum, et erunt desolatæ quadraginta annis : et dispergam Ægyptios in nationes, et ventilabo eos in terras.
26O||29||13||212530	Quia hæc dicit Dominus Deus : Post finem quadraginta annorum congregabo Ægyptum de populis in quibus dispersi fuerant.
26O||29||14||212540	Et reducam captivitatem Ægypti, et collocabo eos in terra Phathures, in terra nativitatis suæ, et erunt ibi in regnum humile.
26O||29||15||212550	Inter cetera regna erit humillima, et non elevabitur ultra super nationes, et imminuam eos ne imperent gentibus.
26O||29||16||212560	Neque erunt ultra domui Israël in confidentia, docentes iniquitatem ut fugiant, et sequantur eos : et scient quia ego Dominus Deus.
26O||29||17||212570	Et factum est in vigesimo et septimo anno, in primo, in una mensis : factum est verbum Domini ad me, dicens :
26O||29||18||212580	Fili hominis, Nabuchodonosor rex Babylonis servire fecit exercitum suum servitute magna adversum Tyrum : omne caput decalvatum, et omnis humerus depilatus est : et merces non est reddita ei, neque exercitui ejus, de Tyro, pro servitute qua servivit mihi adversus eam.
26O||29||19||212590	Propterea hæc dicit Dominus Deus : Ecce ego dabo Nabuchodonosor regem Babylonis in terra Ægypti : et accipiet multitudinem ejus, et deprædabitur manubias ejus, et diripiet spolia ejus : et erit merces exercitui illius,
26O||29||20||212600	et operi quo servivit adversus eam : dedi ei terram Ægypti pro eo quod laboraverit mihi, ait Dominus Deus.
26O||29||21||212610	In die illo pullulabit cornu domui Israël, et tibi dabo apertum os in medio eorum, et scient quia ego Dominus.
26O||30||1||212620	Et factum est verbum Domini ad me, dicens :
26O||30||2||212630	Fili hominis, propheta, et dic : Hæc dicit Dominus Deus : Ululate : væ, væ diei !
26O||30||3||212640	quia juxta est dies : et appropinquat dies Domini, dies nubis : tempus gentium erit.
26O||30||4||212650	Et veniet gladius in Ægyptum, et erit pavor in Æthiopia, cum ceciderint vulnerati in Ægypto, et ablata fuerit multitudo illius, et destructa fundamenta ejus.
26O||30||5||212660	Æthiopia, et Libya, et Lydi, et omne reliquum vulgus, et Chub, et filii terræ fœderis, cum eis gladio cadent.
26O||30||6||212670	Hæc dicit Dominus Deus : Et corruent fulcientes Ægyptum, et destruetur superbia imperii ejus : a turre Syenes gladio cadent in ea, ait Dominus Deus exercituum.
26O||30||7||212680	Et dissipabuntur in medio terrarum desolatarum, et urbes ejus in medio civitatum desertarum erunt :
26O||30||8||212690	et scient quia ego Dominus, cum dedero ignem in Ægypto, et attriti fuerint omnes auxiliatores ejus.
26O||30||9||212700	In die illa egredientur nuntii a facie mea in trieribus ad conterendam Æthiopiæ confidentiam : et erit pavor in eis in die Ægypti, quia absque dubio veniet.
26O||30||10||212710	Hæc dicit Dominus Deus : Cessare faciam multitudinem Ægypti in manu Nabuchodonosor regis Babylonis.
26O||30||11||212720	Ipse et populus ejus cum eo, fortissimi gentium, adducentur ad disperdendam terram : et evaginabunt gladios suos super Ægyptum, et implebunt terram interfectis.
26O||30||12||212730	Et faciam alveos fluminum aridos, et tradam terram in manus pessimorum : et dissipabo terram, et plenitudinem ejus manu alienorum : ego Dominus locutus sum.
26O||30||13||212740	Hæc dicit Dominus Deus : Et disperdam simulacra, et cessare faciam idola de Memphis : et dux de terra Ægypti non erit amplius, et dabo terrorem in terra Ægypti.
26O||30||14||212750	Et disperdam terram Phathures, et dabo ignem in Taphnis, et faciam judicia in Alexandria.
26O||30||15||212760	Et effundam indignationem meam super Pelusium, robur Ægypti : et interficiam multitudinem Alexandriæ.
26O||30||16||212770	Et dabo ignem in Ægypto : quasi parturiens dolebit Pelusium, et Alexandria erit dissipata, et in Memphis angustiæ quotidianæ.
26O||30||17||212780	Juvenes Heliopoleos et Bubasti gladio cadent, et ipsæ captivæ ducentur.
26O||30||18||212790	Et in Taphnis nigrescet dies, cum contrivero ibi sceptra Ægypti, et defecerit in ea superbia potentiæ ejus : ipsam nubes operiet, filiæ autem ejus in captivitatem ducentur.
26O||30||19||212800	Et judicia faciam in Ægypto : et scient quia ego Dominus Deus.
26O||30||20||212810	Et factum est in undecimo anno, in primo mense, in septima mensis : factum est verbum Domini ad me, dicens :
26O||30||21||212820	Fili hominis, brachium Pharaonis regis Ægypti confregi, et ecce non est obvolutum ut restitueretur ei sanitas, ut ligaretur pannis, et fasciaretur linteolis, ut recepto robore posset tenere gladium.
26O||30||22||212830	Propterea hæc dicit Dominus Deus : Ecce ego ad Pharaonem regem Ægypti, et comminuam brachium ejus forte, sed confractum : et dejiciam gladium de manu ejus,
26O||30||23||212840	et dispergam Ægyptum in gentibus, et ventilabo eos in terris.
26O||30||24||212850	Et confortabo brachia regis Babylonis, daboque gladium meum in manu ejus, et confringam brachia Pharaonis, et gement gemitibus interfecti coram facie ejus.
26O||30||25||212860	Et confortabo brachia regis Babylonis, et brachia Pharaonis concident : et scient quia ego Dominus, cum dedero gladium meum in manu regis Babylonis, et extenderit eum super terram Ægypti.
26O||30||26||212870	Et dispergam Ægyptum in nationes, et ventilabo eos in terras : et scient quia ego Dominus.
26O||31||1||212880	Et factum est in anno undecimo, tertio mense, una mensis : factum est verbum Domini ad me, dicens :
26O||31||2||212890	Fili hominis, dic Pharaoni regi Ægypti, et populo ejus : Cui similis factus es in magnitudine tua ?
26O||31||3||212900	Ecce Assur quasi cedrus in Libano, pulcher ramis, et frondibus nemorosus, excelsusque altitudine, et inter condensas frondes elevatum est cacumen ejus.
26O||31||4||212910	Aquæ nutrierunt illum, abyssus exaltavit illum : flumina ejus manabant in circuitu radicum ejus, et rivos suos emisit ad universa ligna regionis.
26O||31||5||212920	Propterea elevata est altitudo ejus super omnia ligna regionis : et multiplicata sunt arbusta ejus, et elevati sunt rami ejus præ aquis multis.
26O||31||6||212930	Cumque extendisset umbram suam, in ramis ejus fecerunt nidos omnia volatilia cæli : et sub frondibus ejus genuerunt omnes bestiæ saltuum, et sub umbraculo illius habitabat cœtus gentium plurimarum.
26O||31||7||212940	Eratque pulcherrimus in magnitudine sua, et in dilatatione arbustorum suorum : erat enim radix illius juxta aquas multas.
26O||31||8||212950	Cedri non fuerunt altiores illo in paradiso Dei : abietes non adæquaverunt summitatem ejus, et platani non fuerunt æquæ frondibus illius : omne lignum paradisi Dei non est assimilatum illi, et pulchritudini ejus.
26O||31||9||212960	Quoniam speciosum feci eum, et multis condensisque frondibus, et æmulata sunt eum omnia ligna voluptatis, quæ erant in paradiso Dei.
26O||31||10||212970	Propterea hæc dicit Dominus Deus : Pro eo quod sublimatus est in altitudine, et dedit summitatem suam virentem atque condensam, et elevatum est cor ejus in altitudine sua :
26O||31||11||212980	tradidi eum in manu fortissimi gentium : faciens faciet ei : juxta impietatem ejus ejeci eum.
26O||31||12||212990	Et succident eum alieni, et crudelissimi nationum, et projicient eum super montes : et in cunctis convallibus corruent rami ejus, et confringentur arbusta ejus in universis rupibus terræ : et recedent de umbraculo ejus omnes populi terræ, et relinquent eum.
26O||31||13||213000	In ruina ejus habitaverunt omnia volatilia cæli, et in ramis ejus fuerunt universæ bestiæ regionis.
26O||31||14||213010	Quam ob rem non elevabuntur in altitudine sua omnia ligna aquarum, nec ponent sublimitatem suam inter nemorosa atque frondosa : nec stabunt in sublimitate sua omnia quæ irrigantur aquis, quia omnes traditi sunt in mortem ad terram ultimam, in medio filiorum hominum, ad eos qui descendunt in lacum.
26O||31||15||213020	Hæc dicit Dominus Deus : In die quando descendit ad inferos, induxi luctum : operui eum abysso, et prohibui flumina ejus, et coërcui aquas multas : contristatus est super eum Libanus, et omnia ligna agri concussa sunt.
26O||31||16||213030	A sonitu ruinæ ejus commovi gentes, cum deducerem eum ad infernum cum his qui descendebant in lacum : et consolata sunt in terra infima omnia ligna voluptatis egregia atque præclara in Libano, universa quæ irrigabantur aquis.
26O||31||17||213040	Nam et ipsi cum eo descendent in infernum ad interfectos gladio : et brachium uniuscujusque sedebit sub umbraculo ejus in medio nationum.
26O||31||18||213050	Cui assimilatus es, o inclyte atque sublimis inter ligna voluptatis ? ecce deductus es cum lignis voluptatis ad terram ultimam : in medio incircumcisorum dormies, cum eis qui interfecti sunt gladio : ipse est Pharao, et omnis multitudo ejus, dicit Dominus Deus.
26O||32||1||213060	Et factum est, duodecimo anno, in mense duodecimo, in una mensis : factum est verbum Domini ad me, dicens :
26O||32||2||213070	Fili hominis, assume lamentum super Pharaonem regem Ægypti, et dices ad eum : Leoni gentium assimilatus es, et draconi qui est in mari, et ventilabas cornu in fluminibus tuis, et conturbabas aquas pedibus tuis, et conculcabas flumina earum.
26O||32||3||213080	Propterea hæc dicit Dominus Deus : Expandam super te rete meum in multitudine populorum multorum, et extraham te in sagena mea.
26O||32||4||213090	Et projiciam te in terram ; super faciem agri abjiciam te : et habitare faciam super te omnia volatilia cæli, et saturabo de te bestias universæ terræ.
26O||32||5||213100	Et dabo carnes tuas super montes, et implebo colles tuos sanie tua.
26O||32||6||213110	Et irrigabo terram fœtore sanguinis tui super montes, et valles implebuntur ex te.
26O||32||7||213120	Et operiam, cum extinctus fueris, cælum, et nigrescere faciam stellas ejus : solem nube tegam, et luna non dabit lumen suum.
26O||32||8||213130	Omnia luminaria cæli mœrere faciam super te : et dabo tenebras super terram tuam, dicit Dominus Deus, cum ceciderint vulnerati tui in medio terræ, ait Dominus Deus.
26O||32||9||213140	Et irritabo cor populorum multorum : cum induxero contritionem tuam in gentibus super terras quas nescis.
26O||32||10||213150	Et stupescere faciam super te populos multos, et reges eorum horrore nimio formidabunt super te, cum volare cœperit gladius meus super facies eorum : et obstupescent repente singuli pro anima sua in die ruinæ tuæ.
26O||32||11||213160	Quia hæc dicit Dominus Deus : Gladius regis Babylonis veniet tibi.
26O||32||12||213170	In gladiis fortium dejiciam multitudinem tuam : inexpugnabiles omnes gentes hæ, et vastabunt superbiam Ægypti, et dissipabitur multitudo ejus.
26O||32||13||213180	Et perdam omnia jumenta ejus, quæ erant super aquas plurimas : et non conturbabit eas pes hominis ultra, neque ungula jumentorum turbabit eas.
26O||32||14||213190	Tunc purissimas reddam aquas eorum, et flumina eorum quasi oleum adducam, ait Dominus Deus,
26O||32||15||213200	cum dedero terram Ægypti desolatam : deseretur autem terra a plenitudine sua, quando percussero omnes habitatores ejus : et scient quia ego Dominus.
26O||32||16||213210	Planctus est, et plangent eum, filiæ gentium plangent eum : super Ægyptum et super multitudinem ejus plangent eum, ait Dominus Deus.
26O||32||17||213220	Et factum est in duodecimo anno, in quintadecima mensis : factum est verbum Domini ad me, dicens :
26O||32||18||213230	Fili hominis, cane lugubre super multitudinem Ægypti : et detrahe eam ipsam, et filias gentium robustarum, ad terram ultimam, cum his qui descendunt in lacum.
26O||32||19||213240	Quo pulchrior es ? descende, et dormi cum incircumcisis.
26O||32||20||213250	In medio interfectorum gladio cadent : gladius datus est ; attraxerunt eam et omnes populos ejus.
26O||32||21||213260	Loquentur ei potentissimi robustorum de medio inferni, qui cum auxiliatoribus ejus descenderunt, et dormierunt incircumcisi interfecti gladio.
26O||32||22||213270	Ibi Assur, et omnis multitudo ejus : in circuitu illius sepulchra ejus, omnes interfecti, et qui ceciderunt gladio.
26O||32||23||213280	Quorum data sunt sepulchra in novissimis laci, et facta est multitudo ejus per gyrum sepulchri ejus : universi interfecti, cadentesque gladio, qui dederant quondam formidinem in terra viventium.
26O||32||24||213290	Ibi Ælam, et omnis multitudo ejus per gyrum sepulchri sui : omnes hi interfecti, ruentesque gladio, qui descenderunt incircumcisi ad terram ultimam, qui posuerunt terrorem suum in terra viventium, et portaverunt ignominiam suam cum his qui descendunt in lacum.
26O||32||25||213300	In medio interfectorum posuerunt cubile ejus in universis populis ejus : in circuitu ejus sepulchrum illius : omnes hi incircumcisi, interfectique gladio. Dederunt enim terrorem suum in terra viventium, et portaverunt ignominiam suam cum his qui descendunt in lacum : in medio interfectorum positi sunt.
26O||32||26||213310	Ibi Mosoch et Thubal, et omnis multitudo ejus : in circuitu ejus sepulchra illius : omnes hi incircumcisi, interfectique et cadentes gladio, quia dederunt formidinem suam in terra viventium.
26O||32||27||213320	Et non dormient cum fortibus, cadentibusque, et incircumcisis, qui descenderunt ad infernum cum armis suis, et posuerunt gladios suos sub capitibus suis, et fuerunt iniquitates eorum in ossibus eorum : quia terror fortium facti sunt in terra viventium.
26O||32||28||213330	Et tu ergo in medio incircumcisorum contereris, et dormies cum interfectis gladio.
26O||32||29||213340	Ibi Idumæa, et reges ejus, et omnes duces ejus, qui dati sunt cum exercitu suo cum interfectis gladio, et qui cum incircumcisis dormierunt, et cum his qui descendunt in lacum.
26O||32||30||213350	Ibi principes aquilonis omnes, et universi venatores, qui deducti sunt cum interfectis, paventes, et in sua fortitudine confusi : qui dormierunt incircumcisi cum interfectis gladio, et portaverunt confusionem suam cum his qui descendunt in lacum.
26O||32||31||213360	Vidit eos Pharao, et consolatus est super universa multitudine sua, quæ interfecta est gladio : Pharao, et omnis exercitus ejus, ait Dominus Deus.
26O||32||32||213370	Quia dedi terrorem meum in terra viventium, et dormivit in medio incircumcisorum cum interfectis gladio : Pharao, et omnis multitudo ejus, ait Dominus Deus.
26O||33||1||213380	Et factum est verbum Domini ad me, dicens :
26O||33||2||213390	Fili hominis, loquere ad filios populi tui, et dices ad eos : Terra, cum induxero super eam gladium, et tulerit populus terræ virum unum de novissimis suis, et constituerit eum super se speculatorem :
26O||33||3||213400	et ille viderit gladium venientem super terram, et cecinerit buccina, et annuntiaverit populo :
26O||33||4||213410	audiens autem, quisquis ille est, sonitum buccinæ, et non se observaverit, veneritque gladius, et tulerit eum, sanguis ipsius super caput ejus erit.
26O||33||5||213420	Sonum buccinæ audivit, et non se observavit : sanguis ejus in ipso erit ; si autem se custodierit, animam suam salvabit.
26O||33||6||213430	Quod si speculator viderit gladium venientem, et non insonuerit buccina, et populus se non custodierit, veneritque gladius, et tulerit de eis animam : ille quidem in iniquitate sua captus est, sanguinem autem ejus de manu speculatoris requiram.
26O||33||7||213440	Et tu, fili hominis, speculatorem dedi te domui Israël : audiens ergo ex ore meo sermonem, annuntiabis eis ex me.
26O||33||8||213450	Si me dicente ad impium : Impie, morte morieris : non fueris locutus ut se custodiat impius a via sua, ipse impius in iniquitate sua morietur, sanguinem autem ejus de manu tua requiram.
26O||33||9||213460	Si autem annuntiante te ad impium ut a viis suis convertatur, non fuerit conversus a via sua, ipse in iniquitate sua morietur, porro tu animam tuam liberasti.
26O||33||10||213470	Tu ergo, fili hominis, dic ad domum Israël : Sic locuti estis, dicentes : Iniquitates nostræ et peccata nostra super nos sunt, et in ipsis nos tabescimus : quomodo ergo vivere poterimus ?
26O||33||11||213480	Dic ad eos : Vivo ego, dicit Dominus Deus, nolo mortem impii, sed ut convertatur impius a via sua, et vivat. Convertimini, convertimini a viis vestris pessimis : et quare moriemini, domus Israël ?
26O||33||12||213490	Tu itaque, fili hominis, dic ad filios populi tui : Justitia justi non liberabit eum, in quacumque die peccaverit : et impietas impii non nocebit ei, in quacumque die conversus fuerit ab impietate sua : et justus non poterit vivere in justitia sua, in quacumque die peccaverit.
26O||33||13||213500	Etiamsi dixero justo quod vita vivat, et confisus in justitia sua fecerit iniquitatem, omnes justitiæ ejus oblivioni tradentur, et in iniquitate sua quam operatus est, in ipsa morietur.
26O||33||14||213510	Si autem dixero impio : Morte morieris : et egerit pœnitentiam a peccato suo, feceritque judicium et justitiam,
26O||33||15||213520	et pignus restituerit ille impius, rapinamque reddiderit, in mandatis vitæ ambulaverit, nec fecerit quidquam injustum, vita vivet, et non morietur.
26O||33||16||213530	Omnia peccata ejus, quæ peccavit, non imputabuntur ei : judicium et justitiam fecit : vita vivet.
26O||33||17||213540	Et dixerunt filii populi tui : Non est æqui ponderis via Domini : et ipsorum via injusta est.
26O||33||18||213550	Cum enim recesserit justus a justitia sua, feceritque iniquitates, morietur in eis.
26O||33||19||213560	Et cum recesserit impius ab impietate sua, feceritque judicium et justitiam, vivet in eis.
26O||33||20||213570	Et dicitis : Non est recta via Domini. Unumquemque juxta vias suas judicabo de vobis, domus Israël.
26O||33||21||213580	Et factum est in duodecimo anno, in decimo mense, in quinta mensis transmigrationis nostræ, venit ad me qui fugerat de Jerusalem, dicens : Vastata est civitas.
26O||33||22||213590	Manus autem Domini facta fuerat ad me vespere, antequam veniret qui fugerat : aperuitque os meum donec veniret ad me mane : et aperto ore meo, non silui amplius.
26O||33||23||213600	Et factum est verbum Domini ad me, dicens :
26O||33||24||213610	Fili hominis, qui habitant in ruinosis his super humum Israël, loquentes aiunt : Unus erat Abraham, et hæreditate possedit terram : nos autem multi sumus : nobis data est terra in possessionem.
26O||33||25||213620	Idcirco dices ad eos : Hæc dicit Dominus Deus : Qui in sanguine comeditis, et oculos vestros levatis ad immunditias vestras, et sanguinem funditis, numquid terram hæreditate possidebitis ?
26O||33||26||213630	stetistis in gladiis vestris, fecistis abominationes, et unusquisque uxorem proximi sui polluit : et terram hæreditate possidebitis ?
26O||33||27||213640	Hæc dices ad eos : Sic dicit Dominus Deus : Vivo ego, quia qui in ruinosis habitant, gladio cadent : et qui in agro est, bestiis tradetur ad devorandum : qui autem in præsidiis et speluncis sunt, peste morientur.
26O||33||28||213650	Et dabo terram in solitudinem et in desertum, et deficiet superba fortitudo ejus : et desolabuntur montes Israël, eo quod nullus sit qui per eos transeat :
26O||33||29||213660	et scient quia ego Dominus, cum dedero terram eorum desolatam et desertam, propter universas abominationes suas, quas operati sunt.
26O||33||30||213670	Et tu, fili hominis, filii populi tui, qui loquuntur de te juxta muros et in ostiis domorum, et dicunt unus ad alterum, vir ad proximum suum, loquentes : Venite, et audiamus quis sit sermo egrediens a Domino.
26O||33||31||213680	Et veniunt ad te, quasi si ingrediatur populus, et sedent coram te populus meus : et audiunt sermones tuos, et non faciunt eos, quia in canticum oris sui vertunt illos, et avaritiam suam sequitur cor eorum.
26O||33||32||213690	Et es eis quasi carmen musicum, quod suavi dulcique sono canitur : et audiunt verba tua, et non faciunt ea.
26O||33||33||213700	Et cum venerit quod prædictum est (ecce enim venit), tunc scient quod prophetes fuerit inter eos.
26O||34||1||213710	Et factum est verbum Domini ad me, dicens :
26O||34||2||213720	Fili hominis, propheta de pastoribus Israël : propheta, et dices pastoribus : Hæc dicit Dominus Deus : Væ pastoribus Israël, qui pascebant semetipsos ! nonne greges a pastoribus pascuntur ?
26O||34||3||213730	Lac comedebatis, et lanis operiebamini, et quod crassum erat occidebatis, gregem autem meum non pascebatis.
26O||34||4||213740	Quod infirmum fuit non consolidastis, et quod ægrotum non sanastis : quod confractum est non alligastis, et quod abjectum est non reduxistis, et quod perierat non quæsistis : sed cum austeritate imperabatis eis, et cum potentia.
26O||34||5||213750	Et dispersæ sunt oves meæ, eo quod non esset pastor : et factæ sunt in devorationem omnium bestiarum agri, et dispersæ sunt.
26O||34||6||213760	Erraverunt greges mei in cunctis montibus, et in universo colle excelso : et super omnem faciem terræ dispersi sunt greges mei, et non erat qui requireret : non erat, inquam, qui requireret.
26O||34||7||213770	Propterea, pastores, audite verbum Domini :
26O||34||8||213780	Vivo ego, dicit Dominus Deus, quia pro eo quod facti sunt greges mei in rapinam, et oves meæ in devorationem omnium bestiarum agro, eo quod non esset pastor : neque enim quæsierunt pastores mei gregem meum, sed pascebant pastores semetipsos, et greges meos non pascebant :
26O||34||9||213790	propterea, pastores, audite verbum Domini :
26O||34||10||213800	Hæc dicit Dominus Deus : Ecce ego ipse super pastores : requiram gregem meum de manu eorum, et cessare faciam eos, ut ultra non pascant gregem, nec pascant amplius pastores semetipsos : et liberabo gregem meum de ore eorum, et non erit ultra eis in escam.
26O||34||11||213810	Quia hæc dicit Dominus Deus : Ecce ego ipse requiram oves meas, et visitabo eas.
26O||34||12||213820	Sicut visitat pastor gregem suum, in die quando fuerit in medio ovium suarum dissipatarum, sic visitabo oves meas, et liberabo eas de omnibus locis in quibus dispersæ fuerant in die nubis et caliginis.
26O||34||13||213830	Et educam eas de populis, et congregabo eas de terris, et inducam eas in terram suam, et pascam eas in montibus Israël, in rivis, et in cunctis sedibus terræ.
26O||34||14||213840	In pascuis uberrimis pascam eas, et in montibus excelsis Israël erunt pascua earum : ibi requiescent in herbis virentibus, et in pascuis pinguibus pascentur super montes Israël.
26O||34||15||213850	Ego pascam oves meas, et ego eas accubare faciam, dicit Dominus Deus.
26O||34||16||213860	Quod perierat requiram, et quod abjectum erat reducam, et quod confractum fuerat alligabo, et quod infirmum fuerat consolidabo, et quod pingue et forte custodiam : et pascam illas in judicio.
26O||34||17||213870	Vos autem, greges mei, hæc dicit Dominus Deus : Ecce ego judico inter pecus et pecus, arietum et hircorum.
26O||34||18||213880	Nonne satis vobis erat pascua bona depasci ? insuper et reliquias pascarum vestrarum conculcastis pedibus vestris : et cum purissimam aquam biberetis, reliquam pedibus vestris turbabatis :
26O||34||19||213890	et oves meæ his quæ conculcata pedibus vestris fuerant, pascebantur : et quæ pedes vestri turbaverant, hæc bibebant.
26O||34||20||213900	Propterea hæc dicit Dominus Deus ad vos : Ecce ego ipse judico inter pecus pingue et macilentum :
26O||34||21||213910	pro eo quod lateribus et humeris impingebatis, et cornibus vestris ventilabatis omnia infirma pecora, donec dispergerentur foras,
26O||34||22||213920	salvabo gregem meum, et non erit ultra in rapinam, et judicabo inter pecus et pecus.
26O||34||23||213930	Et suscitabo super eas pastorem unum, qui pascat eas, servum meum David : ipse pascet eas, et ipse erit eis in pastorem.
26O||34||24||213940	Ego autem Dominus ero eis in Deum, et servus meus David princeps in medio eorum : ego Dominus locutus sum.
26O||34||25||213950	Et faciam cum eis pactum pacis, et cessare faciam bestias pessimas de terra : et qui habitant in deserto, securi dormient in saltibus.
26O||34||26||213960	Et ponam eos in circuitu collis mei benedictionem : et deducam imbrem in tempore suo ; pluviæ benedictionis erunt.
26O||34||27||213970	Et dabit lignum agri fructum suum, et terra dabit germen suum, et erunt in terra sua absque timore, et scient quia ego Dominus, cum contrivero catenas jugi eorum, et eruero eos de manu imperantium sibi.
26O||34||28||213980	Et non erunt ultra in rapinam in gentibus, neque bestiæ terræ devorabunt eos : sed habitabunt confidenter absque ullo terrore.
26O||34||29||213990	Et suscitabo eis germen nominatum, et non erunt ultra imminuti fame in terra, neque portabunt ultra opprobrium gentium.
26O||34||30||214000	Et scient quia ego Dominus Deus eorum cum eis, et ipsi populus meus domus Israël, ait Dominus Deus.
26O||34||31||214010	Vos autem, greges mei, greges pascuæ meæ, homines estis : et ego Dominus Deus vester, dicit Dominus Deus.
26O||35||1||214020	Et factus est sermo Domini ad me, dicens :
26O||35||2||214030	Fili hominis, pone faciem tuam adversum montem Seir, et prophetabis de eo, et dices illi :
26O||35||3||214040	Hæc dicit Dominus Deus : Ecce ego ad te, mons Seir : et extendam manum meam super te, et dabo te desolatum atque desertum.
26O||35||4||214050	Urbes tuas demoliar, et tu desertus eris : et scies quia ego Dominus.
26O||35||5||214060	Eo quod fueris inimicus sempiternus, et concluseris filios Israël in manus gladii in tempore afflictionis eorum, in tempore iniquitatis extremæ :
26O||35||6||214070	propterea vivo ego, dicit Dominus Deus, quoniam sanguini tradam te, et sanguis te persequetur : et cum sanguinem oderis, sanguis persequetur te.
26O||35||7||214080	Et dabo montem Seir desolatum atque desertum : et auferam de eo euntem et redeuntem.
26O||35||8||214090	Et implebo montes ejus occisorum suorum : in collibus tuis, et in vallibus tuis atque in torrentibus, interfecti gladio cadent.
26O||35||9||214100	In solitudines sempiternas tradam te, et civitates tuæ non habitabuntur : et scietis quia ego Dominus Deus.
26O||35||10||214110	Eo quod dixeris : Duæ gentes et duæ terræ meæ erunt, et hæreditate possidebo eas, cum Dominus esset ibi :
26O||35||11||214120	propterea vivo ego, dicit Dominus Deus, quia faciam juxta iram tuam, et secundum zelum tuum, quem fecisti odio habens eos : et notus efficiar per eos, cum te judicavero.
26O||35||12||214130	Et scies quia ego Dominus audivi universa opprobria tua, quæ locutus es de montibus Israël, dicens : Deserti ; nobis ad devorandum dati sunt.
26O||35||13||214140	Et insurrexistis super me ore vestro, et derogastis adversum me verba vestra : ego audivi.
26O||35||14||214150	Hæc dicit Dominus Deus : Lætante universa terra, in solitudinem te redigam,
26O||35||15||214160	sicuti gavisus es super hæreditatem domus Israël, eo quod fuerit dissipata, sic faciam tibi : dissipatus eris, mons Seir, et Idumæa omnis : et scient quia ego Dominus.
26O||36||1||214170	Tu autem, fili hominis, propheta super montes Israël, et dices : Montes Israël, audite verbum Domini.
26O||36||2||214180	Hæc dicit Dominus Deus : Eo quod dixerit inimicus de vobis : Euge, altitudines sempiternæ in hæreditatem datæ sunt nobis :
26O||36||3||214190	propterea vaticinare, et dic : Hæc dicit Dominus Deus : Pro eo quod desolati estis, et conculcati per circuitum, et facti in hæreditatem reliquis gentibus, et ascendistis super labium linguæ et opprobrium populi,
26O||36||4||214200	propterea, montes Israël, audite verbum Domini Dei. Hæc dicit Dominus Deus montibus et collibus, torrentibus, vallibusque et desertis, parietinis et urbibus derelictis, quæ depopulatæ sunt et subsannatæ a reliquis gentibus per circuitum.
26O||36||5||214210	Propterea hæc dicit Dominus Deus : Quoniam in igne zeli mei locutus sum de reliquis gentibus, et de Idumæa universa, quæ dederunt terram meam sibi in hæreditatem cum gaudio, et toto corde et ex animo, et ejecerunt eam ut vastarent :
26O||36||6||214220	idcirco vaticinare super humum Israël, et dices montibus et collibus, jugis et vallibus : Hæc dicit Dominus Deus : Ecce ego in zelo meo et in furore meo locutus sum, eo quod confusionem gentium sustinueritis.
26O||36||7||214230	Idcirco hæc dicit Dominus Deus : Ego levavi manum meam, ut gentes quæ in circuitu vestro sunt, ipsæ confusionem suam portent.
26O||36||8||214240	Vos autem, montes Israël, ramos vestros germinetis, et fructum vestrum afferatis populo meo Israël : prope enim est ut veniat.
26O||36||9||214250	Quia ecce ego ad vos, et convertar ad vos : et arabimini, et accipietis sementem.
26O||36||10||214260	Et multiplicabo in vobis homines, omnemque domum Israël : et habitabuntur civitates, et ruinosa instaurabuntur.
26O||36||11||214270	Et replebo vos hominibus et jumentis : et multiplicabuntur, et crescent : et habitare vos faciam sicut a principio, bonisque donabo majoribus quam habuistis ab initio : et scietis quia ego Dominus.
26O||36||12||214280	Et adducam super vos homines, populum meum Israël, et hæreditate possidebunt te : et eris eis in hæreditatem, et non addes ultra ut absque eis sis.
26O||36||13||214290	Hæc dicit Dominus Deus : Pro eo quod dicunt de vobis : Devoratrix hominum es, et suffocans gentem tuam,
26O||36||14||214300	propterea homines non comedes amplius, et gentem tuam non necabis ultra, ait Dominus Deus.
26O||36||15||214310	Nec auditam faciam in te amplius confusionem gentium, et opprobrium populorum nequaquam portabis : et gentem tuam non amittes amplius, ait Dominus Deus.
26O||36||16||214320	Et factum est verbum Domini ad me, dicens :
26O||36||17||214330	Fili hominis, domus Israël habitaverunt in humo sua, et polluerunt eam in viis suis et in studiis suis : juxta immunditiam menstruatæ facta est via eorum coram me.
26O||36||18||214340	Et effudi indignationem meam super eos pro sanguine quem fuderunt super terram, et in idolis suis polluerunt eam.
26O||36||19||214350	Et dispersi eos in gentes, et ventilati sunt in terras : juxta vias eorum et adinventiones eorum judicavi eos.
26O||36||20||214360	Et ingressi sunt ad gentes ad quas introierunt : et polluerunt nomen sanctum meum, cum diceretur de eis : Populus Domini iste est, et de terra ejus egressi sunt.
26O||36||21||214370	Et peperci nomini sancto meo, quod polluerat domus Israël in gentibus ad quas ingressi sunt.
26O||36||22||214380	Idcirco dices domui Israël : Hæc dicit Dominus Deus : Non propter vos ego faciam, domus Israël, sed propter nomen sanctum meum, quod polluistis in gentibus ad quas intrastis.
26O||36||23||214390	Et sanctificabo nomen meum magnum, quod pollutum est inter gentes, quod polluistis in medio earum, ut sciant gentes quia ego Dominus, ait Dominus exercituum, cum sanctificatus fuero in vobis coram eis.
26O||36||24||214400	Tollam quippe vos de gentibus, et congregabo vos de universis terris, et adducam vos in terram vestram.
26O||36||25||214410	Et effundam super vos aquam mundam, et mundabimini ab omnibus inquinamentis vestris, et ab universis idolis vestris mundabo vos.
26O||36||26||214420	Et dabo vobis cor novum, et spiritum novum ponam in medio vestri : et auferam cor lapideum de carne vestra, et dabo vobis cor carneum.
26O||36||27||214430	Et spiritum meum ponam in medio vestri : et faciam ut in præceptis meis ambuletis, et judicia mea custodiatis et operemini.
26O||36||28||214440	Et habitabitis in terra quam dedi patribus vestris : et eritis mihi in populum, et ego ero vobis in Deum.
26O||36||29||214450	Et salvabo vos ex universis inquinamentis vestris : et vocabo frumentum et multiplicabo illud, et non imponam vobis famem.
26O||36||30||214460	Et multiplicabo fructum ligni, et genimina agri, ut non portetis ultra opprobrium famis in gentibus.
26O||36||31||214470	Et recordabimini viarum vestrarum pessimarum, studiorumque non bonorum : et displicebunt vobis iniquitates vestræ et scelera vestra.
26O||36||32||214480	Non propter vos ego faciam, ait Dominus Deus : notum sit vobis : confundimini, et erubescite super viis vestris, domus Israël.
26O||36||33||214490	Hæc dicit Dominus Deus : In die qua mundavero vos ex omnibus iniquitatibus vestris, et inhabitari fecero urbes, et instauravero ruinosa,
26O||36||34||214500	et terra deserta fuerit exculta, quæ quondam erat desolata in oculis omnis viatoris,
26O||36||35||214510	dicent : Terra illa inculta facta est ut hortus voluptatis : et civitates desertæ, et destitutæ atque suffossæ, munitæ sederunt.
26O||36||36||214520	Et scient gentes quæcumque derelictæ fuerint in circuitu vestro, quia ego Dominus ædificavi dissipata, plantavique inculta : ego Dominus locutus sim, et fecerim.
26O||36||37||214530	Hæc dicit Dominus Deus : Adhuc in hoc invenient me domus Israël, ut faciam eis : multiplicabo eos sicut gregem hominum,
26O||36||38||214540	ut gregem sanctum, ut gregem Jerusalem in solemnitatibus ejus : sic erunt civitates desertæ, plenæ gregibus hominum : et scient quia ego Dominus.
26O||37||1||214550	Facta est super me manus Domini, et eduxit me in spiritu Domini, et dimisit me in medio campi, qui erat plenus ossibus.
26O||37||2||214560	Et circumduxit me per ea in gyro : erant autem multa valde super faciem campi, siccaque vehementer.
26O||37||3||214570	Et dixit ad me : Fili hominis, putasne vivent ossa ista ? Et dixi : Domine Deus, tu nosti.
26O||37||4||214580	Et dixit ad me : Vaticinare de ossibus istis, et dices eis : Ossa arida, audite verbum Domini.
26O||37||5||214590	Hæc dicit Dominus Deus ossibus his : Ecce ego intromittam in vos spiritum, et vivetis.
26O||37||6||214600	Et dabo super vos nervos, et succrescere faciam super vos carnes, et superextendam in vobis cutem, et dabo vobis spiritum, et vivetis : et scietis quia ego Dominus.
26O||37||7||214610	Et prophetavi sicut præceperat mihi : factus est autem sonitus, prophetante me, et ecce commotio : et accesserunt ossa ad ossa, unumquodque ad juncturam suam.
26O||37||8||214620	Et vidi, et ecce super ea nervi et carnes ascenderunt, et extenta est in eis cutis desuper, et spiritum non habebant.
26O||37||9||214630	Et dixit ad me : Vaticinare ad spiritum : vaticinare, fili hominis, et dices ad spiritum : Hæc dicit Dominus Deus : A quatuor ventis veni, spiritus, et insuffla super interfectos istos, et reviviscant.
26O||37||10||214640	Et prophetavi sicut præceperat mihi : et ingressus est in ea spiritus, et vixerunt : steteruntque super pedes suos, exercitus grandis nimis valde.
26O||37||11||214650	Et dixit ad me : Fili hominis, ossa hæc universa, domus Israël est. Ipsi dicunt : Aruerunt ossa nostra, et periit spes nostra, et abscissi sumus.
26O||37||12||214660	Propterea vaticinare, et dices ad eos : Hæc dicit Dominus Deus : Ecce ego aperiam tumulos vestros, et educam vos de sepulchris vestris, populus meus, et inducam vos in terram Israël.
26O||37||13||214670	Et scietis quia ego Dominus, cum aparuero sepulchra vestra, et eduxero vos de tumulis vestris, popule meus,
26O||37||14||214680	et dedero spiritum meum in vobis, et vixeritis : et requiescere vos faciam super humum vestram, et scietis quia ego Dominus locutus sum, et feci, ait Dominus Deus.
26O||37||15||214690	Et factus est sermo Domini ad me, dicens :
26O||37||16||214700	Et tu, fili hominis, sume tibi lignum unum, et scribe super illud : Judæ, et filiorum Israël sociorum ejus : et tolle lignum alterum, et scribe super illud : Joseph, ligno Ephraim, et cunctæ domui Israël sociorumque ejus.
26O||37||17||214710	Et adjunge illa unum ad alterum tibi in lignum unum : et erunt in unionem in manu tua.
26O||37||18||214720	Cum autem dixerint ad te filii populi tui loquentes : Nonne indicas nobis quid in his tibi velis ?
26O||37||19||214730	loqueris ad eos : Hæc dicit Dominus Deus : Ecce ego assumam lignum Joseph, quod est in manu Ephraim, et tribus Israël, quæ sunt ei adjunctæ, et dabo eas pariter cum ligno Juda, et faciam eas in lignum unum : et erunt unum in manu ejus.
26O||37||20||214740	Erunt autem ligna super quæ scripseris in manu tua, in oculis eorum.
26O||37||21||214750	Et dices ad eos : Hæc dicit Dominus Deus : Ecce ego assumam filios Israël de medio nationum ad quas abierunt : et congregabo eos undique, et adducam eos ad humum suam.
26O||37||22||214760	Et faciam eos in gentem unam in terra in montibus Israël, et rex unus erit omnibus imperans : et non erunt ultra duæ gentes, nec dividentur amplius in duo regna :
26O||37||23||214770	neque polluentur ultra in idolis suis, et abominationibus suis, et cunctis iniquitatibus suis : et salvos eos faciam de universis sedibus in quibus peccaverunt, et emundabo eos : et erunt mihi populus, et ego ero eis Deus.
26O||37||24||214780	Et servus meus David rex super eos, et pastor unus erit omnium eorum. In judiciis meis ambulabunt, et mandata mea custodient, et facient ea.
26O||37||25||214790	Et habitabunt super terram quam dedi servo meo Jacob, in qua habitaverunt patres vestri : et habitabunt super eam ipsi, et filii eorum, et filii filiorum eorum, usque in sempiternum : et David servus meus princeps eorum in perpetuum.
26O||37||26||214800	Et percutiam illis fœdus pacis : pactum sempiternum erit eis. Et fundabo eos, et multiplicabo, et dabo sanctificationem meam in medio eorum in perpetuum.
26O||37||27||214810	Et erit tabernaculum meum in eis : et ero eis Deus, et ipsi erunt mihi populus.
26O||37||28||214820	Et scient gentes quia ego Dominus sanctificator Israël, cum fuerit sanctificatio mea in medio eorum in perpetuum.
26O||38||1||214830	Et factus est sermo Domini ad me, dicens :
26O||38||2||214840	Fili hominis, pone faciem tuam contra Gog, terram Magog, principem capitis Mosoch et Thubal, et vaticinare de eo.
26O||38||3||214850	Et dices ad eum : Hæc dicit Dominus Deus : Ecce ego ad te, Gog, principem capitis Mosoch et Thubal,
26O||38||4||214860	et circumagam te, et ponam frenum in maxillis tuis : et educam te, et omnem exercitum tuum, equos et equites vestitos loricis universos, multitudinem magnam, hastam et clypeum arripientium et gladium.
26O||38||5||214870	Persæ, Æthiopes, et Libyes cum eis, omnes scutati et galeati.
26O||38||6||214880	Gomer et universa agmina ejus, domus Thogorma, latera aquilonis, et totum robur ejus, populique multi tecum.
26O||38||7||214890	Præpara et instrue te, et omnem multitudinem tuam quæ coacervata est ad te, et esto eis in præceptum.
26O||38||8||214900	Post dies multos visitaberis : in novissimo annorum venies ad terram quæ reversa est a gladio, et congregata est de populis multis ad montes Israël, qui fuerunt deserti jugiter : hæc de populis educta est, et habitabunt in ea confidenter universi.
26O||38||9||214910	Ascendens autem quasi tempestas venies, et quasi nubes, ut operias terram, tu et omnia agmina tua, et populi multi tecum.
26O||38||10||214920	Hæc dicit Dominus Deus : In die illa, ascendent sermones super cor tuum, et cogitabis cogitationem pessimam :
26O||38||11||214930	et dices : Ascendam ad terram absque muro : veniam ad quiescentes habitantesque secure : hi omnes habitant sine muro, vectes et portæ non sunt eis :
26O||38||12||214940	ut diripias spolia, et invadas prædam, ut inferas manum tuam super eos qui deserti fuerant, et postea restituti, et super populum qui est congregatus ex gentibus, qui possidere cœpit et esse habitator umbilici terræ.
26O||38||13||214950	Saba, et Dedan, et negotiatores Tharsis, et omnes leones ejus, dicent tibi : Numquid ad sumenda spolia tu venis ? ecce ad diripiendam prædam congregasti multitudinem tuam, ut tollas argentum et aurum, et auferas supellectilem atque substantiam, et diripias manubias infinitas.
26O||38||14||214960	Propterea vaticinare, fili hominis, et dices ad Gog : Hæc dicit Dominus Deus : Numquid non in die illo, cum habitaverit populus meus Israël confidenter, scies ?
26O||38||15||214970	et venies de loco tuo a lateribus aquilonis, tu et populi multi tecum, ascensores equorum universi, cœtus magnus, et exercitus vehemens.
26O||38||16||214980	Et ascendes super populum meum Israël quasi nubes, ut operias terram. In novissimis diebus erit, et adducam te super terram meam : ut sciant gentes me cum sanctificatus fuero in te in oculis eorum, o Gog !
26O||38||17||214990	Hæc dicit Dominus Deus : Tu ergo ille es, de quo locutus sum in diebus antiquis, in manu servorum meorum prophetarum Israël, qui prophetaverunt in diebus illorum temporum, ut adducerem te super eos.
26O||38||18||215000	Et erit in die illa, in die adventus Gog super terram Israël, ait Dominus Deus, ascendet indignatio mea in furore meo.
26O||38||19||215010	Et in zelo meo, in igne iræ meæ locutus sum, quia in die illa erit commotio magna super terram Israël :
26O||38||20||215020	et commovebuntur a facie mea pisces maris, et volucres cæli, et bestiæ agri, et omne reptile quod movetur super humum, cunctique homines qui sunt super faciem terræ : et subvertentur montes, et cadent sepes, et omnis murus corruet in terram.
26O||38||21||215030	Et convocabo adversus eum in cunctis montibus meis gladium, ait Dominus Deus : gladius uniuscujusque in fratrem suum dirigetur.
26O||38||22||215040	Et judicabo eum peste, et sanguine, et imbre vehementi, et lapidibus immensis : ignem et sulphur pluam super eum, et super exercitum ejus, et super populos multos qui sunt cum eo.
26O||38||23||215050	Et magnificabor, et sanctificabor, et notus ero in oculis multarum gentium : et scient quia ego Dominus.
26O||39||1||215060	Tu autem, fili hominis, vaticinare adversum Gog, et dices : Hæc dicit Dominus Deus : Ecce ego super te, Gog, principem capitis Mosoch et Thubal.
26O||39||2||215070	Et circumagam te, et educam te, et ascendere te faciam de lateribus aquilonis, et adducam te super montes Israël.
26O||39||3||215080	Et percutiam arcum tuum in manu sinistra tua, et sagittas tuas de manu dextera tua dejiciam.
26O||39||4||215090	Super montes Israël cades tu, et omnia agmina tua, et populi tui qui sunt tecum : feris, avibus, omnique volatili et bestiis terræ dedi te ad devorandum.
26O||39||5||215100	Super faciem agri cades, quia ego locutus sum, ait Dominus Deus.
26O||39||6||215110	Et immittam ignem in Magog, et in his qui habitant in insulis confidenter : et scient quia ego Dominus.
26O||39||7||215120	Et nomen sanctum meum notum faciam in medio populi mei Israël, et non polluam nomen sanctum meum amplius : et scient gentes quia ego Dominus, Sanctus Israël.
26O||39||8||215130	Ecce venit, et factum est, ait Dominus Deus : hæc est dies de qua locutus sum.
26O||39||9||215140	Et egredientur habitatores de civitatibus Israël, et succendent et comburent arma, clypeum et hastas, arcum et sagittas, et baculos manuum et contos : et succendent ea igni septem annis.
26O||39||10||215150	Et non portabunt ligna de regionibus, neque succident de saltibus, quoniam arma succendent igni, et deprædabuntur eos quibus prædæ fuerant, et diripient vastatores suos, ait Dominus Deus.
26O||39||11||215160	Et erit in die illa : dabo Gog locum nominatum sepulchrum in Israël, vallem viatorum ad orientem maris, quæ obstupescere faciet prætereuntes : et sepelient ibi Gog, et omnem multitudinem ejus, et vocabitur vallis multitudinis Gog.
26O||39||12||215170	Et sepelient eos domus Israël, ut mundent terram septem mensibus.
26O||39||13||215180	Sepeliet autem eum omnis populus terræ : et erit eis nominata dies in qua glorificatus sum, ait Dominus Deus.
26O||39||14||215190	Et viros jugiter constituent lustrantes terram, qui sepeliant et requirant eos qui remanserant super faciem terræ, ut emundent eam : post menses autem septem quærere incipient.
26O||39||15||215200	Et circuibunt peragrantes terram : cumque viderint os hominis, statuent juxta illud titulum, donec sepeliant illud pollinctores in valle multitudinis Gog.
26O||39||16||215210	Nomen autem civitatis Amona, et mundabunt terram.
26O||39||17||215220	Tu ergo, fili hominis, hæc dicit Dominus Deus : Dic omni volucri, et universis avibus, cunctisque bestiis agri : Convenite, properate, concurrite undique ad victimam meam, quam ego immolo vobis, victimam grandem super montes Israël, ut comedatis carnem, et bibatis sanguinem.
26O||39||18||215230	Carnes fortium comedetis, et sanguinem principum terræ bibetis, arietum, et agnorum, et hircorum, taurorumque et altilium, et pinguium omnium.
26O||39||19||215240	Et comedetis adipem in saturitatem, et bibetis sanguinem in ebrietatem, de victima quam ego immolabo vobis :
26O||39||20||215250	et saturabimini super mensam meam de equo, et equite forti, et de universis viris bellatoribus, ait Dominus Deus.
26O||39||21||215260	Et ponam gloriam meam in gentibus : et videbunt omnes gentes judicium meum quod fecerim, et manum meam quam posuerim super eos.
26O||39||22||215270	Et scient domus Israël quia ego Dominus Deus eorum, a die illa et deinceps.
26O||39||23||215280	Et scient gentes quoniam in iniquitate sua capta sit domus Israël, eo quod dereliquerint me, et absconderim faciem meam ab eos, et tradiderim eos in manus hostium, et ceciderint in gladio universi.
26O||39||24||215290	Juxta immunditiam eorum et scelus feci eis, et abscondi faciem meam ab illis.
26O||39||25||215300	Propterea hæc dicit Dominus Deus : Nunc reducam captivitatem Jacob, et miserebor omnis domus Israël, et assumam zelum pro nomine sancto meo.
26O||39||26||215310	Et portabunt confusionem suam, et omnem prævaricationem qua prævaricati sunt in me, cum habitaverint in terra sua confidenter, neminem formidantes :
26O||39||27||215320	et reduxero eos de populis, et congregavero de terris inimicorum suorum, et sanctificatus fuero in eis, in oculis gentium plurimarum.
26O||39||28||215330	Et scient quia ego Dominus Deus eorum, eo quod transtulerim eos in nationes, et congregaverim eos super terram suam, et non dereliquerim quemquam ex eis ibi.
26O||39||29||215340	Et non abscondam ultra faciem meam ab eis, eo quod effuderim spiritum meum super omnem domum Israël, ait Dominus Deus.
26O||40||1||215350	In vigesimo quinto anno transmigrationis nostræ, in exordio anni, decima mensis, quartodecimo anno postquam percussa est civitas, in ipsa hac die, facta est super me manus Domini, et adduxit me illuc.
26O||40||2||215360	In visionibus Dei adduxit me in terram Israël, et dimisit me super montem excelsum nimis, super quem erat quasi ædificium civitatis vergentis ad austrum.
26O||40||3||215370	Et introduxit me illuc : et ecce vir cujus erat species quasi species æris, et funiculus lineus in manu ejus, et calamus mensuræ in manu ejus : stabat autem in porta.
26O||40||4||215380	Et locutus est ad me idem vir : Fili hominis, vide oculis tuis, et auribus tuis audi, et pone cor tuum in omnia quæ ego ostendam tibi, quia ut ostendantur tibi adductus es huc ; annuntia omnia quæ tu vides domui Israël.
26O||40||5||215390	Et ecce murus forinsecus in circuitu domus undique : et in manu viri calamus mensuræ sex cubitorum et palmo : et mensus est latitudinem ædificii calamo uno, altitudinem quoque calamo uno.
26O||40||6||215400	Et venit ad portam quæ respiciebat viam orientalem, et ascendit per gradus ejus : et mensus est limen portæ calamo uno latitudinem, id est, limen unum calamo uno in latitudine.
26O||40||7||215410	Et thalamum uno calamo in longum, et uno calamo in latum : et inter thalamos, quinque cubitos.
26O||40||8||215420	Et limen portæ, juxta vestibulum portæ intrinsecus, calamo uno.
26O||40||9||215430	Et mensus est vestibulum portæ octo cubitorum, et frontem ejus duobus cubitis : vestibulum autem portæ erat intrinsecus.
26O||40||10||215440	Porro thalami portæ ad viam orientalem, tres hinc et tres inde : mensura una trium, et mensura una frontium ex utraque parte.
26O||40||11||215450	Et mensus est latitudinem liminis portæ decem cubitorum, et longitudinem portæ tredecim cubitorum.
26O||40||12||215460	Et marginem ante thalamos, cubiti unius, et cubitus unus finis utrimque : thalami autem sex cubitorum erant hinc et inde.
26O||40||13||215470	Et mensus est portam a tecto thalami usque ad tectum ejus, latitudinem viginti quinque cubitorum, ostium contra ostium.
26O||40||14||215480	Et fecit frontes per sexaginta cubitos, et ad frontem atrium portæ undique per circuitum.
26O||40||15||215490	Et ante faciem portæ quæ pertingebat usque ad faciem vestibuli portæ interioris, quinquagita cubitos.
26O||40||16||215500	Et fenestras obliquas in thalamis et in frontibus eorum, quæ erant intra portam undique per circuitum : similiter autem erant et in vestibulis fenestræ per gyrum intrinsecus, et ante frontes pictura palmarum.
26O||40||17||215510	Et eduxit me ad atrium exterius : et ecce gazophylacia, et pavimentum stratum lapide in atrio per circuitum : triginta gazophylacia in circuitu pavimenti.
26O||40||18||215520	Et pavimentum in fronte portarum, secundum longitudinem portarum erat inferius.
26O||40||19||215530	Et mensus est latitudinem a facie portæ inferioris usque ad frontem atrii interioris extrinsecus : centum cubitos ad orientem et ad aquilonem.
26O||40||20||215540	Portam quoque quæ respiciebat viam aquilonis atrii exterioris, mensus est tam in longitudine quam in latitudine.
26O||40||21||215550	Et thalamos ejus tres hinc et tres inde, et frontem ejus et vestibulum ejus secundum mensuram portæ prioris, quinquaginta cubitorum longitudinem ejus, et latitudinem viginti quinque cubitorum.
26O||40||22||215560	Fenestræ autem ejus, et vestibulum, et sculpturæ secundum mensuram portæ quæ respiciebat ad orientem : et septem graduum erat ascensus ejus, et vestibulum ante eam.
26O||40||23||215570	Et porta atrii interioris contra portam aquilonis, et orientalem : et mensus est a porta usque ad portam centum cubitos.
26O||40||24||215580	Et eduxit me ad viam australem : et ecce porta quæ respiciebat ad austrum : et mensus est frontem ejus, et vestibulum ejus, juxta mensuras superiores.
26O||40||25||215590	Et fenestras ejus, et vestibula in circuitu, sicut fenestras ceteras : quinquaginta cubitorum longitudine, et latitudine viginti quinque cubitorum.
26O||40||26||215600	Et in gradibus septem ascendebatur ad eam : et vestibulum ante fores ejus : et cælatæ palmæ erant, una hinc, et altera inde, in fronte ejus.
26O||40||27||215610	Et porta atrii interioris in via australi : et mensus est a porta usque ad portam in via australi, centum cubitos.
26O||40||28||215620	Et introduxit me in atrium interius ad portam australem : et mensus est portam juxta mensuras superiores.
26O||40||29||215630	Thalamum ejus, et frontem ejus, et vestibulum ejus eisdem mensuris, et fenestras ejus, et vestibulum ejus in circuitu, quinquaginta cubitos longitudinis, et latitudinis viginti quinque cubitos.
26O||40||30||215640	Et vestibulum per gyrum longitudine viginti quinque cubitorum, et latitudine quinque cubitorum :
26O||40||31||215650	et vestibulum ejus ad atrium exterius, et palmas ejus in fronte : et octo gradus erant quibus ascendebatur per eam.
26O||40||32||215660	Et introduxit me in atrium interius, per viam orientalem : et mensus est portam secundum mensuras superiores.
26O||40||33||215670	Thalamum ejus, et frontem ejus, et vestibulum ejus, sicut supra : et fenestras ejus, et vestibula ejus in circuitu, longitudine quinquaginta cubitorum, et latitudine viginti quinque cubitorum.
26O||40||34||215680	Et vestibulum ejus, id est, atrii exterioris, et palmæ cælatæ in fronte ejus, hinc et inde : et in octo gradibus ascensus ejus.
26O||40||35||215690	Et introduxit me ad portam quæ respiciebat ad aquilonem : et mensus est secundum mensuras superiores.
26O||40||36||215700	Thalamum ejus, et frontem ejus, et vestibulum ejus, et fenestras ejus per circuitum, longitudine quinquaginta cubitorum, et latitudine viginti quinque cubitorum.
26O||40||37||215710	Et vestibulum ejus respiciebat ad atrium exterius : et cælatura palmarum in fronte ejus, hinc et inde : et in octo gradibus ascensus ejus.
26O||40||38||215720	Et per singula gazophylacia ostium in frontibus portarum : ibi lavabant holocaustum.
26O||40||39||215730	Et in vestibulo portæ, duæ mensæ hinc, et duæ mensæ inde, ut immoletur super eas holocaustum, et pro peccato et pro delicto.
26O||40||40||215740	Et ad latus exterius, quod ascendit ad ostium portæ quæ pergit ad aquilonem, duæ mensæ : et ad latus alterum, ante vestibulum portæ, duæ mensæ :
26O||40||41||215750	quatuor mensæ hinc, et quatuor mensæ inde : per latera portæ octo mensæ erant, super quas immolabant.
26O||40||42||215760	Quatuor autem mensæ ad holocaustum de lapidibus quadris exstructæ, longitudine cubiti unius et dimidii, et latitudine cubiti unius et dimidii, et altitudine cubiti unius : super quas ponant vasa in quibus immolantur holocaustum et victima.
26O||40||43||215770	Et labia earum palmi unius, reflexa intrinsecus per circuitum : super mensas autem carnes oblationis.
26O||40||44||215780	Et extra portam interiorem, gazophylacia cantorum in atrio interiori, quod erat in latere portæ respicientis ad aquilonem : et facies eorum contra viam australem : una ex latere portæ orientalis, quæ respiciebat ad viam aquilonis.
26O||40||45||215790	Et dixit ad me : Hoc est gazophylacium, quod respicit viam meridianam : sacerdotum erit, qui excubant in custodiis templi.
26O||40||46||215800	Porro gazophylacium, quod respicit ad viam aquilonis, sacerdotum erit, qui excubant ad ministerium altaris : isti sunt filii Sadoc, qui accedunt de filiis Levi ad Dominum ut ministrent ei.
26O||40||47||215810	Et mensus est atrium longitudine centum cubitorum, et latitudine centum cubitorum per quadrum : et altare ante faciem templi.
26O||40||48||215820	Et introduxit me in vestibulum templi : et mensus est vestibulum quinque cubitis hinc, et quinque cubitis inde : et latitudinem portæ trium cubitorum hinc, et trium cubitorum inde.
26O||40||49||215830	Longitudinem autem vestibuli viginti cubitorum, et latitudinem undecim cubitorum, et octo gradibus ascendebatur ad eam. Et columnæ erant in frontibus : una hinc, et altera inde.
26O||41||1||215840	Et introduxit me in templum, et mensus est frontes, sex cubitos latitudinis hinc, et sex cubitos latitudinis inde, latitudinem tabernaculi.
26O||41||2||215850	Et latitudo portæ, decem cubitorum erat : et latera portæ, quinque cubitis hinc, et quinque cubitis inde : et mensus est longitudinem ejus quadraginta cubitoum, et latitudinem viginti cubitorum.
26O||41||3||215860	Et introgressus intrinsecus, mensus est in fronte portæ duos cubitos : et portam, sex cubitorum : et latitudinem portæ septem cubitorum.
26O||41||4||215870	Et mensus est longitudinem ejus viginti cubitorum, et latitudinem ejus viginti cubitorum, ante faciem templi. Et dixit ad me : Hoc est Sanctum sanctorum.
26O||41||5||215880	Et mensus est parietem domus sex cubitorum : et latitudinem lateris quatuor cubitorum undique per circuitum domus.
26O||41||6||215890	Latera autem, latus ad latus, bis triginta tria : et erant eminentia, quæ ingrederentur per parietem domus, in lateribus per circuitum, ut continerent, et non attingerent parietem templi.
26O||41||7||215900	Et platea erat in rotundum, ascendens sursum per cochleam, et in cœnaculum templi deferebat per gyrum : idcirco latius erat templum in superioribus : et sic de inferioribus ascendebatur ad superiora in medium.
26O||41||8||215910	Et vidi in domo altitudinem per circuitum, fundata latera ad mensuram calami sex cubitorum spatio :
26O||41||9||215920	et latitudinem per parietem lateris forinsecus quinque cubitorum : et erat interior domus in lateribus domus.
26O||41||10||215930	Et inter gazophylacia latitudinem viginti cubitorum in circuitu domus undique,
26O||41||11||215940	et ostium lateris ad orationem : ostium unum ad viam aquilonis, et ostium unum ad viam australem : et latitudinem loci ad orationem, quinque cubitorum in circuitu.
26O||41||12||215950	Et ædificium, quod erat separatum, versumque ad viam respicientem ad mare, latitudinis septuaginta cubitorum : paries autem ædificii, quinque cubitorum latitudinis per circuitum : et longitudo ejus nonaginta cubitorum.
26O||41||13||215960	Et mensus est domus longitudinem, centum cubitorum : et quod separatum erat ædificium, et parietes ejus, longitudinis centum cubitorum.
26O||41||14||215970	Latitudo autem ante faciem domus, et ejus quod erat separatum contra orientem, centum cubitorum.
26O||41||15||215980	Et mensus est longitudinem ædificii contra faciem ejus, quod erat separatum ad dorsum : ethecas ex utraque parte centum cubitorum : et templum interius, et vestibula atrii.
26O||41||16||215990	Limina, et fenestras obliquas, et ethecas in circuitu per tres partes, contra uniuscujusque limen, stratumque ligno per gyrum in circuitu : terra autem usque ad fenestras, et fenestræ clausæ super ostia.
26O||41||17||216000	Et usque ad domum interiorem, et forinsecus per omnem parietem in circuitu intrinsecus, et forinsecus, ad mensuram.
26O||41||18||216010	Et fabrefacta cherubim et palmæ : et palma inter cherub et cherub, duasque facies habebat cherub.
26O||41||19||216020	Faciem hominis juxta palmam ex hac parte, et faciem leonis juxta palmam ex alia parte : expressam per omnem domum in circuitu.
26O||41||20||216030	De terra usque ad superiora portæ, cherubim, et palmæ cælatæ erant in pariete templi.
26O||41||21||216040	Limen quadrangulum, et facies sanctuarii, aspectus contra aspectum.
26O||41||22||216050	Altaris lignei trium cubitorum altitudo : et longitudo ejus duorum cubitorum : et anguli ejus, et longitudo ejus, et parietes ejus lignei. Et locutus est ad me : Hæc est mensa coram Domino.
26O||41||23||216060	Et duo ostia erant in templo et in sanctuario.
26O||41||24||216070	Et in duobus ostiis ex utraque parte bina erant ostiola quæ in se invicem plicabantur : bina enim ostia erant ex utraque parte ostiorum.
26O||41||25||216080	Et cælata erant in ipsis ostiis templi cherubim, et sculpturæ palmarum, sicut in parietibus quoque expressæ erant : quam ob rem et grossiora erant ligna in vestibuli fronte forinsecus.
26O||41||26||216090	Super quæ fenestræ obliquæ, et similitudo palmarum hinc atque inde in humerulis vestibuli, secundum latera domus, latitudinemque parietum.
26O||42||1||216100	Et eduxit me in atrium exterius, per viam ducentem ad aquilonem, et introduxit me in gazophylacium quod erat contra separatum ædificium, et contra ædem vergentem ad aquilonem.
26O||42||2||216110	In facie longitudinis, centum cubitos ostii aquilonis, et latitudinis quinquaginta cubitos,
26O||42||3||216120	contra viginti cubitos atrii interioris, et contra pavimentum stratum lapide atrii exterioris, ubi erat porticus juncta porticui triplici.
26O||42||4||216130	Et ante gazophylacia deambulatio decem cubitorum latitudinis, ad interiora respiciens viæ cubiti unius. Et ostia eorum ad aquilonem :
26O||42||5||216140	ubi erant gazophylacia in superioribus humiliora, quia supportabant porticus quæ ex illis eminebant de inferioribus, et de mediis ædificii.
26O||42||6||216150	Tristega enim erant, et non habebant columnas, sicut erant columnæ atriorum : propterea eminebant de inferioribus, et de mediis a terra cubitis quinquaginta.
26O||42||7||216160	Et peribolus exterior secundum gazophylacia, quæ erant in via atrii exterioris ante gazophylacia : longitudo ejus quinquaginta cubitorum :
26O||42||8||216170	quia longitudo erat gazophylaciorum atrii exterioris, quinquaginta cubitorum, et longitudo ante faciem templi, centum cubitorum.
26O||42||9||216180	Et erat subter gazophylacia hæc introitus ab oriente, ingredientium in ea de atrio exteriori.
26O||42||10||216190	In latitudine periboli atrii quod erat contra viam orientalem, in faciem ædificii separati, et erant ante ædificium gazophylacia.
26O||42||11||216200	Et via ante faciem eorum, juxta similitudinem gazophylaciorum quæ erant in via aquilonis : secundum longitudinem eorum, sic et latitudo eorum, et omnis introitus eorum, et similitudines, et ostia eorum.
26O||42||12||216210	Secundum ostia gazophylaciorum, quæ erant in via respiciente ad notum : ostium in capite viæ, quæ via erat ante vestibulum separatum per viam orientalem ingredientibus.
26O||42||13||216220	Et dixit ad me : Gazophylacia aquilonis, et gazophylacia austri, quæ sunt ante ædificium separatum, hæc sunt gazophylacia sancta, in quibus vescuntur sacerdotes qui appropinquant ad Dominum in Sancta sanctorum : ibi ponent Sancta sanctorum et oblationem pro peccato et pro delicto : locus enim sanctus est.
26O||42||14||216230	Cum autem ingressi fuerint sacerdotes, non egredientur de sanctis in atrium exterius : et ibi reponent vestimenta sua, in quibus ministrant, quia sancta sunt, vestienturque vestimentis aliis, et sic procedent ad populum.
26O||42||15||216240	Cumque complesset mensuras domus interioris, eduxit me per viam portæ quæ respiciebat ad viam orientalem : et mensus est eam undique per circuitum.
26O||42||16||216250	Mensus est autem contra ventum orientalem calamo mensuræ, quingentos calamos in calamo mensuræ per circuitum.
26O||42||17||216260	Et mensus est contra ventum aquilonis quingentos calamos in calamo mensuræ per gyrum.
26O||42||18||216270	Et ad ventum australem mensus est quingentos calamos in calamo mensuræ per circuitum.
26O||42||19||216280	Et ad ventum occidentalem mensus est quingentos calamos in calamo mensuræ.
26O||42||20||216290	Per quatuor ventos mensus est murum ejus undique per circuitum, longitudinem quingentorum cubitorum, et latitudinem quingentorum cubitorum, dividentem inter sanctuarium et vulgi locum.
26O||43||1||216300	Et duxit me ad portam quæ respiciebat ad viam orientalem.
26O||43||2||216310	Et ecce gloria Dei Israël ingrediebatur per viam orientalem : et vox erat ei quasi vox aquarum multarum, et terra splendebat a majestate ejus.
26O||43||3||216320	Et vidi visionem secundum speciem quam videram, quando venit ut disperderet civitatem : et species secundum aspectum quem videram juxta fluvium Chobar : et cecidi super faciem meam.
26O||43||4||216330	Et majestas Domini ingressa est templum per viam portæ quæ respiciebat ad orientem.
26O||43||5||216340	Et elevavit me spiritus, et introduxit me in atrium interius : et ecce repleta erat gloria Domini domus.
26O||43||6||216350	Et audivi loquentem ad me de domo : et vir qui stabat juxta me
26O||43||7||216360	dixit ad me : Fili hominis, locus solii mei, et locus vestigiorum pedum meorum, ubi habito in medio filiorum Israël in æternum : et non polluent ultra domus Israël nomen sanctum meum, ipsi et reges eorum, in fornicationibus suis, et in ruinis regum suorum, et in excelsis.
26O||43||8||216370	Qui fabricati sunt limen suum juxta limen meum, et postes suos juxta postes meos, et murus erat inter me et eos : et polluerunt nomen sanctum meum in abominationibus quas fecerunt : propter quod consumpsi eos in ira mea.
26O||43||9||216380	Nunc ergo repellant procul fornicationem suam et ruinas regum suorum a me, et habitabo in medio eorum semper.
26O||43||10||216390	Tu autem, fili hominis, ostende domui Israël templum, et confundantur ab iniquitatibus suis, et metiantur fabricam,
26O||43||11||216400	et erubescant ex omnibus quæ fecerunt. Figuram domus, et fabricæ ejus, exitus et introitus, et omnem descriptionem ejus, et universa præcepta ejus, cunctumque ordinem ejus, et omnes leges ejus ostende eis, et scribes in oculis eorum, ut custodiant omnes descriptiones ejus, et præcepta illius, et faciant ea.
26O||43||12||216410	Ista est lex domus in summitate montis : omnis finis ejus in circuitu, Sanctum sanctorum est. Hæc est ergo lex domus.
26O||43||13||216420	Istæ autem mensuræ altaris in cubito verissimo, qui habebat cubitum et palmum : in sinu ejus erat cubitus, et cubitus in latitudine : et definitio ejus usque ad labium ejus, et in circuitu palmus unus : hæc quoque erat fossa altaris.
26O||43||14||216430	Et de sinu terræ usque ad crepidinem novissimam duo cubiti, et latitudo cubiti unius : et a crepidine minore usque ad crepidinem majorem quatuor cubiti, et latitudo cubiti unius.
26O||43||15||216440	Ipse autem Ariel quatuor cubitorum, et ab Ariel usque ad sursum cornua quatuor.
26O||43||16||216450	Et Ariel duodecim cubitorum in longitudine per duodecim cubitos latitudinis, quadrangulatum æquis lateribus.
26O||43||17||216460	Et crepido quatuordecim cubitorum longitudinis per quatuordecim cubitos latitudinis in quatuor angulis ejus : et corona in circuitu ejus dimidii cubiti, et sinus ejus unius cubiti per circuitum : gradus autem ejus versi ad orientem.
26O||43||18||216470	Et dixit ad me : Fili hominis, hæc dicit Dominus Deus : Hi sunt ritus altaris, in quacumque die fuerit fabricatum, ut offeratur super illud holocaustum, et effundatur sanguis.
26O||43||19||216480	Et dabis sacerdotibus et Levitis qui sunt de semine Sadoc, qui accedunt ad me, ait Dominus Deus, ut offerant mihi vitulum de armento pro peccato.
26O||43||20||216490	Et assumens de sanguine ejus, pones super quatuor cornua ejus, et super quatuor angulos crepidinis, et super coronam in circuitu : et mundabis illud et expiabis.
26O||43||21||216500	Et tolles vitulum qui oblatus fuerit pro peccato, et combures eum in separato loco domus, extra sanctuarium.
26O||43||22||216510	Et in die secunda offeres hircum caprarum immaculatum pro peccato : et expiabunt altare sicut expiaverunt in vitulo.
26O||43||23||216520	Cumque compleveris expians illud, offeres vitulum de armento immaculatum, et arietem de grege immaculatum.
26O||43||24||216530	Et offeres eos in conspectu Domini : et mittent sacerdotes super eos sal, et offerent eos holocaustum Domino.
26O||43||25||216540	Septem diebus facies hircum pro peccato quotidie : et vitulum de armento, et arietem de pecoribus immaculatos offerent.
26O||43||26||216550	Septem diebus expiabunt altare et mundabunt illud, et implebunt manum ejus.
26O||43||27||216560	Expletis autem diebus, in die octava et ultra, facient sacerdotes super altare holocausta vestra, et quæ pro pace offerunt : et placatus ero vobis, ait Dominus Deus.
26O||44||1||216570	Et convertit me ad viam portæ sanctuarii exterioris, quæ respiciebat ad orientem : et erat clausa.
26O||44||2||216580	Et dixit Dominus ad me : Porta hæc clausa erit : non aperietur, et vir non transibit per eam, quoniam Dominus Deus Israël ingressus est per eam : eritque clausa
26O||44||3||216590	principi. Princeps ipse sedebit in ea, ut comedat panem coram Domino : per viam portæ vestibuli ingredietur, et per viam ejus egredietur.
26O||44||4||216600	Et adduxit me per viam portæ aquilonis in conspectu domus : et vidi, et ecce implevit gloria Domini domum Domini : et cecidi in faciem meam.
26O||44||5||216610	Et dixit ad me Dominus : Fili hominis, pone cor tuum, et vide oculis tuis, et auribus tuis audi omnia quæ ego loquor ad te de universis cæremoniis domus Domini, et de cunctis legibus ejus : et pones cor tuum in viis templi per omnes exitus sanctuarii.
26O||44||6||216620	Et dices ad exasperantem me domum Israël : Hæc dicit Dominus Deus : Sufficiant vobis omnia scelera vestra, domus Israël :
26O||44||7||216630	eo quod inducitis filios alienos incircumcisos corde, et incircumcisos carne, ut sint in sanctuario meo, et polluant domum meam : et offertis panes meos, adipem et sanguinem, et dissolvitis pactum meum in omnibus sceleribus vestris.
26O||44||8||216640	Et non servastis præcepta sanctuarii mei, et posuistis custodes observationum mearum in sanctuario meo vobismetipsis.
26O||44||9||216650	Hæc dicit Dominus Deus : Omnis alienigena incircumcisus corde, et incircumcisus carne, non ingredietur sanctuarium meum : omnis filius alienus qui est in medio filiorum Israël.
26O||44||10||216660	Sed et Levitæ qui longe recesserunt a me in errore filiorum Israël, et erraverunt a me post idola sua, et portaverunt iniquitatem suam,
26O||44||11||216670	erunt in sanctuario meo æditui, et janitores portarum domus, et ministri domus : ipsi mactabunt holocausta et victimas populi, et ipsi stabunt in conspectu eorum ut ministrent eis.
26O||44||12||216680	Pro eo quod ministraverunt illis in conspectu idolorum suorum, et facti sunt domui Israël in offendiculum iniquitatis : idcirco levavi manum meam super eos, ait Dominus Deus, et portabunt iniquitatem suam.
26O||44||13||216690	Et non appropinquabunt ad me ut sacerdotio fungantur mihi, neque accedent ad omne sanctuarium meum juxta Sancta sanctorum : sed portabunt confusionem suam, et scelera sua quæ fecerunt.
26O||44||14||216700	Et dabo eos janitores domus in omni ministerio ejus, et in universis quæ fient in ea.
26O||44||15||216710	Sacerdotes autem et Levitæ, filii Sadoc, qui custodierunt cæremonias sanctuarii mei, cum errarent filii Israël a me, ipsi accedent ad me ut ministrent mihi : et stabunt in conspectu meo, ut offerant mihi adipem et sanguinem, ait Dominus Deus.
26O||44||16||216720	Ipsi ingredientur sanctuarium meum, et ipsi accedent ad mensam meam, ut ministrent mihi, et custodiant cæremonias meas.
26O||44||17||216730	Cumque ingredientur portas atrii interioris, vestibus lineis induentur : nec ascendet super eos quidquam laneum, quando ministrant in portis atrii interioris et intrinsecus.
26O||44||18||216740	Vittæ lineæ erunt in capitibus eorum, et feminalia linea erunt in lumbis eorum, et non accingentur in sudore.
26O||44||19||216750	Cumque egredientur atrium exterius ad populum, exuent se vestimentis suis, in quibus ministraverant, et reponent ea in gazophylacio sanctuarii : et vestient se vestimentis aliis, et non sanctificabunt populum in vestibus suis.
26O||44||20||216760	Caput autem suum non radent neque comam nutrient : sed tondentes attondent capita sua.
26O||44||21||216770	Et vinum non bibet omnis sacerdos, quando ingressurus est atrium interius.
26O||44||22||216780	Et viduam et repudiatam non accipient uxores, sed virgines de semine domus Israël : sed et viduam quæ fuerit vidua a sacerdote, accipient.
26O||44||23||216790	Et populum meum docebunt quid sit inter sanctum et pollutum, et inter mundum et immundum ostendent eis.
26O||44||24||216800	Et cum fuerit controversia, stabunt in judiciis meis, et judicabunt : leges meas et præcepta mea in omnibus solemnitatibus meis custodient, et sabbata mea sanctificabunt.
26O||44||25||216810	Et ad mortuum hominem non ingredientur, ne polluantur, nisi ad patrem et matrem, et filium et filiam, et fratrem, et sororem quæ alterum virum non habuerit : in quibus contaminabuntur.
26O||44||26||216820	Et postquam fuerit emundatus, septem dies numerabuntur ei.
26O||44||27||216830	Et in die introitus sui in sanctuarium ad atrium interius, ut ministret mihi in sanctuario, offeret pro peccato suo, ait Dominus Deus.
26O||44||28||216840	Non erit autem eis hæreditas : ego hæreditas eorum ; et possessionem non dabitis eis in Israël : ego enim possessio eorum.
26O||44||29||216850	Victimam et pro peccato et pro delicto ipsi comedent, et omne votum in Israël ipsorum erit.
26O||44||30||216860	Et primitiva omnium primogenitorum, et omnia libamenta ex omnibus quæ offeruntur, sacerdotum erunt : et primitiva ciborum vestrorum dabitis sacerdoti, ut reponat benedictionem domui tuæ.
26O||44||31||216870	Omne morticinum, et captum a bestia, de avibus et de pecoribus, non comedent sacerdotes.
26O||45||1||216880	Cumque cœperitis terram dividere sortito, separate primitias Domino, sanctificatum de terra, longitudine viginti quinque millia, et latitudine decem millia : sanctificatum erit in omni termino ejus per circuitum.
26O||45||2||216890	Et erit ex omni parte sanctificatum quingentos per quingentos, quadrifariam per circuitum, et quinquaginta cubitis in suburbana ejus per gyrum.
26O||45||3||216900	Et a mensura ista mensurabis longitudinem viginti quinque millium, et latitudinem decem millium : et in ipso erit templum Sanctumque sanctorum.
26O||45||4||216910	Sanctificatum de terra erit sacerdotibus ministris sanctuarii, qui accedunt ad ministerium Domini : et erit eis locus in domos, et in sanctuarium sanctitatis.
26O||45||5||216920	Viginti quinque autem millia longitudinis, et decem millia latitudinis erunt Levitis qui ministrant domui : ipsi possidebunt viginti gazophylacia.
26O||45||6||216930	Et possessionem civitatis dabitis quinque millia latitudinis, et longitudinis viginti quinque millia, secundum separationem sanctuarii, omni domui Israël.
26O||45||7||216940	Principi quoque hinc et inde in separationem sanctuarii, et in possessionem civitatis, contra faciem separationis sanctuarii, et contra faciem possessionis urbis, a latere maris usque ad mare, et a latere orientis usque ad orientem : longitudinis autem juxta unamquamque partem, a termino occidentali usque ad terminum orientalem.
26O||45||8||216950	De terra erit ei possessio in Israël, et non depopulabuntur ultra principes populum meum : sed terram dabunt domui Israël secundum tribus eorum.
26O||45||9||216960	Hæc dicit Dominus Deus : Sufficiat vobis, principes Israël : iniquitatem et rapinas intermittite, et judicium et justitiam facite : separate confinia vestra a populo meo, ait Dominus Deus.
26O||45||10||216970	Statera justa, et ephi justum, et batus justus erit vobis.
26O||45||11||216980	Ephi et batus æqualia et unius mensuræ erunt, ut capiat decimam partem cori batus, et decimam partem cori ephi : juxta mensuram cori erit æqua libratio eorum.
26O||45||12||216990	Siclus autem viginti obolos habet : porro viginti sicli, et viginti quinque sicli, et quindecim sicli, mnam faciunt.
26O||45||13||217000	Et hæc sunt primitiæ quas tolletis : sextam partem ephi de coro frumenti, et sextam partem ephi de coro hordei.
26O||45||14||217010	Mensura quoque olei, batus olei, decima pars cori est : et decem bati corum faciunt, quia decem bati implent corum.
26O||45||15||217020	Et arietem unum de grege ducentorum, de his quæ nutriunt Israël, in sacrificium, et in holocaustum, et in pacifica, ad expiandum pro eis, ait Dominus Deus.
26O||45||16||217030	Omnis populus terræ tenebitur primitiis his principi in Israël.
26O||45||17||217040	Et super principem erunt holocausta, et sacrificium, et libamina, in solemnitatibus, et in calendis, et in sabbatis, et in universis solemnitatibus domus Israël : ipse faciet pro peccato sacrificium, et holocaustum, et pacifica, ad expiandum pro domo Israël.
26O||45||18||217050	Hæc dicit Dominus Deus : In primo mense, una mensis, sumes vitulum de armento immaculatum, et expiabis sanctuarium.
26O||45||19||217060	Et tollet sacerdos de sanguine quod erit pro peccato, et ponet in postibus domus, et in quatuor angulis crepidinis altaris, et in postibus portæ atrii interioris.
26O||45||20||217070	Et sic facies in septima mensis, pro unoquoque qui ignoravit, et errore deceptus est : et expiabis pro domo.
26O||45||21||217080	In primo mense, quartadecima die mensis, erit vobis Paschæ solemnitas : septem diebus azyma comedentur.
26O||45||22||217090	Et faciet princeps in die illa, pro se et pro universo populo terræ, vitulum pro peccato.
26O||45||23||217100	Et in septem dierum solemnitate faciet holocaustum Domino septem vitulos, et septem arietes immaculatos, quotidie septem diebus : et pro peccato hircum caprarum quotidie.
26O||45||24||217110	Et sacrificium ephi per vitulum, et ephi per arietem faciet, et olei hin per singula ephi.
26O||45||25||217120	Septimo mense, quintadecima die mensis, in solemnitate, faciet sicut supra dicta sunt per septem dies, tam pro peccato quam pro holocausto, et in sacrificio, et in oleo.
26O||46||1||217130	Hæc dicit Dominus Deus : Porta atrii interioris, quæ respicit ad orientem, erit clausa sex diebus in quibus opus fit : die autem sabbati aperietur, sed in die calendarum aperietur.
26O||46||2||217140	Et intrabit princeps per viam vestibuli portæ deforis, et stabit in limine portæ : et facient sacerdotes holocaustum ejus, et pacifica ejus : et adorabit super limen portæ, et egredietur : porta autem non claudetur usque ad vesperam.
26O||46||3||217150	Et adorabit populus terræ ad ostium portæ illius in sabbatis et in calendis coram Domino.
26O||46||4||217160	Holocaustum autem hoc offeret princeps Domino : in die sabbati, sex agnos immaculatos, et arietem immaculatum,
26O||46||5||217170	et sacrificium ephi per arietem, in agnis autem sacrificium quod dederit manus ejus, et olei hin per singula ephi.
26O||46||6||217180	In die autem calendarum vitulum de armento immaculatum, et sex agni et arietes immaculati erunt.
26O||46||7||217190	Et ephi per vitulum, ephi quoque per arietem faciet sacrificium : de agnis autem, sicut invenerit manus ejus, et olei hin per singula ephi.
26O||46||8||217200	Cumque ingressurus est princeps, per viam vestibuli portæ ingrediatur, et per eamdem viam exeat.
26O||46||9||217210	Et cum intrabit populus terræ in conspectu Domini in solemnitatibus, qui ingreditur per portam aquilonis, ut adoret, egrediatur per viam portæ meridianæ : porro qui ingreditur per viam portæ meridianæ, egrediatur per viam portæ aquilonis. Non revertetur per viam portæ per quam ingressus est, sed e regione illius egredietur.
26O||46||10||217220	Princeps autem in medio eorum, cum ingredientibus indredietur, et cum egredientibus egredietur.
26O||46||11||217230	Et in nundinis, et in solemnitatibus, erit sacrificium ephi per vitulum, et ephi per arietem : agnis autem erit sacrificium sicut invenerit manus ejus, et olei hin per singula ephi.
26O||46||12||217240	Cum autem fecerit princeps spontaneum holocaustum, aut pacifica voluntaria Domino, aperietur ei porta quæ respicit ad orientem, et faciet holocaustum suum et pacifica sua, sicut fieri solet in die sabbati : et egredietur, claudeturque porta postquam exierit.
26O||46||13||217250	Et agnum ejusdem anni immaculatum faciet holocaustum quotidie Domino : semper mane faciet illud.
26O||46||14||217260	Et faciet sacrificium super eo cata mane mane sextam partem ephi, et de oleo tertiam partem hin, ut misceatur similæ : sacrificium Domino legitimum, juge atque perpetuum.
26O||46||15||217270	Faciet agnum, et sacrificium, et oleum cata mane mane, holocaustum sempiternum.
26O||46||16||217280	Hæc dicit Dominuis Deus : Si dederit princeps donum alicui de filiis suis, hæreditas ejus filiorum suorum erit : possidebunt eam hæreditarie.
26O||46||17||217290	Si autem dederit legatum de hæreditate sua uni servorum suorum, erit illius usque ad annum remissionis, et revertetur ad principem : hæreditas autem ejus filiis ejus erit.
26O||46||18||217300	Et non accipiet princeps de hæreditate populi per violentiam, et de possessione eorum : sed de possessione sua hæreditatem dabit filiis suis, ut non dispergatur populus meus unusquisque a possessione sua.
26O||46||19||217310	Et introduxit me per ingressum qui erat ex latere portæ, in gazophylacia sanctuarii ad sacerdotes, quæ respiciebant ad aquilonem : et erat ibi locus vergens ad occidentem.
26O||46||20||217320	Et dixit ad me : Iste est locus ubi coquent sacerdotes pro peccato et pro delicto, ubi coquent sacrificium, ut non efferant in atrium exterius, et sanctificetur populus.
26O||46||21||217330	Et eduxit me in atrium exterius, et circumduxit me per quatuor angulos atrii : et ecce atriolum erat in angulo atrii, atriola singula per angulos atrii.
26O||46||22||217340	In quatuor angulis atrii atriola disposita, quadraginta cubitorum per longum, et triginta per latum : mensuræ unius quatuor erant.
26O||46||23||217350	Et paries per circuitum ambiens quatuor atriola : et culinæ fabricatæ erant subter porticus per gyrum.
26O||46||24||217360	Et dixit ad me : Hæc est domus culinarum, in qua coquent ministri domus Domini victimas populi.
26O||47||1||217370	Et convertit me ad portam domus, et ecce aquæ egrediebantur subter limen domus ad orientem : facies enim domus respiciebat ad orientem, aquæ autem descendebant in latus templi dextrum, ad meridiem altaris.
26O||47||2||217380	Et eduxit me per viam portæ aquilonis, et convertit me ad viam foras portam exteriorem, viam quæ respiciebat ad orientem : et ecce aquæ redundantes a latere dextro.
26O||47||3||217390	Cum egrederetur vir ad orientem, qui habebat funiculum in manu sua, et mensus est mille cubitos, et traduxit me per aquam usque ad talos.
26O||47||4||217400	Rursumque mensus est mille, et traduxit me per aquam usque ad genua.
26O||47||5||217410	Et mensus est mille, et traduxit me per aquam usque ad renes. Et mensus est mille, torrentem quem non potui pertransire, quoniam intumuerant aquæ profundi torrentis, qui non potest transvadari.
26O||47||6||217420	Et dixit ad me : Certe vidisti, fili hominis. Et eduxit me, et convertit ad ripam torrentis.
26O||47||7||217430	Cumque me convertissem, ecce in ripa torrentis ligna multa nimis ex utraque parte.
26O||47||8||217440	Et ait ad me : Aquæ istæ quæ egrediuntur ad tumulos sabuli orientalis, et descendunt ad plana deserti, intrabunt mare et exibunt : et sanabuntur aquæ.
26O||47||9||217450	Et omnis anima vivens, quæ serpit quocumque venerit torrens, vivet : et erunt pisces multi satis, postquam venerint illuc aquæ istæ : et sanabuntur et vivent omnia ad quæ venerit torrens.
26O||47||10||217460	Et stabunt super illas piscatores, ab Engaddi usque ad Engallim siccatio sagenarum erit : plurimæ species erunt piscium ejus, sicut pisces maris magni, multitudinis nimiæ.
26O||47||11||217470	In littoribus autem ejus, et in palustribus, non sanabuntur, quia in salinas dabuntur.
26O||47||12||217480	Et super torrentem orietur in ripis ejus, ex utraque parte, omne lignum pomiferum : non defluet folium ex eo, et non deficiet fructus ejus : per singulos menses afferet primitiva, quia aquæ ejus de sanctuario egredientur : et erunt fructus ejus in cibum, et folia ejus ad medicinam.
26O||47||13||217490	Hæc dicit Dominus Deus : Hic est terminus in quo possidebitis terram in duodecim tribubus Israël : quia Joseph duplicem funiculum habet.
26O||47||14||217500	Possidebitis autem eam singuli æque ut frater suus, super quam levavi manum meam ut darem patribus vestris : et cadet terra hæc vobis in possessionem.
26O||47||15||217510	Hic est autem terminus terræ : ad plagam septentrionalem, a mari magno via Hethalon, venientibus Sedada,
26O||47||16||217520	Emath, Berotha, Sabarim, quæ est inter terminum Damasci et confinium Emath, domus Tichon, quæ est juxta terminum Auran.
26O||47||17||217530	Et erit terminus a mari usque ad atrium Enon, terminus Damasci : et ab aquilone ad aquilonem, terminus Emath plaga septentrionalis.
26O||47||18||217540	Porro plaga orientalis de medio Auran, et de medio Damasci, et de medio Galaad, et de medio terræ Israël, Jordanis disterminans ad mare orientale. Metiemini etiam plagam orientalem.
26O||47||19||217550	Plaga autem australis meridiana, a Thamar usque ad aquas contradictionis Cades, et torrens usque ad mare magnum : et hæc est plaga ad meridiem australis.
26O||47||20||217560	Et plaga maris, mare magnum a confinio per directum, donec venias Emath : hæc est plaga maris.
26O||47||21||217570	Et dividetis terram istam vobis per tribus Israël :
26O||47||22||217580	et mittetis eam in hæreditatem vobis, et advenis qui accesserint ad vos, qui genuerint filios in medio vestrum : et erunt vobis sicut indigenæ inter filios Israël : vobiscum divident possessionem in medio tribuum Israël.
26O||47||23||217590	In tribu autem quacumque fuerit advena, ibi dabitis possessionem illi, ait Dominus Deus.
26O||48||1||217600	Et hæc nomina tribuum a finibus aquilonis, juxta viam Hethalon, pergentibus Emath, atrium Enan terminus Damasci ad aquilonem, juxta viam Emath : et erit ei plaga orientalis mare, Dan una.
26O||48||2||217610	Et super terminum Dan, a plaga orientali usque ad plagam maris, Aser una.
26O||48||3||217620	Et super terminum Aser, a plaga orientali usque ad plagam maris, Nephthali una.
26O||48||4||217630	Et super terminum Nephthali, a plaga orientali usque ad plagam maris, Manasse una.
26O||48||5||217640	Et super terminum Manasse, a plaga orientali usque ad plagam maris, Ephraim una.
26O||48||6||217650	Et super terminum Ephraim, a plaga orientali usque ad plagam maris, Ruben una.
26O||48||7||217660	Et super terminum Ruben, a plaga orientali usque ad plagam maris, Juda una.
26O||48||8||217670	Et super terminum Juda, a plaga orientali usque ad plagam maris, erunt primitiæ quas separabitis, viginti quinque millibus latitudinis et longitudinis, sicuti singulæ partes a plaga orientali usque ad plagam maris : et erit sanctuarium in medio ejus.
26O||48||9||217680	Primitiæ quas separabitis Domino, longitudo viginti quinque millibus, et latitudo decem millibus.
26O||48||10||217690	Hæ autem erunt primitiæ sanctuarii sacerdotum, ad aquilonem longitudinis viginti quinque millia, et ad mare latitudinis decem millia, sed et ad orientem latitudinis decem millia, et ad meridiem longitudinis viginti quinque millia : et erit sanctuarium Domini in medio ejus.
26O||48||11||217700	Sacerdotibus sanctuarium erit de filiis Sadoc, qui custodierunt cæremonias meas, et non erraverunt cum errarent filii Israël, sicut erraverunt et Levitæ.
26O||48||12||217710	Et erunt eis primitiæ de primitiis terræ Sanctum sanctorum, juxta terminum Levitarum.
26O||48||13||217720	Sed et Levitis similiter, juxta fines sacerdotum, viginti quinque millia longitudinis, et latitudinis decem millia. Omnis longitudo viginti et quinque millium, et latitudo decem millium.
26O||48||14||217730	Et non venundabunt ex eo, neque mutabunt : neque transferentur primitiæ terræ, quia sanctificatæ sunt Domino.
26O||48||15||217740	Quinque millia autem quæ supersunt in latitudine per viginti quinque millia, profana erunt urbis in habitaculum et in suburbana : et erit civitas in medio ejus.
26O||48||16||217750	Et hæ mensuræ ejus : ad plagam septentrionalem, quingenta et quatuor millia : et ad plagam meridianam, quingenta et quatuor millia : et ad plagam orientalem, quingenta et quatuor millia : et ad plagam occidentalem, quingenta et quatuor millia.
26O||48||17||217760	Erunt autem suburbana civitatis ad aquilonem, ducenta quinquaginta : et ad meridiem, ducenta quinquaginta : et ad orientem, ducenta quinquaginta : et ad mare, ducenta quinquaginta.
26O||48||18||217770	Quod autem reliquum fuerit in longitudine secundum primitias sanctuarii, decem millia in orientem, et decem millia in occidentem, erunt sicut primitiæ sanctuarii : et erunt fruges ejus in panes his qui serviunt civitati.
26O||48||19||217780	Servientes autem civitati, operabuntur ex omnibus tribubus Israël.
26O||48||20||217790	Omnes primitiæ viginti quinque millium, per viginti quinque millia in quadrum, separabuntur in primitias sanctuarii, et in possessionem civitatis.
26O||48||21||217800	Quod autem reliquum fuerit, principis erit ex omni parte primitiarum sanctuarii, et possessionis civitatis e regione viginti quinque millium primitiarum usque ad terminum orientalem : sed et ad mare, e regione viginti quinque millium, usque ad terminum maris, similiter in partibus principis erit : et erunt primitiæ sanctuarii, et sanctuarium templi, in medio ejus.
26O||48||22||217810	De possessione autem Levitarum, et de possessione civitatis in medio partium principis, erit inter terminum Juda et inter terminum Benjamin, et ad principem pertinebit.
26O||48||23||217820	Et reliquis tribubus, a plaga orientali usque ad plagam occidentalem, Benjamin una.
26O||48||24||217830	Et contra terminum Benjamin, a plaga orientali usque ad plagam occidentalem, Simeon una.
26O||48||25||217840	Et super terminum Simeonis, a plaga orientali usque ad plagam occidentalem, Issachar una.
26O||48||26||217850	Et super terminum Issachar, a plaga orientali usque ad plagam occidentalem, Zabulon una.
26O||48||27||217860	Et super terminum Zabulon, a plaga orientali usque ad plagam maris, Gad una.
26O||48||28||217870	Et super terminum Gad, ad plagam austri in meridie : et erit finis de Thamar usque ad aquas contradictionis Cades : hæreditas contra mare magnum.
26O||48||29||217880	Hæc est terra quam mittetis in sortem tribubus Israël, et hæ partitiones earum, ait Dominus Deus.
26O||48||30||217890	Et hi egressus civitatis : a plaga septentrionali, quingentos et quatuor millibus mensurabis.
26O||48||31||217900	Et portæ civitatis ex nominibus tribuum Israël : portæ tres a septentrione : porta Ruben una, porta Juda una, porta Levi una.
26O||48||32||217910	Et ad plagam orientalem, quingentos et quatuor millia, et portæ tres : porta Joseph una, porta Benjamin una, porta Dan una.
26O||48||33||217920	Et ad plagam meridianam, quingentos et quatuor millia metieris, et portæ tres : porta Simeonis una, porta Issachar una, porta Zabulon una.
26O||48||34||217930	Et ad plagam occidentalem, quingentos et quatuor millia, et portæ eorum tres : porta Gad una, porta Aser una, porta Nephthali una.
26O||48||35||217940	Per circuitum, decem et octo millia : et nomen civitatis ex illa die, Dominus ibidem.
27O||1||1||217950	Anno tertio regni Joakim regis Juda, venit Nabuchodonosor, rex Babylonis, in Jerusalem, et obsedit eam :
27O||1||2||217960	et tradidit Dominus in manu ejus Joakim, regem Juda, et partem vasorum domus Dei : et asportavit ea in terram Sennaar in domum dei sui, et vasa intulit in domum thesauri dei sui.
27O||1||3||217970	Et ait rex Asphenez præposito eunuchorum ut introduceret de filiis Israël, et de semine regio et tyrannorum,
27O||1||4||217980	pueros in quibus nulla esset macula, decoros forma, et eruditos omni sapientia, cautos scientia, et doctos disciplina, et qui possent stare in palatio regis, ut doceret eos litteras et linguam Chaldæorum.
27O||1||5||217990	Et constituit eis rex annonam per singulos dies de cibis suis, et de vino unde bibebat ipse, ut enutriti tribus annis, postea starent in conspectu regis.
27O||1||6||218000	Fuerunt ergo inter eos de filiis Juda, Daniel, Ananias, Misaël, et Azarias.
27O||1||7||218010	Et imposuit eis præpositus eunuchorum nomina : Danieli, Baltassar ; Ananiæ, Sidrach ; Misaëli, Misach ; et Azariæ, Abdenago.
27O||1||8||218020	Proposuit autem Daniel in corde suo ne pollueretur de mensa regis, neque de vino potus ejus : et rogavit eunuchorum præpositum ne contaminaretur.
27O||1||9||218030	Dedit autem Deus Danieli gratiam et misericordiam in conspectu principis eunuchorum.
27O||1||10||218040	Et ait princeps eunuchorum ad Danielem : Timeo ego dominum meum regem, qui constituit vobis cibum et potum : qui si viderit vultus vestros macilentiores præ ceteris adolescentibus coævis vestris, condemnabitis caput meum regi.
27O||1||11||218050	Et dixit Daniel ad Malasar, quem constituerat princeps eunuchorum super Danielem, Ananiam, Misaëlem, et Azariam :
27O||1||12||218060	Tenta nos, obsecro, servos tuos, diebus decem, et dentur nobis legumina ad vescendum, et aqua ad bibendum :
27O||1||13||218070	et contemplare vultus nostros, et vultus puerorum, qui vescuntur cibo regio : et sicut videris, facies cum servis tuis.
27O||1||14||218080	Qui, audito sermone hujuscemodi, tentavit eos diebus decem.
27O||1||15||218090	Post dies autem decem, apparuerunt vultus eorum meliores, et corpulentiores præ omnibus pueris, qui vescebantur cibo regio.
27O||1||16||218100	Porro Malasar tollebat cibaria, et vinum potus eorum : dabatque eis legumina.
27O||1||17||218110	Pueris autem his dedit Deus scientiam et disciplinam, in omni libro et sapientia : Danieli autem intelligentiam omnium visionum et somniorum.
27O||1||18||218120	Completis itaque diebus, post quos dixerat rex ut introducerentur, introduxit eos præpositus eunuchorum in conspectu Nabuchodonosor.
27O||1||19||218130	Cumque eis locutus fuisset rex, non sunt inventi tales de universis, ut Daniel, Ananias, Misaël, et Azarias : et steterunt in conspectu regis.
27O||1||20||218140	Et omne verbum sapientiæ et intellectus, quod sciscitatus est ab eis rex, invenit in eis decuplum super cunctos ariolos et magos qui erant in universo regno ejus.
27O||1||21||218150	Fuit autem Daniel usque ad annum primum Cyri regis.
27O||2||1||218160	In anno secundo regni Nabuchodonosor, vidit Nabuchodonosor somnium, et conterritus est spiritus ejus, et somnium ejus fugit ab eo.
27O||2||2||218170	Præcepit autem rex ut convocarentur arioli, et magi, et malefici, et Chaldæi, ut indicarent regi somnia sua. Qui cum venissent, steterunt coram rege.
27O||2||3||218180	Et dixit ad eos rex : Vidi somnium, et mente confusus ignoro quid viderim.
27O||2||4||218190	Responderuntque Chaldæi regi syriace : Rex, in sempiternum vive ! dic somnium servis tuis, et interpretationem ejus indicabimus.
27O||2||5||218200	Et respondens rex ait Chaldæis : Sermo recessit a me : nisi indicaveritis mihi somnium, et conjecturam ejus, peribitis vos, et domus vestræ publicabuntur.
27O||2||6||218210	Si autem somnium, et conjecturam ejus narraveritis, præmia, et dona, et honorem multum accipietis a me. Somnium igitur, et interpretationem ejus indicate mihi.
27O||2||7||218220	Responderunt secundo, atque dixerunt : Rex somnium dicat servis suis, et interpretationem illius indicabimus.
27O||2||8||218230	Respondit rex, et ait : Certe novi quod tempus redimitis, scientes quod recesserit a me sermo.
27O||2||9||218240	Si ergo somnium non indicaveritis mihi, una est de vobis sententia, quod interpretationem quoque fallacem, et deceptione plenam composueritis, ut loquamini mihi donec tempus pertranseat. Somnium itaque dicite mihi, ut sciam quod interpretationem quoque ejus veram loquamini.
27O||2||10||218250	Respondentes ergo Chaldæi coram rege, dixerunt : Non est homo super terram, qui sermonem tuum, rex, possit implere : sed neque regum quisquam magnus et potens verbum hujuscemodi sciscitatur ab omni ariolo, et mago, et Chaldæo.
27O||2||11||218260	Sermo enim, quem tu quæris, rex, gravis est : nec reperietur quisquam qui indicet illum in conspectu regis, exceptis diis, quorum non est cum hominibus conversatio.
27O||2||12||218270	Quo audito, rex, in furore et in ira magna, præcepit ut perirent omnes sapientes Babylonis.
27O||2||13||218280	Et egressa sententia, sapientes interficiebantur : quærebanturque Daniel et socii ejus, ut perirent.
27O||2||14||218290	Tunc Daniel requisivit de lege atque sententia ab Arioch principe militiæ regis, qui egressus fuerat ad interficiendos sapientes Babylonis.
27O||2||15||218300	Et interrogavit eum, qui a rege potestatem acceperat, quam ob causam tam crudelis sententia a facie regis esset egressa. Cum ergo rem indicasset Arioch Danieli,
27O||2||16||218310	Daniel ingressus rogavit regem ut tempus daret sibi ad solutionem indicandam regi.
27O||2||17||218320	Et ingressus est domum suam, Ananiæque et Misaëli et Azariæ, sociis suis, indicavit negotium,
27O||2||18||218330	ut quærerent misericordiam a facie Dei cæli super sacramento isto, et non perirent Daniel et socii ejus cum ceteris sapientibus Babylonis.
27O||2||19||218340	Tunc Danieli mysterium per visionem nocte revelatum est : et benedixit Daniel Deum cæli,
27O||2||20||218350	et locutus ait : Sit nomen Domini benedictum a sæculo et usque in sæculum : quia sapientia et fortitudo ejus sunt.
27O||2||21||218360	Et ipse mutat tempora, et ætates : transfert regna, atque constituit : dat sapientiam sapientibus, et scientiam intelligentibus disciplinam.
27O||2||22||218370	Ipse revelat profunda et abscondita, et novit in tenebris constituta : et lux cum eo est.
27O||2||23||218380	Tibi, Deus patrum nostrorum, confiteor, teque laudo, quia sapientiam et fortitudinem dedisti mihi, et nunc ostendisti mihi quæ rogavimus te, quia sermonem regis aperuisti nobis.
27O||2||24||218390	Post hæc Daniel ingressus ad Arioch, quem constituerat rex ut perderet sapientes Babylonis, sic ei locutus est : Sapientes Babylonis ne perdas : introduc me in conspectu regis, et solutionem regi narrabo.
27O||2||25||218400	Tunc Arioch festinus introduxit Danielem ad regem, et dixit ei : Inveni hominem de filiis transmigrationis Juda, qui solutionem regi annuntiet.
27O||2||26||218410	Respondit rex, et dixit Danieli, cujus nomen erat Baltassar : Putasne vere potes mihi indicare somnium, quod vidi, et interpretationem ejus ?
27O||2||27||218420	Et respondens Daniel coram rege, ait : Mysterium, quod rex interrogat, sapientes, magi, arioli, et aruspices nequeunt indicare regi :
27O||2||28||218430	sed est Deus in cælo revelans mysteria, qui indicavit tibi, rex Nabuchodonosor, quæ ventura sunt in novissimis temporibus. Somnium tuum, et visiones capitis tui in cubili tuo hujuscemodi sunt.
27O||2||29||218440	Tu, rex, cogitare cœpisti in strato tuo, quid esset futurum post hæc : et qui revelat mysteria, ostendit tibi quæ ventura sunt.
27O||2||30||218450	Mihi quoque non in sapientia, quæ est in me plus quam in cunctis viventibus, sacramentum hoc revelatum est : sed ut interpretatio regi manifesta fieret, et cogitationes mentis tuæ scires.
27O||2||31||218460	Tu, rex, videbas, et ecce quasi statua una grandis : statua illa magna, et statura sublimis stabat contra te, et intuitus ejus erat terribilis.
27O||2||32||218470	Hujus statuæ caput ex auro optimo erat, pectus autem et brachia de argento, porro venter et femora ex ære,
27O||2||33||218480	tibiæ autem ferreæ : pedum quædam pars erat ferrea, quædam autem fictilis.
27O||2||34||218490	Videbas ita, donec abscissus est lapis de monte sine manibus : et percussit statuam in pedibus ejus ferreis et fictilibus, et comminuit eos.
27O||2||35||218500	Tunc contrita sunt pariter ferrum, testa, æs, argentum, et aurum, et redacta quasi in favillam æstivæ areæ, quæ rapta sunt vento, nullusque locus inventus est eis : lapis autem, qui percusserat statuam, factus est mons magnus, et implevit universam terram.
27O||2||36||218510	hoc est somnium. Interpretationem quoque ejus dicemus coram te, rex.
27O||2||37||218520	Tu rex regum es : et Deus cæli regnum, et fortitudinem, et imperium, et gloriam dedit tibi :
27O||2||38||218530	et omnia, in quibus habitant filii hominum, et bestiæ agri : volucres quoque cæli dedit in manu tua, et sub ditione tua universa constituit : tu es ergo caput aureum.
27O||2||39||218540	Et post te consurget regnum aliud minus te argenteum : et regnum tertium aliud æreum, quod imperabit universæ terræ.
27O||2||40||218550	Et regnum quartum erit velut ferrum : quomodo ferrum comminuit, et domat omnia, sic comminuet, et conteret omnia hæc.
27O||2||41||218560	Porro quia vidisti pedum, et digitorum partem testæ figuli, et partem ferream, regnum divisum erit : quod tamen de plantario ferri orietur, secundum quod vidisti ferrum mistum testæ ex luto.
27O||2||42||218570	Et digitos pedum ex parte ferreos, et ex parte fictiles : ex parte regnum erit solidum, et ex parte contritum.
27O||2||43||218580	Quod autem vidisti ferrum mistum testæ ex luto, commiscebuntur quidem humano semine, sed non adhærebunt sibi, sicut ferrum misceri non potest testæ.
27O||2||44||218590	In diebus autem regnorum illorum suscitabit Deus cæli regnum, quod in æternum non dissipabitur, et regnum ejus alteri populo non tradetur : comminuet autem, et consumet universa regna hæc, et ipsum stabit in æternum.
27O||2||45||218600	Secundum quod vidisti, quod de monte abscissus est lapis sine manibus, et comminuit testam, et ferrum, et æs, et argentum, et aurum, Deus magnus ostendit regi quæ ventura sunt postea : et verum est somnium, et fidelis interpretatio ejus.
27O||2||46||218610	Tunc rex Nabuchodonosor cecidit in faciem suam, et Danielem adoravit, et hostias, et incensum præcepit ut sacrificarent ei.
27O||2||47||218620	Loquens ergo rex, ait Danieli : Vere Deus vester Deus deorum est, et Dominus regum, et revelans mysteria : quoniam tu potuisti aperire hoc sacramentum.
27O||2||48||218630	Tunc rex Danielem in sublime extulit, et munera multa et magna dedit ei : et constituit eum principem super omnes provincias Babylonis, et præfectum magistratuum super cunctos sapientes Babylonis.
27O||2||49||218640	Daniel autem postulavit a rege, et constituit super opera provinciæ Babylonis Sidrach, Misach, et Abdenago : ipse autem Daniel erat in foribus regis.
27O||3||1||218650	Nabuchodonosor rex fecit statuam auream, altitudine cubitorum sexaginta, latitudine cubitorum sex, et statuit eam in campo Dura, provinciæ Babylonis.
27O||3||2||218660	Itaque Nabuchodonosor rex misit ad congregandos satrapas, magistratus, et judices, duces, et tyrannos, et præfectos, omnesque principes regionum, ut convenirent ad dedicationem statuæ quam erexerat Nabuchodonosor rex.
27O||3||3||218670	Tunc congregati sunt satrapæ, magistratus, et judices, duces, et tyranni, et optimates, qui erant in potestatibus constituti, et universi principes regionum, ut convenirent ad dedicationem statuæ, quam erexerat Nabuchodonosor rex. Stabant autem in conspectu statuæ, quam posuerat Nabuchodonosor rex :
27O||3||4||218680	et præco clamabat valenter : Vobis dicitur populis, tribubus, et linguis :
27O||3||5||218690	in hora qua audieritis sonitum tubæ, et fistulæ, et citharæ, sambucæ, et psalterii, et symphoniæ, et universi generis musicorum, cadentes adorate statuam auream, quam constituit Nabuchodonosor rex.
27O||3||6||218700	Si quis autem non prostratus adoraverit, eadem hora mittetur in fornacem ignis ardentis.
27O||3||7||218710	Post hæc igitur, statim ut audierunt omnes populi sonitum tubæ, fistulæ, et citharæ, sambucæ, et psalterii, et symphoniæ, et omnis generis musicorum, cadentes omnes populi, tribus, et linguæ adoraverunt statuam auream, quam constituerat Nabuchodonosor rex.
27O||3||8||218720	Statimque in ipso tempore accedentes viri Chaldæi accusaverunt Judæos :
27O||3||9||218730	dixeruntque Nabuchodonosor regi : Rex, in æternum vive !
27O||3||10||218740	tu, rex, posuisti decretum, ut omnis homo, qui audierit sonitum tubæ, fistulæ, et citharæ, sambucæ, et psalterii, et symphoniæ, et universi generis musicorum, prosternat se, et adoret statuam auream :
27O||3||11||218750	si quis autem non procidens adoraverit, mittatur in fornacem ignis ardentis.
27O||3||12||218760	Sunt ergo viri Judæi, quos constituisti super opera regionis Babylonis, Sidrach, Misach, et Abdenago : viri isti contempserunt, rex, decretum tuum : deos tuos non colunt, et statuam auream, quam erexisti, non adorant.
27O||3||13||218770	Tunc Nabuchodonosor, in furore et in ira, præcepit ut adducerentur Sidrach, Misach, et Abdenago : qui confestim adducti sunt in conspectu regis.
27O||3||14||218780	Pronuntiansque Nabuchodonosor rex, ait eis : Verene Sidrach, Misach, et Abdenago, deos meos non colitis, et statuam auream, quam constitui, non adoratis ?
27O||3||15||218790	nunc ergo si estis parati, quacumque hora audieritis sonitum tubæ, fistulæ, citharæ, sambucæ, et psalterii, et symphoniæ, omnisque generis musicorum, prosternite vos, et adorate statuam, quam feci : quod si non adoraveritis, eadem hora mittemini in fornacem ignis ardentis : et quis est Deus, qui eripiet vos de manu mea ?
27O||3||16||218800	Respondentes Sidrach, Misach, et Abdenago, dixerunt regi Nabuchodonosor : Non oportet nos de hac re respondere tibi.
27O||3||17||218810	Ecce enim Deus noster, quem colimus, potest eripere nos de camino ignis ardentis, et de manibus tuis, o rex, liberare.
27O||3||18||218820	Quod si noluerit, notum sit tibi, rex, quia deos tuos non colimus, et statuam auream, quam erexisti, non adoramus.
27O||3||19||218830	Tunc Nabuchodonosor repletus est furore, et aspectus faciei illius immutatus est super Sidrach, Misach, et Abdenago : et præcepit ut succenderetur fornax septuplum quam succendi consueverat.
27O||3||20||218840	Et viris fortissimis de exercitu suo jussit ut ligatis pedibus Sidrach, Misach, et Abdenago, mitterent eos in fornacem ignis ardentis.
27O||3||21||218850	Et confestim viri illi vincti, cum braccis suis, et tiaris, et calceamentis, et vestibus, missi sunt in medium fornacis ignis ardentis :
27O||3||22||218860	nam jussio regis urgebat. Fornax autem succensa erat nimis : porro viros illos, qui miserant Sidrach, Misach, et Abdenago, interfecit flamma ignis.
27O||3||23||218870	Viri autem hi tres, id est, Sidrach, Misach, et Abdenago, ceciderunt in medio camino ignis ardentis, colligati.
27O||3||24||218880	Et ambulabant in medio flammæ, laudantes Deum, et benedicentes Domino.
27O||3||25||218890	Stans autem Azarias oravit sic, aperiensque os suum in medio ignis, ait :
27O||3||26||218900	Benedictus es, Domine Deus patrum nostrorum, et laudabile, et gloriosum nomen tuum in sæcula :
27O||3||27||218910	quia justus es in omnibus, quæ fecisti nobis, et universa opera tua vera, et viæ tuæ rectæ, et omnia judicia tua vera.
27O||3||28||218920	Judicia enim vera fecisti juxta omnia, quæ induxisti super nos, et super civitatem sanctam patrum nostrorum Jerusalem : quia in veritate et in judicio induxisti omnia hæc propter peccata nostra.
27O||3||29||218930	Peccavimus enim, et inique egimus recedentes a te, et deliquimus in omnibus :
27O||3||30||218940	et præcepta tua non audivimus, nec observavimus, nec fecimus sicut præceperas nobis ut bene nobis esset.
27O||3||31||218950	Omnia ergo, quæ induxisti super nos, et universa quæ fecisti nobis, in vero judicio fecisti ;
27O||3||32||218960	et tradidisti nos in manibus inimicorum nostrorum iniquorum, et pessimorum, prævaricatorumque, et regi injusto, et pessimo ultra omnem terram.
27O||3||33||218970	Et nunc non possumus aperire os : confusio, et opprobrium facti sumus servis tuis, et his qui colunt te.
27O||3||34||218980	Ne, quæsumus, tradas nos in perpetuum propter nomen tuum, et ne dissipes testamentum tuum :
27O||3||35||218990	neque auferas misericordiam tuam a nobis, propter Abraham, dilectum tuum, et Isaac, servum tuum, et Israël, sanctum tuum,
27O||3||36||219000	quibus locutus es pollicens quod multiplicares semen eorum sicut stellas cæli, et sicut arenam quæ est in littore maris ;
27O||3||37||219010	quia, Domine, imminuti sumus plus quam omnes gentes, sumusque humiles in universa terra hodie propter peccata nostra.
27O||3||38||219020	Et non est in tempore hoc princeps, et dux, et propheta, neque holocaustum, neque sacrificium, neque oblatio, neque incensum, neque locus primitiarum coram te,
27O||3||39||219030	ut possimus invenire misericordiam tuam, sed in animo contrito, et spiritu humilitatis suscipiamur.
27O||3||40||219040	Sicut in holocausto arietum, et taurorum, et sicut in millibus agnorum pinguium, sic fiat sacrificium nostrum in conspectu tuo hodie, ut placeat tibi, quoniam non est confusio confidentibus in te.
27O||3||41||219050	Et nunc sequimur te in toto corde ; et timemus te, et quærimus faciem tuam.
27O||3||42||219060	Nec confundas nos, sed fac nobiscum juxta mansuetudinem tuam, et secundum multitudinem misericordiæ tuæ.
27O||3||43||219070	Et erue nos in mirabilibus tuis, et da gloriam nomini tuo, Domine ;
27O||3||44||219080	et confundantur omnes qui ostendunt servis tuis mala : confundantur in omni potentia tua, et robur eorum conteratur :
27O||3||45||219090	et sciant quia tu es Dominus Deus solus, et gloriosus super orbem terrarum.
27O||3||46||219100	Et non cessabant qui miserant eos ministri regis succendere fornacem, naphtha, et stuppa, et pice, et malleolis,
27O||3||47||219110	et effundebatur flamma super fornacem cubitis quadraginta novem :
27O||3||48||219120	et erupit, et incendit quos reperit juxta fornacem de Chaldæis.
27O||3||49||219130	Angelus autem Domini descendit cum Azaria, et sociis ejus in fornacem : et excussit flammam ignis de fornace,
27O||3||50||219140	et fecit medium fornacis quasi ventum roris flantem, et non tetigit eos omnino ignis, neque contristavit, nec quidquam molestiæ intulit.
27O||3||51||219150	Tunc hi tres quasi ex uno ore laudabant, et glorificabant, et benedicebant Deum in fornace, dicentes :
27O||3||52||219160	Benedictus es, Domine Deus patrum nostrorum : et laudabilis, et gloriosus, et superexaltatus in sæcula. Et benedictum nomen gloriæ tuæ sanctum : et laudabile, et superexaltatum in omnibus sæculis.
27O||3||53||219170	Benedictus es in templo sancto gloriæ tuæ : et superlaudabilis, et supergloriosus in sæcula.
27O||3||54||219180	Benedictus es in throno regni tui : et superlaudabilis, et superexaltatus in sæcula.
27O||3||55||219190	Benedictus es, qui intueris abyssos, et sedes super cherubim : et laudabilis, et superexaltatus in sæcula.
27O||3||56||219200	Benedictus es in firmamento cæli : et laudabilis et gloriosus in sæcula.
27O||3||57||219210	Benedicite, omnia opera Domini, Domino : laudate et superexaltate eum in sæcula.
27O||3||58||219220	Benedicite, angeli Domini, Domino : laudate et superexaltate eum in sæcula.
27O||3||59||219230	Benedicite, cæli, Domino : laudate et superexaltate eum in sæcula.
27O||3||60||219240	Benedicite, aquæ omnes, quæ super cælos sunt, Domino : laudate et superexaltate eum in sæcula.
27O||3||61||219250	Benedicite, omnes virtutes Domini, Domino : laudate et superexaltate eum in sæcula.
27O||3||62||219260	Benedicite, sol et luna, Domino : laudate et superexaltate eum in sæcula.
27O||3||63||219270	Benedicite, stellæ cæli, Domino : laudate et superexaltate eum in sæcula.
27O||3||64||219280	Benedicite, omnis imber et ros, Domino : laudate et superexaltate eum in sæcula.
27O||3||65||219290	Benedicite, omnes spiritus Dei, Domino : laudate et superexaltate eum in sæcula.
27O||3||66||219300	Benedicite, ignis et æstus, Domino : laudate et superexaltate eum in sæcula.
27O||3||67||219310	Benedicite, frigus et æstus, Domino : laudate et superexaltate eum in sæcula.
27O||3||68||219320	Benedicite, rores et pruina, Domino : laudate et superexaltate eum in sæcula.
27O||3||69||219330	Benedicite, gelu et frigus, Domino : laudate et superexaltate eum in sæcula.
27O||3||70||219340	Benedicite, glacies et nives, Domino : laudate et superexaltate eum in sæcula.
27O||3||71||219350	Benedicite, noctes et dies, Domino laudate et superexaltate eum in sæcula.
27O||3||72||219360	Benedicite, lux et tenebræ, Domino : laudate et superexaltate eum in sæcula.
27O||3||73||219370	Benedicite, fulgura et nubes, Domino : laudate et superexaltate eum in sæcula.
27O||3||74||219380	Benedicat terra Dominum : laudet et superexaltet eum in sæcula.
27O||3||75||219390	Benedicite, montes et colles, Domino : laudate et superexaltate eum in sæcula.
27O||3||76||219400	Benedicite, universa germinantia in terra, Domino : laudate et superexaltate eum in sæcula.
27O||3||77||219410	Benedicite, fontes, Domino : laudate et superexaltate eum in sæcula.
27O||3||78||219420	Benedicite, maria et flumina, Domino : laudate et superexaltate eum in sæcula.
27O||3||79||219430	Benedicite, cete, et omnia quæ moventur in aquis, Domino : laudate et superexaltate eum in sæcula.
27O||3||80||219440	Benedicite, omnes volucres cæli, Domino : laudate et superexaltate eum in sæcula.
27O||3||81||219450	Benedicite, omnes bestiæ et pecora, Domino : laudate et superexaltate eum in sæcula.
27O||3||82||219460	Benedicite, filii hominum, Domino : laudate et superexaltate eum in sæcula.
27O||3||83||219470	Benedicat Israël Dominum : laudet et superexaltet eum in sæcula.
27O||3||84||219480	Benedicite, sacerdotes Domini, Domino : laudate et superexaltate eum in sæcula.
27O||3||85||219490	Benedicite, servi Domini, Domino : laudate et superexaltate eum in sæcula.
27O||3||86||219500	Benedicite, spiritus et animæ justorum, Domino : laudate et superexaltate eum in sæcula.
27O||3||87||219510	Benedicite, sancti et humiles corde, Domino : laudate et superexaltate eum in sæcula.
27O||3||88||219520	Benedicite, Anania, Azaria, Misaël, Domino : laudate et superexaltate eum in sæcula : quia eruit nos de inferno, et salvos fecit de manu mortis : et liberavit nos de medio ardentis flammæ, et de medio ignis eruit nos.
27O||3||89||219530	Confitemini Domino, quoniam bonus : quoniam in sæculum misericordia ejus.
27O||3||90||219540	Benedicite, omnes religiosi, Domino Deo deorum : laudate et confitemini ei, quia in omnia sæcula misericordia ejus.
27O||3||91||219550	Tunc Nabuchodonosor rex obstupuit, et surrexit propere, et ait optimatibus suis : Nonne tres viros misimus in medium ignis compeditos ? Qui respondentes regi, dixerunt : Vere, rex.
27O||3||92||219560	Respondit, et ait : Ecce ego video quatuor viros solutos, et ambulantes in medio ignis, et nihil corruptionis in eis est, et species quarti similis filio Dei.
27O||3||93||219570	Tunc accessit Nabuchodonosor ad ostium fornacis ignis ardentis, et ait : Sidrach, Misach, et Abdenago, servi Dei excelsi, egredimini, et venite. Statimque egressi sunt Sidrach, Misach, et Abdenago de medio ignis.
27O||3||94||219580	Et congregati satrapæ, et magistratus, et judices, et potentes regis contemplabantur viros illos, quoniam nihil potestatis habuisset ignis in corporibus eorum, et capillus capitis eorum non esset adustus, et sarabala eorum non fuissent immutata, et odor ignis non transisset per eos.
27O||3||95||219590	Et erumpens Nabuchodonosor, ait : Benedictus Deus eorum, Sidrach videlicet, Misach, et Abdenago : qui misit angelum suum, et eruit servos suos, qui crediderunt in eum : et verbum regis immutaverunt, et tradiderunt corpora sua ne servirent, et ne adorarent omnem deum, excepto Deo suo.
27O||3||96||219600	A me ergo positum est hoc decretum : ut omnis populus, tribus, et lingua, quæcumque locuta fuerit blasphemiam contra Deum Sidrach, Misach, et Abdenago, dispereat, et domus ejus vastetur : neque enim est alius Deus, qui possit ita salvare.
27O||3||97||219610	Tunc rex promovit Sidrach, Misach, et Abdenago in provincia Babylonis.
27O||3||98||219620	Nabuchodonosor rex, omnibus populis, gentibus, et linguis, qui habitant in universa terra, pax vobis multiplicetur.
27O||3||99||219630	Signa, et mirabilia fecit apud me Deus excelsus. Placuit ergo mihi prædicare
27O||3||100||219640	signa ejus, quia magna sunt : et mirabilia ejus, quia fortia : et regnum ejus regnum sempiternum, et potestas ejus in generationem et generationem.
27O||4||1||219650	Ego Nabuchodonosor quietus eram in domo mea, et florens in palatio meo :
27O||4||2||219660	somnium vidi, quod perterruit me : et cogitationes meæ in strato meo, et visiones capitis mei conturbaverunt me.
27O||4||3||219670	Et per me propositum est decretum ut introducerentur in conspectu meo cuncti sapientes Babylonis, et ut solutionem somnii indicarent mihi.
27O||4||4||219680	Tunc ingrediebantur arioli, magi, Chaldæi, et aruspices, et somnium narravi in conspectu eorum : et solutionem ejus non indicaverunt mihi,
27O||4||5||219690	donec collega ingressus est in conspectu meo Daniel, cui nomen Baltassar secundum nomen dei mei, qui habet spiritum deorum sanctorum in semetipso : et somnium coram ipso locutus sum.
27O||4||6||219700	Baltassar, princeps ariolorum, quoniam ego scio quod spiritum sanctorum deorum habeas in te, et omne sacramentum non est impossibile tibi : visiones somniorum meorum, quas vidi, et solutionem earum narra.
27O||4||7||219710	Visio capitis mei in cubili meo : videbam, et ecce arbor in medio terræ, et altitudo ejus nimia.
27O||4||8||219720	Magna arbor, et fortis, et proceritas ejus contingens cælum : aspectus illius erat usque ad terminos universæ terræ.
27O||4||9||219730	Folia ejus pulcherrima, et fructus ejus nimius : et esca universorum in ea. Subter eam habitabant animalia et bestiæ, et in ramis ejus conversabantur volucres cæli : et ex ea vescebatur omnis caro.
27O||4||10||219740	Videbam in visione capitis mei super stratum meum, et ecce vigil, et sanctus, de cælo descendit.
27O||4||11||219750	Clamavit fortiter, et sic ait : Succidite arborem, et præcidite ramos ejus : excutite folia ejus, et dispergite fructus ejus : fugiant bestiæ, quæ subter eam sunt, et volucres de ramis ejus.
27O||4||12||219760	Verumtamen germen radicum ejus in terra sinite, et alligetur vinculo ferreo et æreo in herbis quæ foris sunt, et rore cæli tingatur, et cum feris pars ejus in herba terræ.
27O||4||13||219770	Cor ejus ab humano commutetur, et cor feræ detur ei : et septem tempora mutentur super eum.
27O||4||14||219780	In sententia vigilum decretum est, et sermo sanctorum, et petitio : donec cognoscant viventes quoniam dominatur Excelsus in regno hominum, et cuicumque voluerit, dabit illud, et humillimum hominem constituet super eum.
27O||4||15||219790	Hoc somnium vidi ego Nabuchodonosor rex : tu ergo Baltassar interpretationem narra festinus, quia omnes sapientes regni mei non queunt solutionem edicere mihi : tu autem potes, quia spiritus deorum sanctorum in te est.
27O||4||16||219800	Tunc Daniel, cujus nomen Baltassar, cœpit intra semetipsum tacitus cogitare quasi una hora : et cogitationes ejus conturbabant eum. Respondens autem rex, ait : Baltassar, somnium et interpretatio ejus non conturbent te. Respondit Baltassar, et dixit : Domine mi, somnium his, qui te oderunt, et interpretatio ejus hostibus tuis sit.
27O||4||17||219810	Arborem, quam vidisti sublimem atque robustam, cujus altitudo pertingit ad cælum, et aspectus illius in omnem terram ;
27O||4||18||219820	et rami ejus pulcherrimi, et fructus ejus nimius, et esca omnium in ea, subter eam habitantes bestiæ agri, et in ramis ejus commorantes aves cæli :
27O||4||19||219830	tu es rex, qui magnificatus es, et invaluisti : et magnitudo tua crevit, et pervenit usque ad cælum, et potestas tua in terminos universæ terræ.
27O||4||20||219840	Quod autem vidit rex vigilem, et sanctum descendere de cælo, et dicere : Succidite arborem, et dissipate illam, attamen germen radicum ejus in terra dimittite, et vinciatur ferro et ære in herbis foris, et rore cæli conspergatur, et cum feris sit pabulum ejus, donec septem tempora mutentur super eum :
27O||4||21||219850	hæc est interpretatio sententiæ Altissimi, quæ pervenit super dominum meum regem,
27O||4||22||219860	Ejicient te ab hominibus, et cum bestiis ferisque erit habitatio tua, et fœnum ut bos comedes, et rore cæli infunderis : septem quoque tempora mutabuntur super te, donec scias quod dominetur Excelsus super regnum hominum, et cuicumque voluerit, det illud.
27O||4||23||219870	Quod autem præcepit ut relinqueretur germen radicum ejus, id est arboris : regnum tuum tibi manebit postquam cognoveris potestatem esse cælestem.
27O||4||24||219880	Quam ob rem, rex, consilium meum placeat tibi, et peccata tua eleemosynis redime, et iniquitates tuas misericordiis pauperum : forsitan ignoscet delictis tuis.
27O||4||25||219890	Omnia hæc venerunt super Nabuchodonosor regem.
27O||4||26||219900	Post finem mensium duodecim, in aula Babylonis deambulabat.
27O||4||27||219910	Responditque rex, et ait : Nonne hæc est Babylon magna, quam ego ædificavi in domum regni, in robore fortitudinis meæ, et in gloria decoris mei ?
27O||4||28||219920	Cumque sermo adhuc esset in ore regis, vox de cælo ruit : Tibi dicitur, Nabuchodonosor rex : Regnum tuum transibit a te,
27O||4||29||219930	et ab hominibus ejicient te, et cum bestiis et feris erit habitatio tua : fœnum quasi bos comedes, et septem tempora mutabuntur super te, donec scias quod dominetur Excelsus in regno hominum, et cuicumque voluerit, det illud.
27O||4||30||219940	Eadem hora sermo completus est super Nabuchodonosor, et ex hominibus abjectus est, et fœnum ut bos comedit, et rore cæli corpus ejus infectum est, donec capilli ejus in similitudinem aquilarum crescerent, et ungues ejus quasi avium.
27O||4||31||219950	Igitur post finem dierum, ego Nabuchodonosor oculos meos ad cælum levavi, et sensus meus redditus est mihi : et Altissimo benedixi, et viventem in sempiternum laudavi et glorificavi : quia potestas ejus potestas sempiterna, et regnum ejus in generationem et generationem.
27O||4||32||219960	Et omnes habitatores terræ apud eum in nihilum reputati sunt : juxta voluntatem enim suam facit tam in virtutibus cæli quam in habitatoribus terræ : et non est qui resistat manui ejus, et dicat ei : Quare fecisti ?
27O||4||33||219970	In ipso tempore sensus meus reversus est ad me, et ad honorem regni mei, decoremque perveni : et figura mea reversa est ad me, et optimates mei et magistratus mei requisierunt me, et in regno meo restitutus sum : et magnificentia amplior addita est mihi.
27O||4||34||219980	Nunc igitur, ego Nabuchodonosor laudo, et magnifico, et glorifico regem cæli : quia omnia opera ejus vera, et viæ ejus judicia, et gradientes in superbia potest humiliare.
27O||5||1||219990	Baltassar rex fecit grande convivium optimatibus suis mille : et unusquisque secundum suam bibebat ætatem.
27O||5||2||220000	Præcepit ergo jam temulentus ut afferrentur vasa aurea et argentea, quæ asportaverat Nabuchodonosor pater ejus de templo, quod fuit in Ierusalem, ut biberent in eis rex, et optimates ejus, uxoresque ejus, et concubinæ.
27O||5||3||220010	Tunc allata sunt vasa aurea, et argentea, quæ asportaverat de templo, quod fuerat in Ierusalem : et biberunt in eis rex, et optimates ejus, uxores et concubinæ illius.
27O||5||4||220020	Bibebant vinum, et laudabant deos suos aureos et argenteos, æreos, ferreos, ligneosque et lapideos.
27O||5||5||220030	In eadem hora apparuerunt digiti, quasi manus hominis scribentis contra candelabrum in superficie parietis aulæ regiæ : et rex aspiciebat articulos manus scribentis.
27O||5||6||220040	Tunc facies regis commutata est, et cogitationes ejus conturbabant eum : et compages renum ejus solvebantur, et genua ejus ad se invicem collidebantur.
27O||5||7||220050	Exclamavit itaque rex fortiter ut introducerent magos, Chaldæos, et aruspices. Et proloquens rex ait sapientibus Babylonis : Quicumque legerit scripturam hanc, et interpretationem ejus manifestam mihi fecerit, purpura vestietur, et torquem auream habebit in collo, et tertius in regno meo erit.
27O||5||8||220060	Tunc ingressi omnes sapientes regis non potuerunt nec scripturam legere, nec interpretationem indicare regi.
27O||5||9||220070	Unde rex Baltassar satis conturbatus est, et vultus illius immutatus est ; sed et optimates ejus turbabantur.
27O||5||10||220080	Regina autem pro re, quæ acciderat regi et optimatibus ejus, domum convivii ingressa est : et proloquens ait : Rex, in æternum vive ! non te conturbent cogitationes tuæ, neque facies tua immutetur.
27O||5||11||220090	Est vir in regno tuo, qui spiritum deorum sanctorum habet in se, et in diebus patris tui scientia et sapientia inventæ sunt in eo : nam et rex Nabuchodonosor pater tuus principem magorum, incantatorum, Chaldæorum, et aruspicum constituit eum, pater, inquam, tuus, o rex :
27O||5||12||220100	quia spiritus amplior, et prudentia, intelligentiaque et interpretatio somniorum, et ostensio secretorum, ac solutio ligatorum inventæ sunt in eo, hoc est in Daniele : cui rex posuit nomen Baltassar. Nunc itaque Daniel vocetur, et interpretationem narrabit.
27O||5||13||220110	Igitur introductus est Daniel coram rege : ad quem præfatus rex ait : Tu es Daniel de filiis captivitatis Judæ, quem adduxit pater meus rex de Judæa ?
27O||5||14||220120	audivi de te, quoniam spiritum deorum habeas, et scientia, intelligentiaque ac sapientia ampliores inventæ sunt in te.
27O||5||15||220130	Et nunc introgressi sunt in conspectu meo sapientes magi, ut scripturam hanc legerent, et interpretationem ejus indicarent mihi : et nequiverunt sensum hujus sermonis edicere.
27O||5||16||220140	Porro ego audivi de te, quod possis obscura interpretari, et ligata dissolvere : si ergo vales scripturam legere, et interpretationem ejus indicare mihi, purpura vestieris, et torquem auream circa collum tuum habebis, et tertius in regno meo princeps eris.
27O||5||17||220150	Ad quæ respondens Daniel, ait coram rege : Munera tua sint tibi, et dona domus tuæ alteri da : scripturam autem legam tibi, rex, et interpretationem ejus ostendam tibi.
27O||5||18||220160	O rex, Deus altissimus regnum et magnificentiam, gloriam et honorem dedit Nabuchodonosor patri tuo.
27O||5||19||220170	Et propter magnificentiam, quam dederat ei, universi populi, tribus, et linguæ tremebant, et metuebant eum : quos volebat, interficiebat : et quos volebat, percutiebat : et quos volebat, exaltabat : et quos volebat, humiliabat.
27O||5||20||220180	Quando autem elevatum est cor ejus, et spiritus illius obfirmatus est ad superbiam, depositus est de solio regni sui, et gloria ejus ablata est :
27O||5||21||220190	et a filiis hominum ejectus est, sed et cor ejus cum bestiis positum est, et cum onagris erat habitatio ejus : fœnum quoque ut bos comedebat, et rore cæli corpus ejus infectum est, donec cognosceret quod potestatem haberet Altissimus in regno hominum, et quemcumque voluerit, suscitabit super illud.
27O||5||22||220200	Tu quoque, filius ejus Baltassar, non humiliasti cor tuum, cum scires hæc omnia :
27O||5||23||220210	sed adversum Dominatorem cæli elevatus es : et vasa domus ejus allata sunt coram te, et tu, et optimates tui, et uxores tuæ, et concubinæ tuæ vinum bibistis in eis : deos quoque argenteos, et aureos, et æreos, ferreos, ligneosque et lapideos, qui non vident, neque audiunt, neque sentiunt, laudasti : porro Deum, qui habet flatum tuum in manu sua, et omnes vias tuas, non glorificasti.
27O||5||24||220220	Idcirco ab eo missus est articulus manus, quæ scripsit hoc quod exaratum est.
27O||5||25||220230	Hæc est autem scriptura, quæ digesta est : Mane, Thecel, Phares.
27O||5||26||220240	Et hæc est interpretatio sermonis. Mane : numeravit Deus regnum tuum, et complevit illud.
27O||5||27||220250	Thecel : appensus es in statera, et inventus es minus habens.
27O||5||28||220260	Phares : divisum est regnum tuum, et datum est Medis, et Persis.
27O||5||29||220270	Tunc, jubente rege, indutus est Daniel purpura, et circumdata est torques aurea collo ejus : et prædicatum est de eo quod haberet potestatem tertius in regno suo.
27O||5||30||220280	Eadem nocte interfectus est Baltassar rex Chaldæus.
27O||5||31||220290	Et Darius Medus successit in regnum, annos natus sexaginta duos.
27O||6||1||220300	Placuit Dario, et constituit super regnum satrapas centum viginti ut essent in toto regno suo.
27O||6||2||220310	Et super eos principes tres, ex quibus Daniel unus erat : ut satrapæ illis redderent rationem, et rex non sustineret molestiam.
27O||6||3||220320	Igitur Daniel superabat omnes principes et satrapas, quia spiritus Dei amplior erat in illo.
27O||6||4||220330	Porro rex cogitabat constituere eum super omne regnum : unde principes, et satrapæ quærebant occasionem ut invenirent Danieli ex latere regis : nullamque causam, et suspicionem reperire potuerunt, eo quod fidelis esset, et omnis culpa, et suspicio non inveniretur in eo.
27O||6||5||220340	Dixerunt ergo viri illi : Non inveniemus Danieli huic aliquam occasionem, nisi forte in lege Dei sui.
27O||6||6||220350	Tunc principes et satrapæ surripuerunt regi, et sic locuti sunt ei : Dari rex, in æternum vive !
27O||6||7||220360	consilium inierunt omnes principes regni tui, magistratus, et satrapæ, senatores, et judices, ut decretum imperatorium exeat, et edictum : ut omnis, qui petierit aliquam petitionem a quocumque deo et homine usque ad triginta dies, nisi a te, rex, mittatur in lacum leonum.
27O||6||8||220370	Nunc itaque rex, confirma sententiam, et scribe decretum : ut non immutetur quod statutum est a Medis et Persis, nec prævaricari cuiquam liceat.
27O||6||9||220380	Porro rex Darius proposuit edictum, et statuit.
27O||6||10||220390	Quod cum Daniel comperisset, id est, constitutam legem, ingressus est domum suam : et fenestris apertis in cœnaculo suo contra Jerusalem tribus temporibus in die flectebat genua sua, et adorabat, confitebaturque coram Deo suo sicut et ante facere consueverat.
27O||6||11||220400	Viri ergo illi curiosius inquirentes invenerunt Danielem orantem, et obsecrantem Deum suum.
27O||6||12||220410	Et accedentes locuti sunt regi super edicto : Rex, numquid non constituisti ut omnis homo qui rogaret quemquam de diis et hominibus usque ad dies triginta, nisi te, rex, mitteretur in lacum leonum ? Ad quos respondens rex, ait : Verus est sermo juxta decretum Medorum atque Persarum, quod prævaricari non licet.
27O||6||13||220420	Tunc respondentes dixerunt coram rege : Daniel de filiis captivitatis Juda, non curavit de lege tua, et de edicto quod constituisti : sed tribus temporibus per diem orat obsecratione sua.
27O||6||14||220430	Quod verbum cum audisset rex, satis contristatus est : et pro Daniele posuit cor ut liberaret eum, et usque ad occasum solis laborabat ut erueret illum.
27O||6||15||220440	Viri autem illi, intelligentes regem, dixerunt ei : Scito, rex, quia lex Medorum atque Persarum est ut omne decretum, quod constituerit rex, non liceat immutari.
27O||6||16||220450	Tunc rex præcepit, et adduxerunt Danielem, et miserunt eum in lacum leonum. Dixitque rex Danieli : Deus tuus, quem colis semper, ipse liberabit te.
27O||6||17||220460	Allatusque est lapis unus, et positus est super os laci : quem obsignavit rex annulo suo, et annulo optimatum suorum, ne quid fieret contra Danielem.
27O||6||18||220470	Et abiit rex in domum suam, et dormivit incœnatus, cibique non sunt allati coram eo, insuper et somnus recessit ab eo.
27O||6||19||220480	Tunc rex primo diluculo consurgens, festinus ad lacum leonum perrexit :
27O||6||20||220490	appropinquansque lacui, Danielem voce lacrimabili inclamavit, et affatus est eum : Daniel serve Dei viventis, Deus tuus, cui tu servis semper, putasne valuit te liberare a leonibus ?
27O||6||21||220500	Et Daniel regi respondens ait : Rex, in æternum vive !
27O||6||22||220510	Deus meus misit angelum suum, et conclusit ora leonum, et non nocuerunt mihi : quia coram eo justitia inventa est in me : sed et coram te, rex, delictum non feci.
27O||6||23||220520	Tunc vehementer rex gavisus est super eo, et Danielem præcepit educi de lacu : eductusque est Daniel de lacu, et nulla læsio inventa est in eo, quia credidit Deo suo.
27O||6||24||220530	Jubente autem rege, adducti sunt viri illi, qui accusaverant Danielem : et in lacum leonum missi sunt, ipsi, et filii, et uxores eorum : et non pervenerunt usque ad pavimentum laci, donec arriperent eos leones, et omnia ossa eorum comminuerunt.
27O||6||25||220540	Tunc Darius rex scripsit universis populis, tribubus, et linguis habitantibus in universa terra : Pax vobis multiplicetur.
27O||6||26||220550	A me constitutum est decretum, ut in universo imperio et regno meo, tremiscant et paveant Deum Danielis : ipse est enim Deus vivens, et æternus in sæcula, et regnum ejus non dissipabitur, et potestas ejus usque in æternum.
27O||6||27||220560	Ipse liberator atque salvator, faciens signa et mirabilia in cælo et in terra : qui liberavit Danielem de lacu leonum.
27O||6||28||220570	Porro Daniel perseveravit usque ad regnum Darii, regnumque Cyri Persæ.
27O||7||1||220580	Anno primo Baltassar regis Babylonis, Daniel somnium vidit : visio autem capitis ejus in cubili suo : et somnium scribens, brevi sermone comprehendit : summatimque perstringens, ait :
27O||7||2||220590	Videbam in visione mea nocte : et ecce quatuor venti cæli pugnabant in mari magno.
27O||7||3||220600	Et quatuor bestiæ grandes ascendebant de mari diversæ inter se.
27O||7||4||220610	Prima quasi leæna, et alas habebat aquilæ : aspiciebam donec evulsæ sunt alæ ejus, et sublata est de terra, et super pedes quasi homo stetit ; et cor hominis datum est ei.
27O||7||5||220620	Et ecce bestia alia similis urso in parte stetit : et tres ordines erant in ore ejus, et in dentibus ejus, et sic dicebant ei : Surge, comede carnes plurimas.
27O||7||6||220630	Post hæc aspiciebam, et ecce alia quasi pardus, et alas habebat quasi avis, quatuor super se : et quatuor capita erant in bestia, et potestas data est ei.
27O||7||7||220640	Post hæc aspiciebam in visione noctis, et ecce bestia quarta terribilis atque mirabilis, et fortis nimis : dentes ferreos habebat magnos, comedens atque comminuens, et reliqua pedibus suis conculcans : dissimilis autem erat ceteris bestiis quas videram ante eam, et habebat cornua decem.
27O||7||8||220650	Considerabam cornua, et ecce cornu aliud parvulum ortum est de medio eorum : et tria de cornibus primis evulsa sunt a facie ejus : et ecce oculi, quasi oculi hominis erant in cornu isto, et os loquens ingentia.
27O||7||9||220660	Aspiciebam donec throni positi sunt, et antiquus dierum sedit. Vestimentum ejus candidum quasi nix, et capilli capitis ejus quasi lana munda : thronus ejus flammæ ignis : rotæ ejus ignis accensus.
27O||7||10||220670	Fluvius igneus rapidusque egrediebatur a facie ejus. Millia millium ministrabant ei, et decies millies centena millia assistebant ei : judicium sedit, et libri aperti sunt.
27O||7||11||220680	Aspiciebam propter vocem sermonum grandium, quos cornu illud loquebatur : et vidi quoniam interfecta esset bestia, et perisset corpus ejus, et traditum esset ad comburendum igni :
27O||7||12||220690	aliarum quoque bestiarum ablata esset potestas, et tempora vitæ constituta essent eis usque ad tempus et tempus.
27O||7||13||220700	Aspiciebam ergo in visione noctis, et ecce cum nubibus cæli quasi filius hominis veniebat, et usque ad antiquum dierum pervenit : et in conspectu ejus obtulerunt eum.
27O||7||14||220710	Et dedit ei potestatem, et honorem, et regnum : et omnes populi, tribus, et linguæ ipsi servient : potestas ejus, potestas æterna, quæ non auferetur : et regnum ejus, quod non corrumpetur.
27O||7||15||220720	Horruit spiritus meus : ego Daniel territus sum in his, et visiones capitis mei conturbaverunt me.
27O||7||16||220730	Accessi ad unum de assistentibus, et veritatem quærebam ab eo de omnibus his. Qui dixit mihi interpretationem sermonum, et docuit me :
27O||7||17||220740	Hæ quatuor bestiæ magnæ, quatuor sunt regna, quæ consurgent de terra.
27O||7||18||220750	Suscipient autem regnum sancti Dei altissimi, et obtinebunt regnum usque in sæculum, et sæculum sæculorum.
27O||7||19||220760	Post hoc volui diligenter discere de bestia quarta, quæ erat dissimilis valde ab omnibus, et terribilis nimis : dentes et ungues ejus ferrei : comedebat, et comminuebat, et reliqua pedibus suis conculcabat :
27O||7||20||220770	et de cornibus decem, quæ habebat in capite, et de alio, quod ortum fuerat, ante quod ceciderant tria cornua : et de cornu illo, quod habebat oculos, et os loquens grandia, et majus erat ceteris.
27O||7||21||220780	Aspiciebam, et ecce cornu illud faciebat bellum adversus sanctos, et prævalebat eis,
27O||7||22||220790	donec venit antiquus dierum, et judicium dedit sanctis Excelsi, et tempus advenit, et regnum obtinuerunt sancti.
27O||7||23||220800	Et sic ait : Bestia quarta, regnum quartum erit in terra, quod majus erit omnibus regnis, et devorabit universam terram, et conculcabit, et comminuet eam.
27O||7||24||220810	Porro cornua decem ipsius regni, decem reges erunt : et alius consurget post eos, et ipse potentior erit prioribus, et tres reges humiliabit.
27O||7||25||220820	Et sermones contra Excelsum loquetur, et sanctos Altissimi conteret : et putabit quod possit mutare tempora, et leges : et tradentur in manu ejus usque ad tempus, et tempora, et dimidium temporis.
27O||7||26||220830	Et judicium sedebit, ut auferatur potentia, et conteratur, et dispereat usque in finem.
27O||7||27||220840	Regnum autem, et potestas, et magnitudo regni, quæ est subter omne cælum, detur populo sanctorum Altissimi : cujus regnum, regnum sempiternum est, et omnes reges servient ei, et obedient.
27O||7||28||220850	Hucusque finis verbi. Ego Daniel multum cogitationibus meis conturbabar, et facies mea mutata est in me : verbum autem in corde meo conservavi.
27O||8||1||220860	Anno tertio regni Baltassar regis, visio apparuit mihi. Ego Daniel, post id quod videram in principio,
27O||8||2||220870	vidi in visione mea, cum essem in Susis castro, quod est in Ælam regione : vidi autem in visione esse me super portam Ulai.
27O||8||3||220880	Et levavi oculus meos, et vidi : et ecce aries unus stabat ante paludem, habens cornua excelsa, et unum excelsius altero atque succrescens. Postea
27O||8||4||220890	vidi arietem cornibus ventilantem contra occidentem, et contra aquilonem, et contra meridiem, et omnes bestiæ non poterant resistere ei, neque liberari de manu ejus : fecitque secundum voluntatem suam, et magnificatus est.
27O||8||5||220900	Et ego intelligebam : ecce autem hircus caprarum veniebat ab occidente super faciem totius terræ, et non tangebat terram : porro hircus habebat cornu insigne inter oculos suos.
27O||8||6||220910	Et venit usque ad arietem illum cornutum, quem videram stantem ante portam, et cucurrit ad eum in impetu fortitudinis suæ.
27O||8||7||220920	Cumque appropinquasset prope arietem, efferatus est in eum, et percussit arietem : et comminuit duo cornua ejus, et non poterat aries resistere ei : cumque eum misisset in terram, conculcavit, et nemo quibat liberare arietem de manu ejus.
27O||8||8||220930	Hircus autem caprarum magnus factus est nimis : cumque crevisset, fractum est cornu magnum, et orta sunt quatuor cornua subter illud per quatuor ventos cæli.
27O||8||9||220940	De uno autem ex eis egressum est cornu unum modicum : et factum est grande contra meridiem, et contra orientem, et contra fortitudinem.
27O||8||10||220950	Et magnificatum est usque ad fortitudinem cæli : et dejecit de fortitudine, et de stellis, et conculcavit eas.
27O||8||11||220960	Et usque ad principem fortitudinis magnificatum est : et ab eo tulit juge sacrificium, et dejecit locum sanctificationis ejus.
27O||8||12||220970	Robur autem datum est ei contra juge sacrificium propter peccata : et prosternetur veritas in terra, et faciet, et prosperabitur.
27O||8||13||220980	Et audivi unum de sanctis loquentem : et dixit unus sanctus alteri nescio cui loquenti : Usquequo visio, et juge sacrificium, et peccatum desolationis quæ facta est : et sanctuarium, et fortitudo conculcabitur ?
27O||8||14||220990	Et dixit ei : Usque ad vesperam et mane, dies duo millia trecenti : et mundabitur sanctuarium.
27O||8||15||221000	Factum est autem cum viderem ego Daniel visionem, et quærerem intelligentiam : ecce stetit in conspectu meo quasi species viri.
27O||8||16||221010	Et audivi vocem viri inter Ulai : et clamavit, et ait : Gabriel, fac intelligere istam visionem.
27O||8||17||221020	Et venit, et stetit juxta ubi ego stabam : cumque venisset, pavens corrui in faciem meam : et ait ad me : Intellige, fili hominis, quoniam in tempore finis complebitur visio.
27O||8||18||221030	Cumque loqueretur ad me, collapsus sum pronus in terram : et tetigit me, et statuit me in gradu meo,
27O||8||19||221040	dixitque mihi : Ego ostendam tibi quæ futura sunt in novissimo maledictionis : quoniam habet tempus finem suum.
27O||8||20||221050	Aries, quem vidisti habere cornua, rex Medorum est atque Persarum.
27O||8||21||221060	Porro hircus caprarum, rex Græcorum est ; et cornu grande, quod erat inter oculos ejus, ipse est rex primus.
27O||8||22||221070	Quod autem fracto illo surrexerunt quatuor pro eo : quatuor reges de gente ejus consurgent, sed non in fortitudine ejus.
27O||8||23||221080	Et post regnum eorum, cum creverint iniquitates, consurget rex impudens facie, et intelligens propositiones ;
27O||8||24||221090	et roborabitur fortitudo ejus, sed non in viribus suis : et supra quam credi potest, universa vastabit, et prosperabitur, et faciet. Et interficiet robustos, et populum sanctorum
27O||8||25||221100	secundum voluntatem suam, et dirigetur dolus in manu ejus : et cor suum magnificabit, et in copia rerum omnium occidet plurimos : et contra principem principum consurget, et sine manu conteretur.
27O||8||26||221110	Et visio vespere et mane, quæ dicta est, vera est : tu ergo visionem signa, quia post multos dies erit.
27O||8||27||221120	Et ego Daniel langui, et ægrotavi per dies : cumque surrexissem, faciebam opera regis, et stupebam ad visionem, et non erat qui interpretaretur.
27O||9||1||221130	In anno primo Darii filii Assueri de semine Medorum, qui imperavit super regnum Chaldæorum,
27O||9||2||221140	anno uno regni ejus, ego Daniel intellexi in libris numerum annorum, de quo factus est sermo Domini ad Jeremiam prophetam, ut complerentur desolationis Jerusalem septuaginta anni.
27O||9||3||221150	Et posui faciem meam ad Dominum Deum meum rogare et deprecari in jejuniis, sacco, et cinere.
27O||9||4||221160	Et oravi Dominum Deum meum, et confessus sum, et dixi : Obsecro, Domine Deus magne et terribilis, custodiens pactum, et misericordiam diligentibus te, et custodientibus mandata tua :
27O||9||5||221170	peccavimus, iniquitatem fecimus, impie egimus, et recessimus : et declinavimus a mandatis tuis ac judiciis.
27O||9||6||221180	Non obedivimus servis tuis prophetis, qui locuti sunt in nomine tuo regibus nostris, principibus nostris, patribus nostris, omnique populo terræ.
27O||9||7||221190	Tibi, Domine, justitia : nobis autem confusio faciei, sicut est hodie viro Juda, et habitatoribus Jerusalem, et omni Israël, his qui prope sunt, et his qui procul in universis terris, ad quas ejecisti eos propter iniquitates eorum, in quibus peccaverunt in te.
27O||9||8||221200	Domine, nobis confusio faciei, regibus nostris, principibus nostris, et patribus nostris, qui peccaverunt.
27O||9||9||221210	Tibi autem Domino Deo nostro misericordia et propitiatio, quia recessimus a te,
27O||9||10||221220	et non audivimus vocem Domini Dei nostri ut ambularemus in lege ejus, quam posuit nobis per servos suos prophetas.
27O||9||11||221230	Et omnis Israël prævaricati sunt legem tuam, et declinaverunt ne audirent vocem tuam : et stillavit super nos maledictio et detestatio quæ scripta est in libro Moysi servi Dei, quia peccavimus ei.
27O||9||12||221240	Et statuit sermones suos, quos locutus est super nos et super principes nostros, qui judicaverunt nos, ut superinduceret in nos magnum malum, quale numquam fuit sub omni cælo, secundum quod factum est in Jerusalem.
27O||9||13||221250	Sicut scriptum est in lege Moysi, omne malum hoc venit super nos : et non rogavimus faciem tuam, Domine Deus noster, ut reverteremur ab iniquitatibus nostris, et cogitaremus veritatem tuam.
27O||9||14||221260	Et vigilavit Dominus super malitiam, et adduxit eam super nos. Justus Dominus Deus noster in omnibus operibus suis, quæ fecit : non enim audivimus vocem ejus.
27O||9||15||221270	Et nunc Domine Deus noster, qui eduxisti populum tuum de terra Ægypti in manu forti, et fecisti tibi nomen secundum diem hanc : peccavimus, iniquitatem fecimus.
27O||9||16||221280	Domine, in omnem justitiam tuam avertatur, obsecro, ira tua et furor tuus a civitate tua Jerusalem, et monte sancto tuo. Propter peccata enim nostra, et iniquitates patrum nostrorum, Jerusalem et populus tuus in opprobrium sunt omnibus per circuitum nostrum.
27O||9||17||221290	Nunc ergo exaudi, Deus noster, orationem servi tui, et preces ejus : et ostende faciem tuam super sanctuarium tuum, quod desertum est propter temetipsum.
27O||9||18||221300	Inclina, Deus meus, aurem tuam, et audi : aperi oculos tuos, et vide desolationem nostram, et civitatem super quam invocatum est nomen tuum : neque enim in justificationibus nostris prosternimus preces ante faciem tuam, sed in miserationibus tuis multis.
27O||9||19||221310	Exaudi, Domine ; placare Domine : attende et fac : ne moreris propter temetipsum, Deus meus, quia nomen tuum invocatum est super civitatem et super populum tuum.
27O||9||20||221320	Cumque adhuc loquerer, et orarem, et confiterer peccata mea, et peccata populi mei Israël, et prosternerem preces meas in conspectu Dei mei, pro monte sancto Dei mei :
27O||9||21||221330	adhuc me loquente in oratione, ecce vir Gabriel, quem videram in visione a principio, cito volans tetigit me in tempore sacrificii vespertini.
27O||9||22||221340	Et docuit me, et locutus est mihi, dixitque : Daniel, nunc egressus sum ut docerem te, et intelligeres.
27O||9||23||221350	Ab exordio precum tuarum egressus est sermo : ego autem veni ut indicarem tibi, quia vir desideriorum es : tu ergo animadverte sermonem, et intellige visionem.
27O||9||24||221360	Septuaginta hebdomades abbreviatæ sunt super populum tuum et super urbem sanctam tuam, ut consummetur prævaricatio, et finem accipiat peccatum, et deleatur iniquitas, et adducatur justitia sempiterna, et impleatur visio et prophetia, et ungatur Sanctus sanctorum.
27O||9||25||221370	Scito ergo, et animadverte : ab exitu sermonis, ut iterum ædificetur Jerusalem, usque ad Christum ducem, hebdomades septem, et hebdomades sexaginta duæ erunt : et rursum ædificabitur platea, et muri in angustia temporum.
27O||9||26||221380	Et post hebdomades sexaginta duas occidetur Christus : et non erit ejus populus qui eum negaturus est. Et civitatem et sanctuarium dissipabit populus cum duce venturo : et finis ejus vastitas, et post finem belli statuta desolatio.
27O||9||27||221390	Confirmabit autem pactum multis hebdomada una : et in dimidio hebdomadis deficiet hostia et sacrificium : et erit in templo abominatio desolationis : et usque ad consummationem et finem perseverabit desolatio.
27O||10||1||221400	Anno tertio Cyri regis Persarum, verbum revelatum est Danieli cognomento Baltassar, et verbum verum, et fortitudo magna : intellexitque sermonem : intelligentia enim est opus in visione.
27O||10||2||221410	In diebus illis ego Daniel lugebam trium hebdomadarum diebus :
27O||10||3||221420	panem desiderabilem non comedi, et caro et vinum non introierunt in os meum, sed neque unguento unctus sum, donec complerentur trium hebdomadarum dies.
27O||10||4||221430	Die autem vigesima et quarta mensis primi, eram juxta fluvium magnum, qui est Tigris.
27O||10||5||221440	Et levavi oculos meos, et vidi : et ecce vir unus vestitus lineis, et renes ejus accincti auro obrizo :
27O||10||6||221450	et corpus ejus quasi chrysolithus, et facies ejus velut species fulguris, et oculi ejus ut lampas ardens : et brachia ejus, et quæ deorsum sunt usque ad pedes, quasi species æris candentis : et vox sermonum ejus ut vox multitudinis.
27O||10||7||221460	Vidi autem ego Daniel solus visionem : porro viri qui erant mecum non viderunt, sed terror nimius irruit super eos, et fugerunt in absconditum.
27O||10||8||221470	Ego autem relictus solus vidi visionem grandem hanc : et non remansit in me fortitudo, sed et species mea immutata est in me, et emarcui, nec habui quidquam virium.
27O||10||9||221480	Et audivi vocem sermonum ejus : et audiens jacebam consternatus super faciem meam, et vultus meus hærebat terræ.
27O||10||10||221490	Et ecce manus tetigit me, et erexit me super genua mea, et super articulos manuum mearum.
27O||10||11||221500	Et dixit ad me : Daniel vir desideriorum, intellige verba quæ ego loquor ad te, et sta in gradu tuo : nunc enim sum missus ad te. Cumque dixisset mihi sermonem istum, steti tremens.
27O||10||12||221510	Et ait ad me : Noli metuere, Daniel : quia ex die primo, quo posuisti cor tuum ad intelligendum ut te affligeres in conspectu Dei tui, exaudita sunt verba tua : et ego veni propter sermones tuos.
27O||10||13||221520	Princeps autem regni Persarum restitit mihi viginti et uno diebus : et ecce Michaël, unus de principibus primis, venit in adjutorium meum, et ego remansi ibi juxta regem Persarum.
27O||10||14||221530	Veni autem ut docerem te quæ ventura sunt populo tuo in novissimis diebus, quoniam adhuc visio in dies.
27O||10||15||221540	Cumque loqueretur mihi hujuscemodi verbis, dejeci vultum meum ad terram, et tacui.
27O||10||16||221550	Et ecce quasi similitudo filii hominis tetigit labia mea : et aperiens os meum locutus sum, et dixi ad eum, qui stabat contra me : Domine mi, in visione tua dissolutæ sunt compages meæ, et nihil in me remansit virium.
27O||10||17||221560	Et quomodo poterit servus domini mei loqui cum domino meo? nihil enim in me remansit virium, sed et halitus meus intercluditur.
27O||10||18||221570	Rursum ergo tetigit me quasi visio hominis, et confortavit me,
27O||10||19||221580	et dixit : Noli timere, vir desideriorum : pax tibi : confortare, et esto robustus. Cumque loqueretur mecum, convalui, et dixi : Loquere, domine mi, quia confortasti me.
27O||10||20||221590	Et ait : Numquid scis quare venerim ad te ? et nunc revertar ut prælier adversum principem Persarum. Cum ego egrederer, apparuit princeps Græcorum veniens.
27O||10||21||221600	Verumtamen annuntiabo tibi quod expressum est in scriptura veritatis : et nemo est adjutor meus in omnibus his, nisi Michaël princeps vester.
27O||11||1||221610	Ego autem ab anno primo Darii Medi stabam ut confortaretur et roboraretur.
27O||11||2||221620	Et nunc veritatem annuntiabo tibi. Ecce adhuc tres reges stabunt in Perside, et quartus ditabitur opibus nimiis super omnes : et cum invaluerit divitiis suis, concitabit omnes adversum regnum Græciæ.
27O||11||3||221630	Surget vero rex fortis, et dominabitur potestate multa, et faciet quod placuerit ei.
27O||11||4||221640	Et cum steterit, conteretur regnum ejus, et dividetur in quatuor ventos cæli : sed non in posteros ejus, neque secundum potentiam illius, qua dominatus est : lacerabitur enim regnum ejus etiam in externos, exceptis his.
27O||11||5||221650	Et confortabitur rex austri : et de principibus ejus prævalebit super eum, et dominabitur ditione : multa enim dominatio ejus.
27O||11||6||221660	Et post finem annorum fœderabuntur : filiaque regis austri veniet ad regem aquilonis facere amicitiam, et non obtinebit fortitudinem brachii, nec stabit semen ejus : et tradetur ipsa, et qui adduxerunt eam adolescentes ejus, et qui confortabant eam in temporibus.
27O||11||7||221670	Et stabit de germine radicum ejus plantatio : et veniet cum exercitu, et ingredietur provinciam regis aquilonis : et abutetur eis, et obtinebit.
27O||11||8||221680	Insuper et deos eorum, et sculptilia, vasa quoque pretiosa argenti et auri, captiva ducet in Ægyptum : ipse prævalebit adversus regem aquilonis.
27O||11||9||221690	Et intrabit in regnum rex austri, et revertetur ad terram suam.
27O||11||10||221700	Filii autem ejus provocabuntur, et congregabunt multitudinem exercituum plurimorum : et veniet properans, et inundans : et revertetur, et concitabitur, et congredietur cum robore ejus.
27O||11||11||221710	Et provocatus rex austri egredietur, et pugnabit adversus regem aquilonis, et præparabit multitudinem nimiam, et dabitur multitudo in manu ejus.
27O||11||12||221720	Et capiet multitudinem, et exaltabitur cor ejus, et dejiciet multa millia, sed non prævalebit.
27O||11||13||221730	Convertetur enim rex aquilonis, et præparabit multitudinem multo majorem quam prius : et in fine temporum annorumque veniet properans cum exercitu magno, et opibus nimiis.
27O||11||14||221740	Et in temporibus illis multi consurgent adversus regem austri : filii quoque prævaricatorum populi tui extollentur ut impleant visionem, et corruent.
27O||11||15||221750	Et venit rex aquilonis, et comportabit aggerem, et capiet urbes munitissimas : et brachia austri non sustinebunt, et consurgent electi ejus ad resistendum, et non erit fortitudo.
27O||11||16||221760	Et faciet veniens super eum juxta placitum suum, et non erit qui stet contra faciem ejus : et stabit in terra inclyta, et consumetur in manu ejus.
27O||11||17||221770	Et ponet faciem suam ut veniat ad tenendum universum regnum ejus, et recta faciet cum eo : et filiam feminarum dabit ei, ut evertat illud : et non stabit, nec illius erit.
27O||11||18||221780	Et convertet faciem suam ad insulas, et capiet multas : et cessare faciet principem opprobrii sui, et opprobrium ejus convertetur in eum.
27O||11||19||221790	Et convertet faciem suam ad imperium terræ suæ, et impinget, et corruet, et non invenietur.
27O||11||20||221800	Et stabit in loco ejus vilissimus, et indignus decore regio : et in paucis diebus conteretur, non in furore, nec in prælio.
27O||11||21||221810	Et stabit in loco ejus despectus, et non tribuetur ei honor regius : et veniet clam, et obtinebit regnum in fraudulentia.
27O||11||22||221820	Et brachia pugnantis expugnabuntur a facie ejus, et conterentur : insuper et dux fœderis.
27O||11||23||221830	Et post amicitias, cum eo faciet dolum : et ascendet, et superabit in modico populo.
27O||11||24||221840	Et abundantes, et uberes urbes ingredietur : et faciet quæ non fecerunt patres ejus, et patres patrum ejus : rapinas, et prædam, et divitias eorum dissipabit, et contra firmissimas cogitationes inibit : et hoc usque ad tempus.
27O||11||25||221850	Et concitabitur fortitudo ejus, et cor ejus adversum regem austri in exercitu magno : et rex austri provocabitur ad bellum multis auxiliis, et fortibus nimis : et non stabunt, quia inibunt adversus eum consilia.
27O||11||26||221860	Et comedentes panem cum eo, conterent illum, exercitusque ejus opprimetur : et cadent interfecti plurimi.
27O||11||27||221870	Duorum quoque regum cor erit ut malefaciant, et ad mensam unam mendacium loquentur : et non proficient, quia adhuc finis in aliud tempus.
27O||11||28||221880	Et revertetur in terram suam cum opibus multis : et cor ejus adversum testamentum sanctum, et faciet, et revertetur in terram suam.
27O||11||29||221890	Statuto tempore revertetur, et veniet ad austrum : et non erit priori simile novissimum.
27O||11||30||221900	Et venient super eum trieres, et Romani : et percutietur, et revertetur, et indignabitur contra testamentum sanctuarii, et faciet : reverteturque, et cogitabit adversum eos qui dereliquerunt testamentum sanctuarii.
27O||11||31||221910	Et brachia ex eo stabunt, et polluent sanctuarium fortitudinis, et auferent juge sacrificium : et dabunt abominationem in desolationem.
27O||11||32||221920	Et impii in testamentum simulabunt fraudulenter : populus autem sciens Deum suum, obtinebit, et faciet.
27O||11||33||221930	Et docti in populo docebunt plurimos : et ruent in gladio, et in flamma, et in captivitate, et in rapina dierum.
27O||11||34||221940	Cumque corruerint, sublevabuntur auxilio parvulo : et applicabuntur eis plurimi fraudulenter.
27O||11||35||221950	Et de eruditis ruent, ut conflentur, et eligantur, et dealbentur usque ad tempus præfinitum : quia adhuc aliud tempus erit.
27O||11||36||221960	Et faciet juxta voluntatem suam rex, et elevabitur, et magnificabitur adversus omnem deum : et adversus Deum deorum loquetur magnifica, et dirigetur, donec compleatur iracundia : perpetrata quippe est definitio.
27O||11||37||221970	Et Deum patrum suorum non reputabit : et erit in concupiscentiis feminarum, nec quemquam deorum curabit, quia adversum universa consurget.
27O||11||38||221980	Deum autem Maozim in loco suo venerabitur : et deum, quem ignoraverunt patres ejus, colet auro, et argento, et lapide pretioso, rebusque pretiosis.
27O||11||39||221990	Et faciet ut muniat Maozim cum deo alieno, quem cognovit, et multiplicabit gloriam, et dabit eis potestatem in multis, et terram dividet gratuito.
27O||11||40||222000	Et in tempore præfinito præliabitur adversus eum rex austri, et quasi tempestas veniet contra illum rex aquilonis in curribus, et in equitibus, et in classe magna, et ingredietur terras, et conteret, et pertransiet.
27O||11||41||222010	Et introibit in terram gloriosam, et multæ corruent : hæ autem solæ salvabuntur de manu ejus, Edom, et Moab, et principium filiorum Ammon.
27O||11||42||222020	Et mittet manum suam in terras : et terra Ægypti non effugiet.
27O||11||43||222030	Et dominabitur thesaurorum auri, et argenti, et in omnibus pretiosis Ægypti : per Libyam quoque, et Æthiopiam transibit.
27O||11||44||222040	Et fama turbabit eum ab oriente et ab aquilone : et veniet in multitudine magna ut conterat et interficiat plurimos.
27O||11||45||222050	Et figet tabernaculum suum Apadno inter maria, super montem inclytum et sanctum : et veniet usque ad summitatem ejus, et nemo auxiliabitur ei.
27O||12||1||222060	In tempore autem illo consurget Michaël princeps magnus, qui stat pro filiis populi tui : et veniet tempus quale non fuit ab eo ex quo gentes esse cœperunt usque ad tempus illud. Et in tempore illo salvabitur populus tuus, omnis qui inventus fuerit scriptus in libro.
27O||12||2||222070	Et multi de his qui dormiunt in terræ pulvere evigilabunt, alii in vitam æternam, et alii in opprobrium ut videant semper.
27O||12||3||222080	Qui autem docti fuerint, fulgebunt quasi splendor firmamenti : et qui ad justitiam erudiunt multos, quasi stellæ in perpetuas æternitates.
27O||12||4||222090	Tu autem Daniel, claude sermones, et signa librum usque ad tempus statutum : plurimi pertransibunt, et multiplex erit scientia.
27O||12||5||222100	Et vidi ego Daniel, et ecce quasi duo alii stabant : unus hinc super ripam fluminis, et alius inde ex altera ripa fluminis.
27O||12||6||222110	Et dixi viro qui erat indutus lineis, qui stabat super aquas fluminis : Usquequo finis horum mirabilium ?
27O||12||7||222120	Et audivi virum qui indutus erat lineis, qui stabat super aquas fluminis, cum elevasset dexteram et sinistram suam in cælum, et jurasset per viventem in æternum, quia in tempus, et tempora, et dimidium temporis. Et cum completa fuerit dispersio manus populi sancti, complebuntur universa hæc.
27O||12||8||222130	Et ego audivi, et non intellexi. Et dixi : Domine mi, quid erit post hæc ?
27O||12||9||222140	Et ait : Vade, Daniel, quia clausi sunt signatique sermones usque ad præfinitum tempus.
27O||12||10||222150	Eligentur, et dealbabuntur, et quasi ignis probabuntur multi : et impie agent impii, neque intelligent omnes impii : porro docti intelligent.
27O||12||11||222160	Et a tempore cum ablatum fuerit juge sacrificium, et posita fuerit abominatio in desolationem, dies mille ducenti nonaginta.
27O||12||12||222170	Beatus qui exspectat, et pervenit usque ad dies mille trecentos triginta quinque.
27O||12||13||222180	Tu autem vade ad præfinitum : et requiesces, et stabis in sorte tua in finem dierum.
27O||13||1||222190	Et erat vir habitans in Babylone, et nomen ejus Joakim :
27O||13||2||222200	et accepit uxorem nomine Susannam, filiam Helciæ, pulchram nimis, et timentem Deum :
27O||13||3||222210	parentes enim illius, cum essent justi, erudierunt filiam suam secundum legem Moysi.
27O||13||4||222220	Erat autem Joakim dives valde, et erat ei pomarium vicinum domui suæ : et ad ipsum confluebant Judæi, eo quod esset honorabilior omnium.
27O||13||5||222230	Et constituti sunt de populo duo senes judices in illo anno, de quibus locutus est Dominus : Quia egressa est iniquitas de Babylone a senioribus judicibus, qui videbantur regere populum.
27O||13||6||222240	Isti frequentabant domum Joakim, et veniebant ad eos omnes qui habebant judicia.
27O||13||7||222250	Cum autem populus revertisset per meridiem, ingrediebatur Susanna, et deambulabat in pomario viri sui.
27O||13||8||222260	Et videbant eam senes quotidie ingredientem et deambulantem, et exarserunt in concupiscentiam ejus :
27O||13||9||222270	et everterunt sensum suum, et declinaverunt oculos suos ut non viderent cælum, neque recordarentur judiciorum justorum.
27O||13||10||222280	Erant ergo ambo vulnerati amore ejus, nec indicaverunt sibi vicissim dolorem suum :
27O||13||11||222290	erubescebant enim indicare sibi concupiscentiam suam, volentes concumbere cum ea.
27O||13||12||222300	Et observabant quotidie sollicitius videre eam. Dixitque alter ad alterum :
27O||13||13||222310	Eamus domum, quia hora prandii est. Et egressi, recesserunt a se.
27O||13||14||222320	Cumque revertissent, venerunt in unum : et sciscitantes ab invicem causam, confessi sunt concupiscentiam suam : et tunc in communi statuerunt tempus quando eam possent invenire solam.
27O||13||15||222330	Factum est autem, cum observarent diem aptum, ingressa est aliquando sicut heri et nudiustertius, cum duabus solis puellis, voluitque lavari in pomario : æstus quippe erat :
27O||13||16||222340	et non erat ibi quisquam, præter duos senes absconditos, et contemplantes eam.
27O||13||17||222350	Dixit ergo puellis : Afferte mihi oleum, et smigmata, et ostia pomarii claudite, ut laver.
27O||13||18||222360	Et fecerunt sicut præceperat : clauseruntque ostia pomarii, et egressæ sunt per posticum ut afferrent quæ jusserat ; nesciebantque senes intus esse absconditos.
27O||13||19||222370	Cum autem egressæ essent puellæ, surrexerunt duo senes, et accurrerunt ad eam, et dixerunt :
27O||13||20||222380	Ecce ostia pomarii clausa sunt, et nemo nos videt, et nos in concupiscentia tui sumus : quam ob rem assentire nobis, et commiscere nobiscum.
27O||13||21||222390	Quod si nolueris, dicemus contra te testimonium, quod fuerit tecum juvenis, et ob hanc causam emiseris puellas a te.
27O||13||22||222400	Ingemuit Susanna, et ait : Angustiæ sunt mihi undique : si enim hoc egero, mors mihi est : si autem non egero, non effugiam manus vestras.
27O||13||23||222410	Sed melius est mihi absque opere incidere in manus vestras, quam peccare in conspectu Domini.
27O||13||24||222420	Et exclamavit voce magna Susanna : exclamaverunt autem et senes adversus eam.
27O||13||25||222430	Et cucurrit unus ad ostia pomarii, et aperuit.
27O||13||26||222440	Cum ergo audissent clamorem famuli domus in pomario, irruerunt per posticum ut viderent quidnam esset.
27O||13||27||222450	Postquam autem senes locuti sunt, erubuerunt servi vehementer, quia numquam dictus fuerat sermo hujuscemodi de Susanna. Et facta est dies crastina.
27O||13||28||222460	Cumque venisset populus ad Joakim virum ejus, venerunt et duo presbyteri, pleni iniqua cogitatione adversus Susannam ut interficerent eam.
27O||13||29||222470	Et dixerunt coram populo : Mittite ad Susannam filiam Helciæ uxorem Joakim. Et statim miserunt.
27O||13||30||222480	Et venit cum parentibus, et filiis, et universis cognatis suis.
27O||13||31||222490	Porro Susanna erat delicata nimis, et pulchra specie.
27O||13||32||222500	At iniqui illi jusserunt ut discooperiretur (erat enim cooperta), ut vel sic satiarentur decore ejus.
27O||13||33||222510	Flebant igitur sui, et omnes qui noverant eam.
27O||13||34||222520	Consurgentes autem duo presbyteri in medio populi, posuerunt manus suas super caput ejus.
27O||13||35||222530	Quæ flens suspexit ad cælum : erat enim cor ejus fiduciam habens in Domino.
27O||13||36||222540	Et dixerunt presbyteri : Cum deambularemus in pomario soli, ingressa est hæc cum duabus puellis : et clausit ostia pomarii, et dimisit a se puellas.
27O||13||37||222550	Venitque ad eam adolescens, qui erat absconditus, et concubuit cum ea.
27O||13||38||222560	Porro nos cum essemus in angulo pomarii, videntes iniquitatem, cucurrimus ad eos, et vidimus eos pariter commisceri.
27O||13||39||222570	Et illum quidem non quivimus comprehendere, quia fortior nobis erat, et apertis ostiis exilivit :
27O||13||40||222580	hanc autem cum apprehendissemus, interrogavimus, quisnam esset adolescens, et noluit indicare nobis : hujus rei testes sumus.
27O||13||41||222590	Credidit eis multitudo quasi senibus et judicibus populi, et condemnaverunt eam ad mortem.
27O||13||42||222600	Exclamavit autem voce magna Susanna, et dixit : Deus æterne, qui absconditorum es cognitor, qui nosti omnia antequam fiant,
27O||13||43||222610	tu scis quoniam falsum testimonium tulerunt contra me : et ecce morior, cum nihil horum fecerim, quæ isti malitiose composuerunt adversum me.
27O||13||44||222620	Exaudivit autem Dominus vocem ejus.
27O||13||45||222630	Cumque duceretur ad mortem, suscitavit Dominus spiritum sanctum pueri junioris, cujus nomen Daniel :
27O||13||46||222640	et exclamavit voce magna : Mundus ego sum a sanguine hujus.
27O||13||47||222650	Et conversus omnis populus ad eum, dixit : Quis est iste sermo, quem tu locutus es ?
27O||13||48||222660	Qui cum staret in medio eorum, ait : Sic fatui filii Israël, non judicantes, neque quod verum est cognoscentes, condemnastis filiam Israël ?
27O||13||49||222670	revertimini ad judicium, quia falsum testimonium locuti sunt adversus eam.
27O||13||50||222680	Reversus est ergo populus cum festinatione, et dixerunt ei senes : Veni, et sede in medio nostrum, et indica nobis : quia tibi Deus dedit honorem senectutis.
27O||13||51||222690	Et dixit ad eos Daniel : Separate illos ab invicem procul, et dijudicabo eos.
27O||13||52||222700	Cum ergo divisi essent alter ab altero, vocavit unum de eis, et dixit ad eum : Inveterate dierum malorum, nunc venerunt peccata tua, quæ operabaris prius :
27O||13||53||222710	judicans judicia injusta, innocentes opprimens, et dimittens noxios, dicente Domino : Innocentem et justum non interficies.
27O||13||54||222720	Nunc ergo, si vidisti eam, dic sub qua arbore videris eos colloquentes sibi. Qui ait : Sub schino.
27O||13||55||222730	Dixit autem Daniel : Recte mentitus es in caput tuum : ecce enim angelus Dei, accepta sententia ab eo, scindet te medium.
27O||13||56||222740	Et, amoto eo, jussit venire alium, et dixit ei : Semen Chanaan, et non Juda, species decepit te, et concupiscentia subvertit cor tuum :
27O||13||57||222750	sic faciebatis filiabus Israël, et illæ timentes loquebantur vobis : sed filia Juda non sustinuit iniquitatem vestram.
27O||13||58||222760	Nunc ergo, dic mihi sub qua arbore comprehenderis eos loquentes sibi. Qui ait : Sub prino.
27O||13||59||222770	Dixit autem ei Daniel : Recte mentitus es et tu in caput tuum : manet enim angelus Domini, gladium habens, ut secet te medium, et interficiat vos.
27O||13||60||222780	Exclamavit itaque omnis cœtus voce magna, et benedixerunt Deum, qui salvat sperantes in se.
27O||13||61||222790	Et consurrexerunt adversus duos presbyteros (convicerat enim eos Daniel ex ore suo falsum dixisse testimonium), feceruntque eis sicut male egerant adversus proximum,
27O||13||62||222800	ut facerent secundum legem Moysi. Et interfecerunt eos, et salvatus est sanguis innoxius in die illa.
27O||13||63||222810	Helcias autem et uxor ejus laudaverunt Deum pro filia sua Susanna cum Joakim marito ejus, et cognatis omnibus, quia non esset inventa in ea res turpis.
27O||13||64||222820	Daniel autem factus est magnus in conspectu populi a die illa, et deinceps.
27O||13||65||222830	Et rex Astyages appositus est ad patres suos, et suscepit Cyrus Perses regnum ejus.
27O||14||1||222840	Erat autem Daniel conviva regis, et honoratus super omnes amicos ejus.
27O||14||2||222850	Erat quoque idolum apud Babylonios nomine Bel : et impendebantur in eo per dies singulos similæ artabæ duodecim, et oves quadraginta, vinique amphoræ sex.
27O||14||3||222860	Rex quoque colebat eum, et ibat per singulos dies adorare eum : porro Daniel adorabat Deum suum. Dixitque ei rex : Quare non adoras Bel ?
27O||14||4||222870	Qui respondens ait ei : Quia non colo idola manufacta, sed viventem Deum, qui creavit cælum, et terram, et habet potestatem omnis carnis.
27O||14||5||222880	Et dixit rex ad eum : Non videtur tibi esse Bel vivens deus ? an non vides quanta comedat et bibat quotidie ?
27O||14||6||222890	Et ait Daniel arridens : Ne erres, rex : iste enim intrinsecus luteus est, et forinsecus æreus, neque comedit aliquando.
27O||14||7||222900	Et iratus rex vocavit sacerdotes ejus, et ait eis : Nisi dixeritis mihi quis est qui comedat impensas has, moriemini.
27O||14||8||222910	Si autem ostenderitis quoniam Bel comedat hæc, morietur Daniel, quia blasphemavit in Bel. Et dixit Daniel regi : Fiat juxta verbum tuum.
27O||14||9||222920	Erant autem sacerdotes Bel septuaginta, exceptis uxoribus, et parvulis, et filiis. Et venit rex cum Daniele in templum Bel.
27O||14||10||222930	Et dixerunt sacerdotes Bel : Ecce nos egredimur foras : et tu, rex, pone escas, et vinum misce, et claude ostium, et signa annulo tuo :
27O||14||11||222940	et cum ingressus fueris mane, nisi inveneris omnia comesta a Bel, morte moriemur, vel Daniel qui mentitus est adversum nos.
27O||14||12||222950	Contemnebant autem, quia fecerant sub mensa absconditum introitum, et per illum ingrediebantur semper, et devorabant ea.
27O||14||13||222960	Factum est igitur postquam egressi sunt illi, rex posuit cibos ante Bel : præcepit Daniel pueris suis, et attulerunt cinerem, et cribravit per totum templum coram rege : et egressi clauserunt ostium, et signantes annulo regis abierunt.
27O||14||14||222970	Sacerdotes autem ingressi sunt nocte juxta consuetudinem suam, et uxores et filii eorum, et comederunt omnia, et biberunt.
27O||14||15||222980	Surrexit autem rex primo diluculo, et Daniel cum eo.
27O||14||16||222990	Et ait rex : Salvane sunt signacula, Daniel ? Qui respondit : Salva, rex.
27O||14||17||223000	Statimque cum aperuisset ostium, intuitus rex mensam, exclamavit voce magna : Magnus es, Bel, et non est apud te dolus quisquam.
27O||14||18||223010	Et risit Daniel, et tenuit regem ne ingrederetur intro : et dixit : Ecce pavimentum : animadverte cujus vestigia sint hæc.
27O||14||19||223020	Et dixit rex : Video vestigia virorum, et mulierum, et infantium. Et iratus est rex.
27O||14||20||223030	Tunc apprehendit sacerdotes, et uxores, et filios eorum : et ostenderunt ei abscondita ostiola, per quæ ingrediebantur, et consumebant quæ erant super mensam.
27O||14||21||223040	Occidit ergo illos rex, et tradidit Bel in potestatem Danielis : qui subvertit eum, et templum ejus.
27O||14||22||223050	Et erat draco magnus in loco illo, et colebant eum Babylonii.
27O||14||23||223060	Et dixit rex Danieli : Ecce nunc non potes dicere quia iste non sit deus vivens : adora ergo eum.
27O||14||24||223070	Dixitque Daniel : Dominum Deum meum adoro, quia ipse est Deus vivens : iste autem non est deus vivens.
27O||14||25||223080	Tu autem, rex, da mihi potestatem, et interficiam draconem absque gladio et fuste. Et ait rex : Do tibi.
27O||14||26||223090	Tulit ergo Daniel picem, et adipem, et pilos, et coxit pariter : fecitque massas, et dedit in os draconis, et diruptus est draco. Et dixit : Ecce quem colebatis.
27O||14||27||223100	Quod cum audissent Babylonii, indignati sunt vehementer : et congregati adversum regem, dixerunt : Judæus factus est rex : Bel destruxit, draconem interfecit, et sacerdotes occidit.
27O||14||28||223110	Et dixerunt cum venissent ad regem : Trade nobis Danielem, alioquin interficiemus te, et domum tuam.
27O||14||29||223120	Vidit ergo rex quod irruerent in eum vehementer : et necessitate compulsus, tradidit eis Danielem.
27O||14||30||223130	Qui miserunt eum in lacum leonum, et erat ibi diebus sex.
27O||14||31||223140	Porro in lacu erant leones septem, et dabantur eis duo corpora quotidie, et duæ oves : et tunc non data sunt eis, ut devorarent Danielem.
27O||14||32||223150	Erat autem Habacuc propheta in Judæa, et ipse coxerat pulmentum, et intriverat panes in alveolo : et ibat in campum ut ferret messoribus.
27O||14||33||223160	Dixitque angelus Domini ad Habacuc : Fer prandium quod habes in Babylonem Danieli, qui est in lacu leonum.
27O||14||34||223170	Et dixit Habacuc : Domine, Babylonem non vidi, et lacum nescio.
27O||14||35||223180	Et apprehendit eum angelus Domini in vertice ejus, et portavit eum capillo capitis sui, posuitque eum in Babylone supra lacum in impetu spiritus sui.
27O||14||36||223190	Et clamavit Habacuc, dicens : Daniel serve Dei, tolle prandium quod misit tibi Deus.
27O||14||37||223200	Et ait Daniel : Recordatus es mei, Deus, et non dereliquisti diligentes te.
27O||14||38||223210	Surgensque Daniel comedit. Porro angelus Domini restituit Habacuc confestim in loco suo.
27O||14||39||223220	Venit ergo rex die septimo ut lugeret Danielem : et venit ad lacum, et introspexit, et ecce Daniel sedens in medio leonum.
27O||14||40||223230	Et exclamavit voce magna rex, dicens : Magnus es, Domine Deus Danielis. Et extraxit eum de lacu leonum.
27O||14||41||223240	Porro illos, qui perditionis ejus causa fuerant, intromisit in lacum, et devorati sunt in momento coram eo.
27O||14||42||223250	Tunc rex ait : Paveant omnes habitantes in universa terra Deum Danielis : quia ipse est salvator, faciens signa et mirabilia in terra : qui liberavit Danielem de lacu leonum.
28O||1||1||223260	Verbum Domini, quod factum est ad Osee, filium Beeri, in diebus Oziæ, Joathan, Achaz, Ezechiæ, regum Juda ; et in diebus Jeroboam, filii Joas, regis Israël.
28O||1||2||223270	Principium loquendi Domino in Osee. Et dixit Dominus ad Osee : Vade, sume tibi uxorem fornicationum, et fac tibi filios fornicationum, quia fornicans fornicabitur terra a Domino.
28O||1||3||223280	Et abiit, et accepit Gomer, filiam Debelaim : et concepit, et peperit ei filium.
28O||1||4||223290	Et dixit Dominus ad eum : Voca nomen ejus Jezrahel, quoniam adhuc modicum, et visitabo sanguinem Jezrahel super domum Jehu, et quiescere faciam regnum domus Israël.
28O||1||5||223300	Et in illa die conteram arcum Israël in valle Jezrahel.
28O||1||6||223310	Et concepit adhuc, et peperit filiam. Et dixit ei : Voca nomen ejus, Absque misericordia, quia non addam ultra misereri domui Israël, sed oblivione obliviscar eorum.
28O||1||7||223320	Et domui Juda miserebor, et salvabo eos in Domino Deo suo ; et non salvabo eos in arcu et gladio, et in bello, et in equis, et in equitibus.
28O||1||8||223330	Et ablactavit eam quæ erat Absque misericordia. Et concepit, et peperit filium.
28O||1||9||223340	Et dixit : Voca nomen ejus, Non populus meus, quia vos non populus meus, et ego non ero vester.
28O||1||10||223350	Et erit numerus filiorum Israël quasi arena maris, quæ sine mensura est, et non numerabitur. Et erit in loco ubi dicetur eis : Non populus meus vos : dicetur eis : Filii Dei viventis.
28O||1||11||223360	Et congregabuntur filii Juda et filii Israël pariter ; et ponent sibimet caput unum, et ascendent de terra, quia magnus dies Jezrahel.
28O||2||1||223370	Dicite fratribus vestris : Populus meus ; et sorori vestræ : Misericordiam consecuta.
28O||2||2||223380	Judicate matrem vestram, judicate, quoniam ipsa non uxor mea, et ego non vir ejus. Auferat fornicationes suas a facie sua, et adulteria sua de medio uberum suorum ;
28O||2||3||223390	ne forte expoliem eam nudam, et statuam eam secundum diem nativitatis suæ, et ponam eam quasi solitudinem, et statuam eam velut terram inviam, et interficiam eam siti.
28O||2||4||223400	Et filiorum illius non miserebor, quoniam filii fornicationum sunt.
28O||2||5||223410	Quia fornicata est mater eorum, confusa est quæ concepit eos ; quia dixit : Vadam post amatores meos, qui dant panes mihi, et aquas meas, lanam meam, et linum meum, oleum meum, et potum meum.
28O||2||6||223420	Propter hoc ecce ego sepiam viam tuam spinis, et sepiam eam maceria, et semitas suas non inveniet.
28O||2||7||223430	Et sequetur amatores suos, et non apprehendet eos ; et quæret eos, et non inveniet : et dicet : Vadam, et revertar ad virum meum priorem, quia bene mihi erat tunc magis quam nunc.
28O||2||8||223440	Et hæc nescivit, quia ego dedi ei frumentum, et vinum, et oleum, et argentum multiplicavi ei, et aurum, quæ fecerunt Baal.
28O||2||9||223450	Idcirco convertar, et sumam frumentum meum in tempore suo, et vinum meum in tempore suo. Et liberabo lanam meam et linum meum, quæ operiebant ignominiam ejus.
28O||2||10||223460	Et nunc revelabo stultitiam ejus in oculis amatorum ejus ; et vir non eruet eam de manu mea ;
28O||2||11||223470	et cessare faciam omne gaudium ejus, solemnitatem ejus, neomeniam ejus, sabbatum ejus, et omnia festa tempora ejus.
28O||2||12||223480	Et corrumpam vineam ejus, et ficum ejus, de quibus dixit : Mercedes hæ meæ sunt, quas dederunt mihi amatores mei ; et ponam eam in saltum, et comedet eam bestia agri.
28O||2||13||223490	Et visitabo super eam dies Baalim, quibus accendebat incensum, et ornabatur in aure sua, et monili suo. Et ibat post amatores suos, et mei obliviscebatur, dicit Dominus.
28O||2||14||223500	Propter hoc ecce ego lactabo eam, et ducam eam in solitudinem, et loquar ad cor ejus.
28O||2||15||223510	Et dabo ei vinitores ejus ex eodem loco, et vallem Achor, ad aperiendam spem ; et canet ibi juxta dies juventutis suæ, et juxta dies ascensionis suæ de terra Ægypti.
28O||2||16||223520	Et erit in die illa, ait Dominus : vocabit me, Vir meus, et non vocabit me ultra Baali.
28O||2||17||223530	Et auferam nomina Baalim de ore ejus, et non recordabitur ultra nominis eorum.
28O||2||18||223540	Et percutiam cum eis fœdus in die illa, cum bestia agri, et cum volucre cæli, et cum reptili terræ ; et arcum, et gladium, et bellum conteram de terra, et dormire eos faciam fiducialiter.
28O||2||19||223550	Et sponsabo te mihi in sempiternum ; et sponsabo te mihi in justitia, et judicio, et in misericordia, et in miserationibus.
28O||2||20||223560	Et sponsabo te mihi in fide ; et scies quia ego Dominus.
28O||2||21||223570	Et erit in die illa : exaudiam, dicit Dominus, exaudiam cælos, et illi exaudient terram.
28O||2||22||223580	Et terra exaudiet triticum, et vinum, et oleum, et hæc exaudient Jezrahel.
28O||2||23||223590	Et seminabo eam mihi in terra, et miserebor ejus quæ fuit Absque misericordia.
28O||2||24||223600	Et dicam Non populo meo : Populus meus es tu ; et ipse dicet : Deus meus es tu.
28O||3||1||223610	Et dixit Dominus ad me : Adhuc vade, et dilige mulierem dilectam amico et adulteram, sicut diligit Dominus filios Israël, et ipsi respiciunt ad deos alienos, et diligunt vinacia uvarum.
28O||3||2||223620	Et fodi eam mihi quindecim argenteis, et coro hordei, et dimidio coro hordæi.
28O||3||3||223630	Et dixi ad eam : Dies multos exspectabis me ; non fornicaberis, et non eris viro ; sed et ego exspectabo te.
28O||3||4||223640	Quia dies multos sedebunt filii Israël sine rege, et sine principe, et sine sacrificio, et sine altari, et sine ephod, et sine theraphim.
28O||3||5||223650	Et post hæc revertentur filii Israël, et quærent Dominum Deum suum, et David regem suum : et pavebunt ad Dominum, et ad bonum ejus, in novissimo dierum.
28O||4||1||223660	Audite verbum Domini, filii Israël, quia judicium Domino cum habitatoribus terræ : non est enim veritas, et non est misericordia, et non est scientia Dei in terra.
28O||4||2||223670	Maledictum, et mendacium, et homicidium, et furtum, et adulterium inundaverunt, et sanguis sanguinem tetigit.
28O||4||3||223680	Propter hoc lugebit terra, et infirmabitur omnis qui habitat in ea, in bestia agri, et in volucre cæli ; sed et pisces maris congregabuntur.
28O||4||4||223690	Verumtamen unusquisque non judicet, et non arguatur vir : populus enim tuus sicut hi qui contradicunt sacerdoti.
28O||4||5||223700	Et corrues hodie, et corruet etiam propheta tecum. Nocte tacere feci matrem tuam.
28O||4||6||223710	Conticuit populus meus, eo quod non habuerit scientiam : quia tu scientiam repulisti, repellam te, ne sacerdotio fungaris mihi ; et oblita es legis Dei tui, obliviscar filiorum tuorum et ego.
28O||4||7||223720	Secundum multitudinem eorum sic peccaverunt mihi : gloriam eorum in ignominiam commutabo.
28O||4||8||223730	Peccata populi mei comedent, et ad iniquitatem eorum sublevabunt animas eorum.
28O||4||9||223740	Et erit sicut populus, sic sacerdos ; et visitabo super eum vias ejus, et cogitationes ejus reddam ei.
28O||4||10||223750	Et comedent, et non saturabuntur ; fornicati sunt, et non cessaverunt : quoniam Dominum dereliquerunt in non custodiendo.
28O||4||11||223760	Fornicatio, et vinum, et ebrietas auferunt cor.
28O||4||12||223770	Populus meus in ligno suo interrogavit, et baculus ejus annuntiavit ei ; spiritus enim fornicationum decepit eos, et fornicati sunt a Deo suo.
28O||4||13||223780	Super capita montium sacrificabant, et super colles ascendebant thymiama ; subtus quercum, et populum, et terebinthum, quia bona erat umbra ejus ; ideo fornicabuntur filiæ vestræ, et sponsæ vestræ adulteræ erunt.
28O||4||14||223790	Non visitabo super filias vestras cum fuerint fornicatæ, et super sponsas vestras cum adulteraverint, quoniam ipsi cum meretricibus conversabantur, et cum effeminatis sacrificabant ; et populus non intelligens vapulabit.
28O||4||15||223800	Si fornicaris tu, Israël, non delinquat saltem Juda ; et nolite ingredi in Galgala, et ne ascenderitis in Bethaven, neque juraveritis : Vivit Dominus !
28O||4||16||223810	Quoniam sicut vacca lasciviens declinavit Israël ; nunc pascet eos Dominus, quasi agnum in latitudine.
28O||4||17||223820	Particeps idolorum Ephraim : dimitte eum.
28O||4||18||223830	Separatum est convivium eorum ; fornicatione fornicati sunt : dilexerunt afferre ignominiam protectores ejus.
28O||4||19||223840	Ligavit eum spiritus in alis suis, et confundentur a sacrificiis suis.
28O||5||1||223850	Audite hoc, sacerdotes,  et attendite, domus Israël, et domus regis, auscultate : quia vobis judicium est, quoniam laqueus facti estis speculationi, et rete expansum super Thabor.
28O||5||2||223860	Et victimas declinastis in profundum ; et ego eruditor omnium eorum.
28O||5||3||223870	Ego scio Ephraim, et Israël non est absconditus a me : quia nunc fornicatus est Ephraim ; contaminatus est Israël.
28O||5||4||223880	Non dabunt cogitationes suas ut revertantur ad Deum suum, quia spiritus fornicationum in medio eorum, et Dominum non cognoverunt.
28O||5||5||223890	Et respondebit arrogantia Israël in facie ejus, et Israël et Ephraim ruent in iniquitate sua : ruet etiam Judas cum eis.
28O||5||6||223900	In gregibus suis et in armentis suis vadent ad quærendum Dominum, et non invenient : ablatus est ab eis.
28O||5||7||223910	In Dominum prævaricati sunt, quia filios alienos genuerunt : nunc devorabit eos mensis, cum partibus suis.
28O||5||8||223920	Clangite buccina in Gabaa, tuba in Rama ; ululate in Bethaven, post tergum tuum, Benjamin.
28O||5||9||223930	Ephraim in desolatione erit in die correptionis ; in tribubus Israël ostendi fidem.
28O||5||10||223940	Facti sunt principes Juda quasi assumentes terminum ; super eos effundam quasi aquam iram meam.
28O||5||11||223950	Calumniam patiens est Ephraim, fractus judicio, quoniam cœpit abire post sordes.
28O||5||12||223960	Et ego quasi tinea Ephraim, et quasi putredo domui Juda.
28O||5||13||223970	Et vidit Ephraim languorem suum, et Juda vinculum suum ; et abiit Ephraim ad Assur, et misit ad regem ultorem : et ipse non poterit sanare vos, nec solvere poterit a vobis vinculum.
28O||5||14||223980	Quoniam ego quasi leæna Ephraim, et quasi catulus leonis domui Juda. Ego, ego capiam, et vadam ; tollam, et non est qui eruat.
28O||5||15||223990	Vadens revertar ad locum meum, donec deficiatis, et quæratis faciem meam.
28O||6||1||224000	In tribulatione sua mane consurgent ad me : Venite, et revertamur ad Dominum,
28O||6||2||224010	quia ipse cepit, et sanabit nos ; percutiet, et curabit nos.
28O||6||3||224020	Vivificabit nos post duos dies ; in die tertia suscitabit nos, et vivemus in conspectu ejus. Sciemus, sequemurque ut cognoscamus Dominum : quasi diluculum præparatus est egressus ejus, et veniet quasi imber nobis temporaneus et serotinus terræ.
28O||6||4||224030	Quid faciam tibi, Ephraim ? quid faciam tibi, Juda ? misericordia vestra quasi nubes matutina, et quasi ros mane pertransiens.
28O||6||5||224040	Propter hoc dolavi in prophetis ; occidi eos in verbis oris mei : et judicia tua quasi lux egredientur.
28O||6||6||224050	Quia misericordiam volui, et non sacrificium ; et scientiam Dei plus quam holocausta.
28O||6||7||224060	Ipsi autem sicut Adam transgressi sunt pactum : ibi prævaricati sunt in me.
28O||6||8||224070	Galaad civitas operantium idolum, supplantata sanguine.
28O||6||9||224080	Et quasi fauces virorum latronum, particeps sacerdotum, in via interficientium pergentes de Sichem : quia scelus operati sunt.
28O||6||10||224090	In domo Israël vidi horrendum : ibi fornicationes Ephraim, contaminatus est Israël.
28O||6||11||224100	Sed et Juda, pone messem tibi, cum convertero captivitatem populi mei.
28O||7||1||224110	Cum sanare vellem Israël, revelata est iniquitas Ephraim, et malitia Samariæ, quia operati sunt mendacium ; et fur ingressus est spolians, latrunculus foris.
28O||7||2||224120	Et ne forte dicant in cordibus suis, omnem malitiam eorum me recordatum, nunc circumdederunt eos adinventiones suæ : coram facie mea factæ sunt.
28O||7||3||224130	In malitia sua lætificaverunt regem, et in mendaciis suis principes.
28O||7||4||224140	Omnes adulterantes, quasi clibanus succensus a coquente ; quievit paululum civitas a commistione fermenti, donec fermentaretur totum.
28O||7||5||224150	Dies regis nostri : cœperunt principes furere a vino ; extendit manum suam cum illusoribus.
28O||7||6||224160	Quia applicuerunt quasi clibanum cor suum, cum insidiaretur eis ; tota nocte dormivit coquens eos : mane ipse succensus quasi ignis flammæ.
28O||7||7||224170	Omnes calefacti sunt quasi clibanus, et devoraverunt judices suos : omnes reges eorum ceciderunt ; non est qui clamat in eis ad me.
28O||7||8||224180	Ephraim in populis ipse commiscebatur ; Ephraim factus est subcinericius panis, qui non reversatur.
28O||7||9||224190	Comederunt alieni robur ejus, et ipse nescivit ; sed et cani effusi sunt in eo, et ipse ignoravit.
28O||7||10||224200	Et humiliabitur superbia Israël in facie ejus ; nec reversi sunt ad Dominum Deum suum, et non quæsierunt eum in omnibus his.
28O||7||11||224210	Et factus est Ephraim quasi columba seducta non habens cor. Ægyptum invocabant ; ad Assyrios abierunt.
28O||7||12||224220	Et cum profecti fuerint, expandam super eos rete meum : quasi volucrem cæli detraham eos ; cædam eos secundum auditionem cœtus eorum.
28O||7||13||224230	Væ eis, quoniam recesserunt a me ! vastabuntur, quia prævaricati sunt in me, et ego redemi eos, et ipsi locuti sunt contra me mendacia.
28O||7||14||224240	Et non clamaverunt ad me in corde suo, sed ululabant in cubilibus suis : super triticum et vinum ruminabant ; recesserunt a me.
28O||7||15||224250	Et ego erudivi eos, et confortavi brachia eorum, et in me cogitaverunt malitiam.
28O||7||16||224260	Reversi sunt ut essent absque jugo ; facti sunt quasi arcus dolosus : cadent in gladio principes eorum, a furore linguæ suæ. Ista subsannatio eorum in terra Ægypti.
28O||8||1||224270	In gutture tuo sit tuba quasi aquila super domum Domini, pro eo quod transgressi sunt fœdus meum, et legem meam prævaricati sunt.
28O||8||2||224280	Me invocabunt : Deus meus, cognovimus te Israël.
28O||8||3||224290	Projecit Israël bonum : inimicus persequetur eum.
28O||8||4||224300	Ipsi regnaverunt, et non ex me ; principes exstiterunt, et non cognovi : argentum suum et aurum suum fecerunt sibi idola, ut interirent.
28O||8||5||224310	Projectus est vitulus tuus, Samaria ; iratus est furor meus in eos. Usquequo non poterunt emundari ?
28O||8||6||224320	Quia ex Israël et ipse est : artifex fecit illum, et non est Deus ; quoniam in aranearum telas erit vitulus Samariæ.
28O||8||7||224330	Quia ventum seminabunt, et turbinem metent : culmus stans non est in eo ; germen non faciet farinam : quod etsi fecerit, alieni comedent eam.
28O||8||8||224340	Devoratus est Israël ; nunc factus est in nationibus quasi vas immundum.
28O||8||9||224350	Quia ipsi ascenderunt ad Assur, onager solitarius sibi ; Ephraim munera dederunt amatoribus.
28O||8||10||224360	Sed et cum mercede conduxerint nationes, nunc congregabo eos, et quiescent paulisper ab onere regis et principum.
28O||8||11||224370	Quia multiplicavit Ephraim altaria ad peccandum ; factæ sunt ei aræ in delictum.
28O||8||12||224380	Scribam ei multiplices leges meas, quæ velut alienæ computatæ sunt.
28O||8||13||224390	Hostias offerent, immolabunt carnes et comedent, et Dominus non suscipiet eas : nunc recordabitur iniquitatis eorum, et visitabit peccata eorum : ipsi in Ægyptum convertentur.
28O||8||14||224400	Et oblitus est Israël factoris sui, et ædificavit delubra ; et Judas multiplicavit urbes munitas ; et mittam ignem in civitates ejus, et devorabit ædes illius.
28O||9||1||224410	Noli lætari, Israël ; noli exsultare sicut populi : quia fornicatus es a Deo tuo ; dilexisti mercedem super omnes areas tritici.
28O||9||2||224420	Area et torcular non pascet eos, et vinum mentietur eis :
28O||9||3||224430	non habitabunt in terra Domini. Reversus est Ephraim in Ægyptum, et in Assyriis pollutum comedit.
28O||9||4||224440	Non libabunt Domino vinum, et non placebunt ei. Sacrificia eorum quasi panis lugentium ; omnes qui comedent eum, contaminabuntur : quia panis eorum animæ ipsorum : non intrabit in domum Domini.
28O||9||5||224450	Quid facietis in die solemni, in die festivitatis Domini ?
28O||9||6||224460	Ecce enim profecti sunt a vastitate : Ægyptus congregabit eos ; Memphis sepeliet eos : desiderabile argentum eorum urtica hæreditabit, lappa in tabernaculis eorum.
28O||9||7||224470	Venerunt dies visitationis, venerunt dies retributionis. Scitote, Israël, stultum prophetam, insanum virum spiritualem, propter multitudinem iniquitatis tuæ, et multitudine amentiæ.
28O||9||8||224480	Speculator Ephraim cum Deo meo, propheta laqueus ruinæ factus est super omnes vias ejus ; insania in domo Dei ejus.
28O||9||9||224490	Profunde peccaverunt, sicut in diebus Gabaa. Recordabitur iniquitatis eorum, et visitabit peccata eorum.
28O||9||10||224500	Quasi uvas in deserto inveni Israël, quasi prima poma ficulneæ in cacumine ejus vidi patres eorum : ipsi autem intraverunt ad Beelphegor, et abalienati sunt in confusionem, et facti sunt abominabiles sicut ea quæ dilexerunt.
28O||9||11||224510	Ephraim quasi avis avolavit ; gloria eorum a partu, et ab utero, et a conceptu.
28O||9||12||224520	Quod etsi enutrierint filios suos, absque liberis eos faciam in hominibus ; sed et væ eis cum recessero ab eis !
28O||9||13||224530	Ephraim, ut vidi, Tyrus erat fundata in pulchritudine ; et Ephraim educet ad interfectorem filios suos.
28O||9||14||224540	Da eis, Domine. Quid dabis eis ? da eis vulvam sine liberis, et ubera arentia.
28O||9||15||224550	Omnes nequitiæ eorum in Galgal, quia ibi exosos habui eos. Propter malitiam adinventionum eorum, de domo mea ejiciam eos ; non addam ut diligam eos : omnes principes eorum recedentes.
28O||9||16||224560	Percussus est Ephraim ; radix eorum exsiccata est : fructum nequaquam facient, quod etsi genuerint, interficiam amantissima uteri eorum.
28O||9||17||224570	Abjiciet eos Deus meus, quia non audierunt eum, et erunt vagi in nationibus.
28O||10||1||224580	Vitis frondosa Israël, fructus adæquatus est ei : secundum multitudinem fructus sui multiplicavit altaria, juxta ubertatem terræ suæ exuberavit simulacris.
28O||10||2||224590	Divisum est cor eorum, nunc interibunt ; ipse confringet simulacra eorum, depopulabitur aras eorum.
28O||10||3||224600	Quia nunc dicent : Non est rex nobis, non enim timemus Dominum ; et rex quid faciet nobis ?
28O||10||4||224610	Loquimini verba visionis inutilis, et ferietis fœdus ; et germinabit quasi amaritudo judicium super sulcos agri.
28O||10||5||224620	Vaccas Bethaven coluerunt habitatores Samariæ ; quia luxit super eum populus ejus, et æditui ejus super eum exsultaverunt in gloria ejus, quia migravit ab eo.
28O||10||6||224630	Siquidem et ipse in Assur delatus est, munus regi ultori. Confusio Ephraim capiet, et confundetur Israël in voluntate sua.
28O||10||7||224640	Transire fecit Samaria regem suum quasi spumam super faciem aquæ.
28O||10||8||224650	Et disperdentur excelsa idoli, peccatum Israël ; lappa et tribulus ascendet super aras eorum : et dicent montibus : Operite nos, et collibus : Cadite super nos.
28O||10||9||224660	Ex diebus Gabaa peccavit Israël ; ibi steterunt. Non comprehendet eos in Gabaa prælium super filios iniquitatis.
28O||10||10||224670	Juxta desiderium meum corripiam eos : congregabuntur super eos populi, cum corripientur propter duas iniquitates suas.
28O||10||11||224680	Ephraim vitula docta diligere trituram, et ego transivi super pulchritudinem colli ejus : ascendam super Ephraim, arabit Judas ; confringet sibi sulcos Jacob.
28O||10||12||224690	Seminate vobis in justitia, et metite in ore misericordiæ. Innovate vobis novale ; tempus autem requirendi Dominum, cum venerit qui docebit vos justitiam.
28O||10||13||224700	Arastis impietatem, iniquitatem messuistis : comedistis frugem mendacii, quia confisus es in viis tuis, in multitudine fortium tuorum.
28O||10||14||224710	Consurget tumultus in populo tuo ; et omnes munitiones tuæ vastabuntur, sicut vastatus est Salmana a domo ejus qui judicavit Baal in die prælii, matre super filios allisa.
28O||10||15||224720	Sic fecit vobis Bethel, a facie malitiæ nequitiarum vestrarum.
28O||11||1||224730	Sicut mane transiit, pertransiit rex Israël. Quia puer Israël, et dilexi eum ; et ex Ægypto vocavi filium meum.
28O||11||2||224740	Vocaverunt eos, sic abierunt a facie eorum ; Baalim immolabant, et simulacris sacrificabant.
28O||11||3||224750	Et ego quasi nutritius Ephraim : portabam eos in brachiis meis, et nescierunt quod curarem eos.
28O||11||4||224760	In funiculis Adam traham eos, in vinculis caritatis ; et ero eis quasi exaltans jugum super maxillas eorum, et declinavi ad eum ut vesceretur.
28O||11||5||224770	Non revertetur in terram Ægypti, et Assur ipse rex ejus, quoniam noluerunt converti.
28O||11||6||224780	Cœpit gladius in civitatibus ejus, et consumet electos ejus, et comedet capita eorum.
28O||11||7||224790	Et populus meus pendebit ad reditum meum ; jugum autem imponetur eis simul, quod non auferetur.
28O||11||8||224800	Quomodo dabo te, Ephraim ? protegam te, Israël ? Quomodo dabo te sicut Adama, ponam te ut Seboim ? Conversum est in me cor meum, pariter conturbata est pœnitudo mea.
28O||11||9||224810	Non faciam furorem iræ meæ ; non convertar ut disperdam Ephraim, quoniam Deus ego, et non homo ; in medio tui sanctus, et non ingrediar civitatem.
28O||11||10||224820	Post Dominum ambulabunt ; quasi leo rugiet, quia ipse rugiet, et formidabunt filii maris.
28O||11||11||224830	Et avolabunt quasi avis ex Ægypto, et quasi columba de terra Assyriorum : et collocabo eos in domibus suis, dicit Dominus.
28O||11||12||224840	Circumdedit me in negatione Ephraim, et in dolo domus Israël ; Judas autem testis descendit cum Deo, et cum sanctis fidelis.
28O||12||1||224850	Ephraim pascit ventum, et sequitur æstum ; tota die mendacium et vastitatem multiplicat : et fœdus cum Assyriis init, et oleum in Ægyptum ferebat.
28O||12||2||224860	Judicium ergo Domini cum Juda, et visitatio super Jacob : juxta vias ejus, et juxta adinventiones ejus reddet ei.
28O||12||3||224870	In utero supplantavit fratrem suum, et in fortitudine sua directus est cum angelo.
28O||12||4||224880	Et invaluit ad angelum, et confortatus est ; flevit, et rogavit eum. In Bethel invenit eum, et ibi locutus est nobiscum.
28O||12||5||224890	Et Dominus Deus exercituum, Dominus memoriale ejus.
28O||12||6||224900	Et tu ad Deum tuum converteris ; misericordiam et judicium custodi, et spera in Deo tuo semper.
28O||12||7||224910	Chanaan, in manu ejus statera dolosa, calumniam dilexit.
28O||12||8||224920	Et dixit Ephraim : Verumtamen dives effectus sum ; inveni idolum mihi : omnes labores mei non invenient mihi iniquitatem quam peccavi.
28O||12||9||224930	Et ego Dominus Deus tuus ex terra Ægypti : adhuc sedere te faciam in tabernaculis, sicut in diebus festivitatis.
28O||12||10||224940	Et locutus sum super prophetas, et ego visionem multiplicavi, et in manu prophetarum assimilatus sum.
28O||12||11||224950	Si Galaad idolum, ergo frustra erant in Galgal bobus immolantes ; nam et altaria eorum quasi acervi super sulcos agri.
28O||12||12||224960	Fugit Jacob in regionem Syriæ, et servivit Israël in uxorem, et in uxorem servavit.
28O||12||13||224970	In propheta autem eduxit Dominus Israël de Ægypto, et in propheta servatus est.
28O||12||14||224980	Ad iracundiam me provocavit Ephraim in amaritudinibus suis : et sanguis ejus super eum veniet, et opprobrium ejus restituet ei Dominus suus.
28O||13||1||224990	Loquente Ephraim, horror invasit Israël ; et deliquit in Baal, et mortuus est.
28O||13||2||225000	Et nunc addiderunt ad peccandum ; feceruntque sibi conflatile de argento suo quasi similitudinem idolorum : factura artificum totum est : his ipsi dicunt : Immolate homines, vitulos adorantes.
28O||13||3||225010	Idcirco erunt quasi nubes matutina, et sicut ros matutinus præteriens ; sicut pulvis turbine raptus ex area, et sicut fumus de fumario.
28O||13||4||225020	Ego autem Dominus Deus tuus, ex terra Ægypti ; et Deum absque me nescies, et salvator non est præter me.
28O||13||5||225030	Ego cognovi te in deserto, in terra solitudinis.
28O||13||6||225040	Juxta pascua sua adimpleti sunt et saturati sunt ; et levaverunt cor suum, et obliti sunt mei.
28O||13||7||225050	Et ego ero eis quasi leæna, sicut pardus in via Assyriorum.
28O||13||8||225060	Occurram eis quasi ursa raptis catulis, et dirumpam interiora jecoris eorum, et consumam eos ibi quasi leo : bestia agri scindet eos.
28O||13||9||225070	Perditio tua, Israël : tantummodo in me auxilium tuum.
28O||13||10||225080	Ubi est rex tuus ? maxime nunc salvet te in omnibus urbibus tuis ; et judices tui, de quibus dixisti : Da mihi regem et principes.
28O||13||11||225090	Dabo tibi regem in furore meo, et auferam in indignatione mea.
28O||13||12||225100	Colligata est iniquitas Ephraim ; absconditum peccatum ejus.
28O||13||13||225110	Dolores parturientis venient ei : ipse filius non sapiens : nunc enim non stabit in contritione filiorum.
28O||13||14||225120	De manu mortis liberabo eos ; de morte redimam eos. Ero mors tua, o mors ! morsus tuus ero, inferne ! consolatio abscondita est ab oculis meis.
28O||13||15||225130	Quia ipse inter fratres dividet : adducet urentem ventum Dominus de deserto ascendentem, et siccabit venas ejus, et desolabit fontem ejus : et ipse diripiet thesaurum omnis vasis desiderabilis.
28O||14||1||225140	Pereat Samaria, quoniam ad amaritudinem concitavit Deum suum ! in gladio pereant, parvuli eorum elidantur, et fœtæ ejus discindantur !
28O||14||2||225150	Convertere, Israël, ad Dominum Deum tuum, quoniam corruisti in iniquitate tua.
28O||14||3||225160	Tollite vobiscum verba, et convertimini ad Dominum ; et dicite ei : Omnem aufer iniquitatem, accipe bonum, et reddemus vitulos labiorum nostrorum.
28O||14||4||225170	Assur non salvabit nos : super equum non ascendemus, nec dicemus ultra, Dii nostri opera manuum nostrarum : quia ejus, qui in te est, misereberis pupilli.
28O||14||5||225180	Sanabo contritiones eorum ; diligam eos spontanee : quia aversus est furor meus ab eis.
28O||14||6||225190	Ero quasi ros ; Israël germinabit sicut lilium, et erumpet radix ejus ut Libani.
28O||14||7||225200	Ibunt rami ejus, et erit quasi oliva gloria ejus, et odor ejus ut Libani.
28O||14||8||225210	Convertentur sedentes in umbra ejus ; vivent tritico, et germinabunt quasi vinea ; memoriale ejus sicut vinum Libani.
28O||14||9||225220	Ephraim, quid mihi ultra idola ? Ego exaudiam, et dirigam eum ego ut abietem virentem ; ex me fructus tuus inventus est.
28O||14||10||225230	Quis sapiens, et intelliget ista ? intelligens, et sciet hæc ? quia rectæ viæ Domini, et justi ambulabunt in eis ; prævaricatores vero corruent in eis.
29O||1||1||225240	Verbum Domini, quod factum est ad Joël, filium Phatuel.
29O||1||2||225250	Audite hoc, senes, et auribus percipite, omnes habitatores terræ : si factum est istud in diebus vestris, aut in diebus patrum vestrorum ?
29O||1||3||225260	Super hoc filiis vestris narrate, et filii vestri filiis suis, et filii eorum generationi alteræ.
29O||1||4||225270	Residuum erucæ comedit locusta, et residuum locustæ comedit bruchus, et residuum bruchi comedit rubigo.
29O||1||5||225280	Expergiscimini, ebrii, et flete et ululate, omnes qui bibitis vinum in dulcedine, quoniam periit ab ore vestro.
29O||1||6||225290	Gens enim ascendit super terram meam, fortis et innumerabilis : dentes ejus ut dentes leonis, et molares ejus ut catuli leonis.
29O||1||7||225300	Posuit vineam meam in desertum, et ficum meam decorticavit ; nudans spoliavit eam, et projecit : albi facti sunt rami ejus.
29O||1||8||225310	Plange quasi virgo accincta sacco super virum pubertatis suæ.
29O||1||9||225320	Periit sacrificium et libatio de domo Domini ; luxerunt sacerdotes, ministri Domini.
29O||1||10||225330	Depopulata est regio, luxit humus, quoniam devastatum est triticum, confusum est vinum, elanguit oleum.
29O||1||11||225340	Confusi sunt agricolæ, ululaverunt vinitores super frumento et hordeo, quia periit messis agri.
29O||1||12||225350	Vinea confusa est, et ficus elanguit ; malogranatum, et palma, et malum, et omnia ligna agri aruerunt, quia confusum est gaudium a filiis hominum.
29O||1||13||225360	Accingite vos, et plangite, sacerdotes : ululate, ministri altaris ; ingredimini, cubate in sacco, ministri Dei mei, quoniam interiit de domo Dei vestri sacrificium et libatio.
29O||1||14||225370	Sanctificate jejunium, vocate cœtum, congregate senes, omnes habitatores terræ in domum Dei vestri, et clamate ad Dominum :
29O||1||15||225380	A, a, a, diei ! quia prope est dies Domini, et quasi vastitas a potente veniet.
29O||1||16||225390	Numquid non coram oculis vestris alimenta perierunt de domo Dei nostri, lætitia et exsultatio ?
29O||1||17||225400	Computruerunt jumenta in stercore suo, demolita sunt horrea, dissipatæ sunt apothecæ, quoniam confusum est triticum.
29O||1||18||225410	Quid ingemuit animal, mugierunt greges armenti ? quia non est pascua eis ; sed et greges pecorum disperierunt.
29O||1||19||225420	Ad te, Domine, clamabo, quia ignis comedit speciosa deserti, et flamma succendit omnia ligna regionis.
29O||1||20||225430	Sed et bestiæ agri, quasi area sitiens imbrem, suspexerunt ad te, quoniam exsiccati sunt fontes aquarum, et ignis devoravit speciosa deserti.
29O||2||1||225440	Canite tuba in Sion, ululate in monte sancto meo, conturbentur omnes habitatores terræ : quia venit dies Domini, quia prope est.
29O||2||2||225450	Dies tenebrarum et caliginis, dies nubis et turbinis ; quasi mane expansum super montes populus multus et fortis : similis ei non fuit a principio, et post eum non erit usque in annos generationis et generationis.
29O||2||3||225460	Ante faciem ejus ignis vorans, et post eum exurens flamma. Quasi hortus voluptatis terra coram eo, et post eum solitudo deserti, neque est qui effugiat eum.
29O||2||4||225470	Quasi aspectus equorum, aspectus eorum ; et quasi equites, sic current.
29O||2||5||225480	Sicut sonitus quadrigarum super capita montium exilient, sicut sonitus flammæ ignis devorantis stipulam, velut populus fortis præparatus ad prælium.
29O||2||6||225490	A facie ejus cruciabuntur populi ; omnes vultus redigentur in ollam.
29O||2||7||225500	Sicut fortes current ; quasi viri bellatores ascendent murum : viri in viis suis gradientur, et non declinabunt a semitis suis.
29O||2||8||225510	Unusquisque fratrem suum non coarctabit, singuli in calle suo ambulabunt ; sed et per fenestras cadent, et non demolientur.
29O||2||9||225520	Urbem ingredientur, in muro current, domos conscendent, per fenestras intrabunt quasi fur.
29O||2||10||225530	A facie ejus contremuit terra, moti sunt cæli, sol et luna obtenebrati sunt, et stellæ retraxerunt splendorem suum.
29O||2||11||225540	Et Dominus dedit vocem suam ante faciem exercitus sui, quia multa sunt nimis castra ejus, quia fortia et facientia verbum ejus : magnus enim dies Domini, et terribilis valde, et quis sustinebit eum ?
29O||2||12||225550	Nunc ergo, dicit Dominus, convertimini ad me in toto corde vestro, in jejunio, et in fletu, et in planctu.
29O||2||13||225560	Et scindite corda vestra, et non vestimenta vestra ; et convertimini ad Dominum Deum vestrum, quia benignus et misericors est, patiens et multæ misericordiæ, et præstabilis super malitia.
29O||2||14||225570	Quis scit si convertatur, et ignoscat, et relinquat post se benedictionem, sacrificium et libamen Domino Deo vestro ?
29O||2||15||225580	Canite tuba in Sion, sanctificate jejunium, vocate cœtum :
29O||2||16||225590	congregate populum, sanctificate ecclesiam, coadunate senes, congregate parvulos, et sugentes ubera ; egrediatur sponsus de cubili suo, et sponsa de thalamo suo.
29O||2||17||225600	Inter vestibulum et altare plorabunt sacerdotes, ministri Domini, et dicent : Parce, Domine, parce populo tuo ; et ne des hæreditatem tuam in opprobrium, ut dominentur eis nationes. Quare dicunt in populis : Ubi est Deus eorum ?
29O||2||18||225610	Zelatus est Dominus terram suam, et pepercit populo suo.
29O||2||19||225620	Et respondit Dominus, et dixit populo suo : Ecce ego mittam vobis frumentum, et vinum, et oleum, et replebimini eis ; et non dabo vos ultra opprobrium in gentibus.
29O||2||20||225630	Et eum qui ab aquilone est procul faciam a vobis, et expellam eum in terram inviam et desertam : faciem ejus contra mare orientale, et extremum ejus ad mare novissimum : et ascendet fœtor ejus, et ascendet putredo ejus, quia superbe egit.
29O||2||21||225640	Noli timere, terra : exsulta, et lætare, quoniam magnificavit Dominus ut faceret.
29O||2||22||225650	Nolite timere, animalia regionis, quia germinaverunt speciosa deserti ; quia lignum attulit fructum suum, ficus et vinea dederunt virtutem suam.
29O||2||23||225660	Et, filii Sion, exsultate, et lætamini in Domino Deo vestro, quia dedit vobis doctorem justitiæ, et descendere faciet ad vos imbrem matutinum et serotinum, sicut in principio.
29O||2||24||225670	Et implebuntur areæ frumento, et redundabunt torcularia vino et oleo.
29O||2||25||225680	Et reddam vobis annos, quos comedit locusta, bruchus, et rubigo, et eruca : fortitudo mea magna quam misi in vos.
29O||2||26||225690	Et comedetis vescentes, et saturabimini ; et laudabitis nomen Domini Dei vestri, qui fecit mirabilia vobiscum ; et non confundetur populus meus in sempiternum.
29O||2||27||225700	Et scietis quia in medio Israël ego sum, et ego Dominus Deus vester, et non est amplius ; et non confundetur populus meus in æternum.
29O||2||28||225710	Et erit post hæc : effundam spiritum meum super omnem carnem, et prophetabunt filii vestri et filiæ vestræ : senes vestri somnia somniabunt, et juvenes vestri visiones videbunt.
29O||2||29||225720	Sed et super servos meos et ancillas in diebus illis effundam spiritum meum.
29O||2||30||225730	Et dabo prodigia in cælo et in terra, sanguinem, et ignem, et vaporem fumi.
29O||2||31||225740	Sol convertetur in tenebras, et luna in sanguinem, antequam veniat dies Domini magnus et horribilis.
29O||2||32||225750	Et erit : omnis qui invocaverit nomen Domini, salvus erit : quia in monte Sion et in Jerusalem erit salvatio, sicut dixit Dominus, et in residuis quos Dominus vocaverit.
29O||3||1||225760	Quia ecce in diebus illis, et in tempore illo, cum convertero captivitatem Juda et Jerusalem,
29O||3||2||225770	congregabo omnes gentes, et deducam eas in vallem Josaphat ; et disceptabo cum eis ibi super populo meo, et hæreditate mea Israël, quos disperserunt in nationibus, et terram meam diviserunt.
29O||3||3||225780	Et super populum meum miserunt sortem ; et posuerunt puerum in prostibulo, et puellam vendiderunt pro vino ut biberent.
29O||3||4||225790	Verum quid mihi et vobis, Tyrus et Sidon, et omnis terminus Palæstinorum ? numquid ultionem vos reddetis mihi ? et si ulciscimini vos contra me, cito velociter reddam vicissitudinem vobis super caput vestrum.
29O||3||5||225800	Argentum enim meum et aurum tulistis, et desiderabilia mea et pulcherrima intulistis in delubra vestra.
29O||3||6||225810	Et filios Juda et filios Jerusalem vendidistis filiis Græcorum, ut longe faceretis eos de finibus suis.
29O||3||7||225820	Ecce ego suscitabo eos de loco in quo vendidistis eos, et convertam retributionem vestram in caput vestrum.
29O||3||8||225830	Et vendam filios vestros et filias vestras in manibus filiorum Juda, et venundabunt eos Sabæis, genti longinquæ, quia Dominus locutus est.
29O||3||9||225840	Clamate hoc in gentibus, sanctificate bellum, suscitate robustos : accedant, ascendant omnes viri bellatores.
29O||3||10||225850	Concidite aratra vestra in gladios, et ligones vestros in lanceas. Infirmus dicat : Quia fortis ego sum.
29O||3||11||225860	Erumpite, et venite, omnes gentes de circuitu, et congregamini ; ibi occumbere faciet Dominus robustos tuos.
29O||3||12||225870	Consurgant, et ascendant gentes in vallem Josaphat, quia ibi sedebo ut judicem omnes gentes in circuitu.
29O||3||13||225880	Mittite falces, quoniam maturavit messis ; venite, et descendite, quia plenum est torcular, exuberant torcularia : quia multiplicata est malitia eorum.
29O||3||14||225890	Populi, populi, in valle concisionis, quia juxta est dies Domini in valle concisionis.
29O||3||15||225900	Sol et luna obtenebrati sunt, et stellæ retraxerunt splendorem suum.
29O||3||16||225910	Et Dominus de Sion rugiet, et de Jerusalem dabit vocem suam, et movebuntur cæli et terra ; et Dominus spes populi sui, et fortitudo filiorum Israël.
29O||3||17||225920	Et scietis quia ego Dominus Deus vester, habitans in Sion monte sancto meo ; et erit Jerusalem sancta, et alieni non transibunt per eam amplius.
29O||3||18||225930	Et erit in die illa : stillabunt montes dulcedinem, et colles fluent lacte, et per omnes rivos Juda ibunt aquæ ; et fons de domo Domini egredietur, et irrigabit torrentem spinarum.
29O||3||19||225940	Ægyptus in desolationem erit, et Idumæa in desertum perditionis, pro eo quod inique egerint in filios Juda, et effuderint sanguinem innocentem in terra sua.
29O||3||20||225950	Et Judæa in æternum habitabitur, et Jerusalem in generationem et generationem.
29O||3||21||225960	Et mundabo sanguinem eorum, quem non mundaveram ; et Dominus commorabitur in Sion.
30O||1||1||225970	Verba Amos, qui fuit in pastoribus de Thecue, quæ vidit super Israël in diebus Oziæ, regis Juda, et in diebus Jeroboam, filii Joas, regis Israël, ante duos annos terræmotus.
30O||1||2||225980	Et dixit : Dominus de Sion rugiet, et de Jerusalem dabit vocem suam ; et luxerunt speciosa pastorum, et exsiccatus est vertex Carmeli.
30O||1||3||225990	Hæc dicit Dominus : Super tribus sceleribus Damasci, et super quatuor non convertam eum, eo quod trituraverint in plaustris ferreis Galaad.
30O||1||4||226000	Et mittam ignem in domum Azaël, et devorabit domos Benadad.
30O||1||5||226010	Et conteram vectem Damasci : et disperdam habitatorem de campo idoli, et tenentem sceptrum de domo voluptatis : et transferetur populus Syriæ Cyrenen, dicit Dominus.
30O||1||6||226020	Hæc dicit Dominus : Super tribus sceleribus Gazæ, et super quatuor non convertam eum, eo quod transtulerint captivitatem perfectam, ut concluderent eam in Idumæa.
30O||1||7||226030	Et mittam ignem in murum Gazæ, et devorabit ædes ejus.
30O||1||8||226040	Et disperdam habitatorem de Azoto, et tenentem sceptrum de Ascalone : et convertam manum meam super Accaron, et peribunt reliqui Philisthinorum, dicit Dominus Deus.
30O||1||9||226050	Hæc dicit Dominus : Super tribus sceleribus Tyri, et super quatuor non convertam eum, eo quod concluserint captivitatem perfectam in Idumæa, et non sint recordati fœderis fratrum.
30O||1||10||226060	Et mittam ignem in murum Tyri, et devorabit ædes ejus.
30O||1||11||226070	Hæc dicit Dominus : Super tribus sceleribus Edom, et super quatuor non convertam eum, eo quod persecutus sit in gladio fratrem suum, et violaverit misericordiam ejus, et tenuerit ultra furorem suum, et indignationem suam servaverit usque in finem.
30O||1||12||226080	Mittam ignem in Theman, et devorabit ædes Bosræ.
30O||1||13||226090	Hæc dicit Dominus : Super tribus sceleribus filiorum Ammon, et super quatuor non convertam eum, eo quod dissecuerit prægnantes Galaad ad dilatandum terminum suum.
30O||1||14||226100	Et succendam ignem in muro Rabba, et devorabit ædes ejus in ululatu in die belli, et in turbine in die commotionis.
30O||1||15||226110	Et ibit Melchom in captivitatem, ipse et principes ejus simul, dicit Dominus.
30O||2||1||226120	Hæc dicit Dominus : Super tribus sceleribus Moab, et super quatuor non convertam eum, eo quod incenderit ossa regis Idumææ usque ad cinerem.
30O||2||2||226130	Et mittam ignem in Moab, et devorabit ædes Carioth : et morietur in sonitu Moab, in clangore tubæ.
30O||2||3||226140	Et disperdam judicem de medio ejus, et omnes principes ejus interficiam cum eo, dicit Dominus.
30O||2||4||226150	Hæc dicit Dominus : Super tribus sceleribus Juda, et super quatuor non convertam eum, eo quod abjecerit legem Domini et mandata ejus non custodierit : deceperant enim eos idola sua, post quæ abierant patres eorum.
30O||2||5||226160	Et mittam ignem in Juda, et devorabit ædes Jerusalem.
30O||2||6||226170	Hæc dicit Dominus : Super tribus sceleribus Israël, et super quatuor non convertam eum, pro eo quod vendiderit pro argento justum, et pauperem pro calceamentis.
30O||2||7||226180	Qui conterunt super pulverem terræ capita pauperum, et viam humilium declinant : et filius ac pater ejus ierunt ad puellam, ut violarent nomen sanctum meum.
30O||2||8||226190	Et super vestimentis pignoratis accubuerunt juxta omne altare, et vinum damnatorum bibebant in domo Dei sui.
30O||2||9||226200	Ego autem exterminavi Amorrhæum a facie eorum, cujus altitudo, cedrorum altitudo ejus, et fortis ipse quasi quercus ; et contrivi fructum ejus desuper, et radices ejus subter.
30O||2||10||226210	Ego sum qui ascendere vos feci de terra Ægypti, et duxi vos in deserto quadraginta annis, ut possideretis terram Amorrhæi.
30O||2||11||226220	Et suscitavi de filiis vestris in prophetas, et de juvenibus vestris nazaræos. Numquid non ita est, filii Israël ? dicit Dominus.
30O||2||12||226230	Et propinabitis nazaræis vinum, et prophetis mandabitis, dicentes : Ne prophetetis.
30O||2||13||226240	Ecce ego stridebo subter vos, sicut stridet plaustrum onustum fœno.
30O||2||14||226250	Et peribit fuga a veloce, et fortis non obtinebit virtutem suam, et robustus non salvabit animam suam :
30O||2||15||226260	et tenens arcum non stabit, et velox pedibus suis non salvabitur, et ascensor equi non salvabit animam suam :
30O||2||16||226270	et robustus corde inter fortes nudus fugiet in illa die, dicit Dominus.
30O||3||1||226280	Audite verbum quod locutus est Dominus super vos, filii Israël, super omnem cognationem quam eduxi de terra Ægypti, dicens :
30O||3||2||226290	Tantummodo vos cognovi ex omnibus cognationibus terræ ; idcirco visitabo super vos omnes iniquitates vestras.
30O||3||3||226300	Numquid ambulabunt duo pariter, nisi convenerit eis ?
30O||3||4||226310	numquid rugiet leo in saltu, nisi habuerit prædam ? numquid dabit catulus leonis vocem de cubili suo, nisi aliquid apprehenderit ?
30O||3||5||226320	numquid cadet avis in laqueum terræ absque aucupe ? numquid auferetur laqueus de terra antequam quid ceperit ?
30O||3||6||226330	si clanget tuba in civitate, et populus non expavescet ? si erit malum in civitate, quod Dominus non fecerit ?
30O||3||7||226340	Quia non facit Dominus Deus verbum, nisi revelaverit secretum suum ad servos suos prophetas.
30O||3||8||226350	Leo rugiet, quis non timebit ? Dominus Deus locutus est, quis non prophetabit ?
30O||3||9||226360	Auditum facite in ædibus Azoti, et in ædibus terræ Ægypti, et dicite : Congregamini super montes Samariæ, et videte insanias multas in medio ejus, et calumniam patientes in penetralibus ejus.
30O||3||10||226370	Et nescierunt facere rectum, dicit Dominus, thesaurizantes iniquitatem et rapinas in ædibus suis.
30O||3||11||226380	Propterea hæc dicit Dominus Deus : Tribulabitur et circuietur terra : et detrahetur ex te fortitudo tua, et diripientur ædes tuæ.
30O||3||12||226390	Hæc dicit Dominus : Quomodo si eruat pastor de ore leonis duo crura, aut extremum auriculæ, sic eruentur filii Israël, qui habitant in Samaria in plaga lectuli, et in Damasci grabato.
30O||3||13||226400	Audite, et contestamini in domo Jacob, dicit Dominus Deus exercituum ;
30O||3||14||226410	quia in die cum visitare cœpero prævaricationes Israël, super eum visitabo, et super altaria Bethel ; et amputabuntur cornua altaris, et cadent in terram.
30O||3||15||226420	Et percutiam domum hiemalem cum domo æstiva, et peribunt domus eburneæ, et dissipabuntur ædes multæ, dicit Dominus.
30O||4||1||226430	Audite verbum hoc, vaccæ pingues, quæ estis in monte Samariæ, quæ calumniam facitis egenis et confringitis pauperes ; quæ dicitis dominis vestris : Afferte, et bibemus.
30O||4||2||226440	Juravit Dominus Deus in sancto suo, quia ecce dies venient super vos, et levabunt vos in contis, et reliquias vestras in ollis ferventibus.
30O||4||3||226450	Et per aperturas exibitis altera contra alteram, et projiciemini in Armon, dicit Dominus.
30O||4||4||226460	Venite ad Bethel, et impie agite ; ad Galgalam, et multiplicate prævaricationem : et afferte mane victimas vestras, tribus diebus decimas vestras.
30O||4||5||226470	Et sacrificate de fermentato laudem, et vocate voluntarias oblationes, et annuntiate ; sic enim voluistis, filii Israël, dicit Dominus Deus.
30O||4||6||226480	Unde et ego dedi vobis stuporem dentium in cunctis urbibus vestris, et indigentiam panum in omnibus locis vestris ; et non estis reversi ad me, dicit Dominus.
30O||4||7||226490	Ego quoque prohibui a vobis imbrem, cum adhuc tres menses superessent usque ad messem : et plui super unam civitatem, et super alteram civitatem non plui ; pars una compluta est, et pars super quam non plui, aruit.
30O||4||8||226500	Et venerunt duæ et tres civitates ad unam civitatem ut biberent aquam, et non sunt satiatæ ; et non redistis ad me, dicit Dominus.
30O||4||9||226510	Percussi vos in vento urente, et in aurugine : multitudinem hortorum vestrorum et vinearum vestrarum, oliveta vestra et ficeta vestra comedit eruca : et non redistis ad me, dicit Dominus.
30O||4||10||226520	Misi in vos mortem in via Ægypti ; percussi in gladio juvenes vestros, usque ad captivitatem equorum vestrorum, et ascendere feci putredinem castrorum vestrorum in nares vestras : et non redistis ad me, dicit Dominus.
30O||4||11||226530	Subverti vos sicut subvertit Deus Sodomam et Gomorrham, et facti estis quasi torris raptus ab incendio : et non redistis ad me, dicit Dominus.
30O||4||12||226540	Quapropter hæc faciam tibi, Israël : postquam autem hæc fecero tibi, præparare in occursum Dei tui, Israël.
30O||4||13||226550	Quia ecce formans montes, et creans ventum, et annuntians homini eloquium suum, faciens matutinam nebulam, et gradiens super excelsa terræ : Dominus Deus exercituum nomen ejus.
30O||5||1||226560	Audite verbum istud, quod ego levo super vos planctum : domus Israël cecidit, et non adjiciet ut resurgat.
30O||5||2||226570	Virgo Israël projecta est in terram suam, non est qui suscitet eam.
30O||5||3||226580	Quia hæc dicit Dominus Deus : Urbs de qua egrediebantur mille, relinquentur in ea centum ; et de qua egrediebantur centum, relinquentur in ea decem in domo Israël.
30O||5||4||226590	Quia hæc dicit Dominus domui Israël : Quærite me, et vivetis.
30O||5||5||226600	Et nolite quærere Bethel, et in Galgalam nolite intrare, et in Bersabee non transibitis, quia Galgala captiva ducetur, et Bethel erit inutilis.
30O||5||6||226610	Quærite Dominum, et vivite (ne forte comburatur ut ignis domus Joseph, et devorabit, et non erit qui extinguat Bethel :
30O||5||7||226620	qui convertitis in absinthium judicium, et justitiam in terra relinquitis) :
30O||5||8||226630	facientem Arcturum et Orionem, et convertentem in mane tenebras, et diem in noctem mutantem ; qui vocat aquas maris, et effundit eas super faciem terræ ; Dominus nomen est ejus :
30O||5||9||226640	qui subridet vastitatem super robustum, et depopulationem super potentem affert.
30O||5||10||226650	Odio habuerunt corripientem in porta, et loquentem perfecte abominati sunt.
30O||5||11||226660	Idcirco, pro eo quod diripiebatis pauperem, et prædam electam tollebatis ab eo, domos quadro lapide ædificabitis, et non habitabitis in eis ; vineas plantabis amantissimas, et non bibetis vinum earum.
30O||5||12||226670	Quia cognovi multa scelera vestra, et fortia peccata vestra : hostes justi, accipientes munus, et pauperes deprimentes in porta.
30O||5||13||226680	Ideo prudens in tempore illo tacebit, quia tempus malum est.
30O||5||14||226690	Quærite bonum, et non malum, ut vivatis ; et erit Dominus Deus exercituum vobiscum, sicut dixistis.
30O||5||15||226700	Odite malum et diligite bonum, et constituite in porta judicium : si forte misereatur Dominus Deus exercituum reliquiis Joseph.
30O||5||16||226710	Propterea hæc dicit Dominus Deus exercituum, dominator : In omnibus plateis planctus ; et in cunctis quæ foris sunt, dicetur : Væ, væ ! et vocabunt agricolam ad luctum, et ad planctum eos qui sciunt plangere.
30O||5||17||226720	Et in omnibus vineis erit planctus, quia pertransibo in medio tui, dicit Dominus.
30O||5||18||226730	Væ desiderantibus diem Domini ! ad quid eam vobis ? Dies Domini ista, tenebræ, et non lux.
30O||5||19||226740	Quomodo si fugiat vir a facie leonis, et occurrat ei ursus ; et ingrediatur domum, et innitatur manu sua super parietem, et mordeat eum coluber.
30O||5||20||226750	Numquid non tenebræ dies Domini, et non lux ; et caligo, et non splendor in ea ?
30O||5||21||226760	Odi, et projeci festivitates vestras, et non capiam odorem cœtuum vestrorum.
30O||5||22||226770	Quod si obtuleritis mihi holocautomata, et munera vestra, non suscipiam ; et vota pinguium vestrorum non respiciam.
30O||5||23||226780	Aufer a me tumultum carminum tuorum ; et cantica lyræ tuæ non audiam.
30O||5||24||226790	Et revelabitur quasi aqua judicium, et justitia quasi torrens fortis.
30O||5||25||226800	Numquid hostias et sacrificium obtulistis mihi in deserto quadraginta annis, domus Israël ?
30O||5||26||226810	et portastis tabernaculum Moloch vestro, et imaginem idolorum vestrorum, sidus dei vestri, quæ fecistis vobis.
30O||5||27||226820	Et migrare vos faciam trans Damascum, dicit Dominus : Deus exercituum nomen ejus.
30O||6||1||226830	Væ qui opulenti estis in Sion, et confiditis in monte Samariæ : optimates capita populorum, ingredientes pompatice domum Israël !
30O||6||2||226840	Transite in Chalane, et videte, et ite inde in Emath magnam, et descendite in Geth Palæstinorum, et ad optima quæque regna horum : si latior terminus eorum termino vestro est.
30O||6||3||226850	Qui separati estis in diem malum, et appropinquatis solio iniquitatis ;
30O||6||4||226860	qui dormitis in lectis eburneis, et lascivitis in stratis vestris ; qui comeditis agnum de grege, et vitulos de medio armenti ;
30O||6||5||226870	qui canitis ad vocem psalterii, sicut David putaverunt se habere vasa cantici,
30O||6||6||226880	bibentes vinum in phialis, et optimo unguento delibuti, et nihil patiebantur super contritione Joseph.
30O||6||7||226890	Quapropter nunc migrabunt in capite transmigrantium, et auferetur factio lascivientium.
30O||6||8||226900	Juravit Dominus Deus in anima sua, dicit Dominus Deus exercituum : Detestor ego superbiam Jacob, et domos ejus odi, et tradam civitatem cum habitatoribus suis.
30O||6||9||226910	Quod si reliqui fuerint decem viri in domo una, et ipsi morientur.
30O||6||10||226920	Et tollet eum propinquus suus, et comburet eum, ut efferat ossa de domo ; et dicet ei, qui in penetralibus domus est : Numquid adhuc est penes te ?
30O||6||11||226930	Et respondebit : Finis est. Et dicet ei : Tace, et non recorderis nominis Domini.
30O||6||12||226940	Quia ecce Dominus mandabit, et percutiet domum majorem ruinis, et domum minorem scissionibus.
30O||6||13||226950	Numquid currere queunt in petris equi, aut arari potest in bubalis ? quoniam convertistis in amaritudinem judicium, et fructum justitiæ in absinthium.
30O||6||14||226960	Qui lætamini in nihilo ; qui dicitis : Numquid non in fortitudine nostra assumpsimus nobis cornua ?
30O||6||15||226970	Ecce enim suscitabo super vos, domus Israël, dicit Dominus Deus exercituum, gentem, et conteret vos ab introitu Emath usque ad torrentem deserti.
30O||7||1||226980	Hæc ostendit mihi Dominus Deus : et ecce fictor locustæ in principio germinantium serotini imbris, et ecce serotinus post tonsionem regis.
30O||7||2||226990	Et factum est, cum consummasset comedere herbam terræ, dixi : Domine Deus, propitius esto, obsecro ; quis suscitabit Jacob, quia parvulus est ?
30O||7||3||227000	Misertus est Dominus super hoc : Non erit, dixit Dominus.
30O||7||4||227010	Hæc ostendit mihi Dominus Deus : et ecce vocabat judicium ad ignem Dominus Deus ; et devoravit abyssum multam, et comedit simul partem.
30O||7||5||227020	Et dixi : Domine Deus, quiesce, obsecro ; quis suscitabit Jacob, quia parvulus est ?
30O||7||6||227030	Misertus est Dominus super hoc : Sed et istud non erit, dixit Dominus.
30O||7||7||227040	Hæc ostendit mihi Dominus : et ecce Dominus stans super murum litum, et in manu ejus trulla cæmentarii.
30O||7||8||227050	Et dixit Dominus ad me : Quid tu vides, Amos ? Et dixi : Trullam cæmentarii. Et dixit Dominus : Ecce ego ponam trullam in medio populi mei Israël ; non adjiciam ultra superinducere eum.
30O||7||9||227060	Et demolientur excelsa idoli, et sanctificationes Israël desolabuntur, et consurgam super domum Jeroboam in gladio.
30O||7||10||227070	Et misit Amasias, sacerdos Bethel, ad Jeroboam, regem Israël, dicens : Rebellavit contra te Amos in medio domus Israël ; non poterit terra sustinere universos sermones ejus.
30O||7||11||227080	Hæc enim dicit Amos : In gladio morietur Jeroboam, et Israël captivus migrabit de terra sua.
30O||7||12||227090	Et dixit Amasias ad Amos : Qui vides, gradere : fuge in terram Juda, et comede ibi panem, et prophetabis ibi.
30O||7||13||227100	Et in Bethel non adjicies ultra ut prophetes, quia sanctificatio regis est, et domus regni est.
30O||7||14||227110	Responditque Amos, et dixit ad Amasiam : Non sum propheta, et non sum filius prophetæ : sed armentarius ego sum vellicans sycomoros.
30O||7||15||227120	Et tulit me Dominus cum sequerer gregem, et dixit Dominus ad me : Vade, propheta ad populum meum Israël.
30O||7||16||227130	Et nunc audi verbum Domini : Tu dicis : Non prophetabis super Israël, et non stillabis super domum idoli.
30O||7||17||227140	Propter hoc hæc dicit Dominus : Uxor tua in civitate fornicabitur, et filii tui et filiæ tuæ in gladio cadent, et humus tua funiculo metietur : et tu in terra polluta morieris, et Israël captivus migrabit de terra sua.
30O||8||1||227150	Hæc ostendit mihi Dominus Deus : et ecce uncinus pomorum.
30O||8||2||227160	Et dixit : Quid tu vides, Amos ? Et dixi : Uncinum pomorum. Et dixit Dominus ad me : Venit finis super populum meum Israël ; non adjiciam ultra ut pertranseam eum.
30O||8||3||227170	Et stridebunt cardines templi in die illa, dicit Dominus Deus : multi morientur ; in omni loco projicietur silentium.
30O||8||4||227180	Audite hoc, qui conteritis pauperem, et deficere facitis egenos terræ,
30O||8||5||227190	dicentes : Quando transibit mensis, et venundabimus merces ? et sabbatum, et aperiemus frumentum, ut imminuamus mensuram, et augeamus siclum, et supponamus stateras dolosas,
30O||8||6||227200	ut possideamus in argento egenos et pauperes pro calceamentis, et quisquilias frumenti vendamus ?
30O||8||7||227210	Juravit Dominus in superbiam Jacob : Si oblitus fuero usque ad finem omnia opera eorum.
30O||8||8||227220	Numquid super isto non commovebitur terra, et lugebit omnis habitator ejus, et ascendet quasi fluvius universus, et ejicicetur, et defluet, quasi rivus Ægypti ?
30O||8||9||227230	Et erit in die illa, dicit Dominus Deus : occidet sol in meridie, et tenebrescere faciam terram in die luminis :
30O||8||10||227240	et convertam festivitates vestras in luctum, et omnia cantica vestra in planctum, et inducam super omne dorsum vestrum saccum, et super omne caput calvitium : et ponam eam quasi luctum unigeniti, et novissima ejus quasi diem amarum.
30O||8||11||227250	Ecce dies veniunt, dicet Dominus, et mittam famem in terram : non famem panis, neque sitim aquæ, sed audiendi verbum Domini.
30O||8||12||227260	Et commovebuntur a mari usque ad mare, et ab aquilone usque ad orientem : circuibunt quærentes verbum Domini, et non invenient.
30O||8||13||227270	In die illa deficient virgines pulchræ et adolescentes in siti,
30O||8||14||227280	qui jurant in delicto Samariæ, et dicunt : Vivit Deus tuus, Dan, et vivit via Bersabee ; et cadent, et non resurgent ultra.
30O||9||1||227290	Vidi Dominum stantem super altare, et dixit : Percute cardinem, et commoveantur superliminaria : avaritia enim in capite omnium, et novissimum eorum in gladio interficiam ; non erit fuga eis. Fugient, et non salvabitur ex eis qui fugerit.
30O||9||2||227300	Si descenderint usque ad infernum, inde manus mea educet eos ; et si ascenderint usque in cælum, inde detraham eos.
30O||9||3||227310	Et si absconditi fuerint in vertice Carmeli, inde scrutans auferam eos ; et si celaverint se ab oculis meis in profundo maris, ibi mandabo serpenti, et mordebit eos.
30O||9||4||227320	Et si abierint in captivitatem coram inimicis suis, ibi mandabo gladio, et occidet eos : et ponam oculos meos super eos in malum, et non in bonum.
30O||9||5||227330	Et Dominus Deus exercituum, qui tangit terram, et tabescet, et lugebunt omnes habitantes in ea : et ascendet sicut rivus omnis, et defluet sicut fluvius Ægypti.
30O||9||6||227340	Qui ædificat in cælo ascensionem suam, et fasciculum suum super terram fundavit ; qui vocat aquas maris, et effundit eas super faciem terræ : Dominus nomen ejus.
30O||9||7||227350	Numquid non ut filii Æthiopum vos estis mihi, filii Israël ? ait Dominus. Numquid non Israël ascendere feci de terra Ægypti, et Palæstinos de Cappadocia, et Syros de Cyrene ?
30O||9||8||227360	Ecce oculi Domini Dei super regnum peccans : et conteram illud a facie terræ ; verumtamen conterens non conteram domum Jacob, dicit Dominus.
30O||9||9||227370	Ecce enim mandabo ego, et concutiam in omnibus gentibus domum Israël, sicut concutitur triticum in cribro, et non cadet lapillus super terram.
30O||9||10||227380	In gladio morientur omnes peccatores populi mei, qui dicunt : Non appropinquabit, et non veniet super nos malum.
30O||9||11||227390	In die illa suscitabo tabernaculum David, quod cecidit : et reædificabo aperturas murorum ejus, et ea quæ corruerant instaurabo : et reædificabo illud sicut in diebus antiquis,
30O||9||12||227400	ut possideant reliquias Idumææ, et omnes nationes : eo quod invocatum sit nomen meum super eos, dicit Dominus faciens hæc.
30O||9||13||227410	Ecce dies veniunt, dicit Dominus, et comprehendet arator messorem, et calcator uvæ mittentem semen : et stillabunt montes dulcedinem, et omnes colli culti erunt.
30O||9||14||227420	Et convertam captivitatem populi mei Israël ; et ædificabunt civitates desertas, et inhabitabunt ; et plantabunt vineas, et bibent vinum earum, et facient hortos, et comedent fructus eorum.
30O||9||15||227430	Et plantabo eos super humum suam, et non evellam eos ultra de terra sua, quam dedi eis, dicit Dominus Deus tuus.
31O||1||1||227440	Visio Abdiæ. Hæc dicit Dominus Deus ad Edom : Auditum audivimus a Domino, et legatum ad gentes misit : surgite, et consurgamus adversus eum in prælium.
31O||1||2||227450	Ecce parvulum dedi te in gentibus : contemptibilis tu es valde.
31O||1||3||227460	Superbia cordis tui extulit te, habitantem in scissuris petrarum, exaltantem solium tuum ; qui dicis in corde tuo : Quis detrahet me in terram ?
31O||1||4||227470	Si exaltatus fueris ut aquila, et si inter sidera posueris nidum tuum, inde detraham te, dicit Dominus.
31O||1||5||227480	Si fures introissent ad te, si latrones per noctem, quomodo conticuisses ? nonne furati essent sufficientia sibi ? Si vindemiatores introissent ad te, numquid saltem racemum reliquissent tibi ?
31O||1||6||227490	Quomodo scrutati sunt Esau ; investigaverunt abscondita ejus ?
31O||1||7||227500	Usque ad terminum emiserunt te : omnes viri fœderis tui illuserunt tibi : invaluerunt adversum te viri pacis tuæ, qui comedunt tecum, ponent insidias subter te ; non est prudentia in eo.
31O||1||8||227510	Numquid non in die illa, dicit Dominus, perdam sapientes de Idumæa, et prudentiam de monte Esau ?
31O||1||9||227520	Et timebunt fortes tui a meridie, ut intereat vir de monte Esau.
31O||1||10||227530	Propter interfectionem, et propter iniquitatem in fratrem tuum Jacob, operiet te confusio, et peribis in æternum.
31O||1||11||227540	In die cum stares adversus eum, quando capiebant alieni exercitum ejus, et extranei ingrediebantur portas ejus, et super Jerusalem mittebant sortem, tu quoque eras quasi unus ex eis.
31O||1||12||227550	Et non despicies in die fratris tui, in die peregrinationis ejus : et non lætaberis super filios Juda in die perditionis eorum : et non magnificabis os tuum in die angustiæ.
31O||1||13||227560	Neque ingriederis portam populi mei in die ruinæ eorum ; neque despicies et tu in malis ejus in die vastitatis illius. Et non emitteris adversus exercitum ejus in die vastitatis illius,
31O||1||14||227570	neque stabis in exitibus ut interficias eos qui fugerint, et non concludes reliquos ejus in die tribulationis.
31O||1||15||227580	Quoniam juxta est dies Domini super omnes gentes : sicut fecisti, fiet tibi ; retributionem tuam convertet in caput tuum.
31O||1||16||227590	Quomodo enim bibistis super montem sanctum meum, bibent omnes gentes jugiter : et bibent, et absorbebunt, et erunt quasi non sint.
31O||1||17||227600	Et in monte Sion erit salvatio, et erit sanctus ; et possidebit domus Jacob eos qui se possederant.
31O||1||18||227610	Et erit domus Jacob ignis, et domus Joseph flamma, et domus Esau stipula : et succendentur in eis, et devorabunt eos, et non erunt reliquiæ domus Esau, quia Dominus locutus est.
31O||1||19||227620	Et hæreditabunt hi, qui ad austrum sunt, montem Esau, et qui in campestribus, Philisthiim : et possidebunt regionem Ephraim et regionem Samariæ, et Benjamin possidebit Galaad.
31O||1||20||227630	Et transmigratio exercitus hujus filiorum Israël, omnia loca Chananæorum usque ad Sareptam : et transmigratio Jerusalem, quæ in Bosphoro est, possidebit civitates austri.
31O||1||21||227640	Et ascendent salvatores in montem Sion judicare montem Esau, et erit Domino regnum.
32O||1||1||227650	Et factum est verbum Domini ad Jonam, filium Amathi, dicens :
32O||1||2||227660	Surge, et vade in Niniven, civitatem grandem, et prædica in ea, quia ascendit malitia ejus coram me.
32O||1||3||227670	Et surrexit Jonas, ut fugeret in Tharsis a facie Domini, et descendit in Joppen : et invenit navem euntem in Tharsis, et dedit naulum ejus, et descendit in eam ut iret cum eis in Tharsis a facie Domini.
32O||1||4||227680	Dominus autem misit ventum magnum in mare : et facta est tempestas magna in mari, et navis periclitabatur conteri.
32O||1||5||227690	Et timuerunt nautæ, et clamaverunt viri ad deum suum, et miserunt vasa quæ erant in navi, in mare, ut alleviaretur ab eis ; et Jonas descendit ad interiora navis, et dormiebat sopore gravi.
32O||1||6||227700	Et accessit ad eum gubernator, et dixit ei : Quid tu sopore deprimeris ? surge, invoca Deum tuum, si forte recogitet Deus de nobis, et non pereamus.
32O||1||7||227710	Et dixit vir ad collegam suum : Venite et mittamus sortes, et sciamus quare hoc malum sit nobis. Et miserunt sortes, et cecidit sors super Jonam.
32O||1||8||227720	Et dixerunt ad eum : Indica nobis cujus causa malum istud sit nobis : quod est opus tuum ? quæ terra tua, et quo vadis ? vel ex quo populo es tu ?
32O||1||9||227730	Et dixit ad eos : Hebræus ego sum, et Dominum Deum cæli ego timeo, qui fecit mare et aridam.
32O||1||10||227740	Et timuerunt viri timore magno, et dixerunt ad eum : Quid hoc fecisti ? cognoverunt enim viri quod a facie Domini fugeret, quia indicaverat eis.
32O||1||11||227750	Et dixerunt ad eum : Quid faciemus tibi, et cessabit mare a nobis ? quia mare ibat, et intumescebat.
32O||1||12||227760	Et dixit ad eos : Tollite me, et mittite in mare, et cessabit mare a vobis : scio enim ego quoniam propter me tempestas hæc grandis venit super vos.
32O||1||13||227770	Et remigabant viri ut reverterentur ad aridam, et non valebant, quia mare ibat, et intumescebat super eos.
32O||1||14||227780	Et clamaverunt ad Dominum, et dixerunt : Quæsumus, Domine, ne pereamus in anima viri istius, et ne des super nos sanguinem innocentem : quia tu, Domine, sicut voluisti, fecisti.
32O||1||15||227790	Et tulerunt Jonam, et miserunt in mare : et stetit mare a fervore suo.
32O||1||16||227800	Et timuerunt viri timore magno Dominum : et immolaverunt hostias Domino, et voverunt vota.
32O||2||1||227810	Et præparavit Dominus piscem grandem ut deglutiret Jonam : et erat Jonas in ventre piscis tribus diebus et tribus noctibus.
32O||2||2||227820	Et oravit Jonas ad Dominum Deum suum de ventre piscis,
32O||2||3||227830	et dixit : Clamavi de tribulatione mea ad Dominum, et exaudivit me ; de ventre inferi clamavi, et exaudisti vocem meam.
32O||2||4||227840	Et projecisti me in profundum in corde maris, et flumen circumdedit me : omnes gurgites tui, et fluctus tui super me transierunt.
32O||2||5||227850	Et ego dixi : Abjectus sum a conspectu oculorum tuorum ; verumtamen rursus videbo templum sanctum tuum.
32O||2||6||227860	Circumdederunt me aquæ usque ad animam : abyssus vallavit me, pelagus operuit caput meum.
32O||2||7||227870	Ad extrema montium descendi ; terræ vectes concluserunt me in æternum : et sublevabis de corruptione vitam meam, Domine Deus meus.
32O||2||8||227880	Cum angustiaretur in me anima mea, Domini recordatus sum : ut veniat ad te oratio mea, ad templum sanctum tuum.
32O||2||9||227890	Qui custodiunt vanitates frustra, misericordiam suam derelinquunt.
32O||2||10||227900	Ego autem in voce laudis immolabo tibi : quæcumque vovi, reddam pro salute Domino.
32O||2||11||227910	Et dixit Dominus pisci, et evomuit Jonam in aridam.
32O||3||1||227920	Et factum est verbum Domini ad Jonam secundo, dicens :
32O||3||2||227930	Surge, et vade in Niniven, civitatem magnam, et prædica in ea prædicationem quam ego loquor ad te.
32O||3||3||227940	Et surrexit Jonas, et abiit in Niniven juxta verbum Domini : et Ninive erat civitas magna, itinere trium dierum.
32O||3||4||227950	Et cœpit Jonas introire in civitatem itinere diei unius : et clamavit, et dixit : Adhuc quadraginta dies, et Ninive subvertetur.
32O||3||5||227960	Et crediderunt viri Ninivitæ in Deum, et prædicaverunt jejunium, et vestiti sunt saccis, a majore usque ad minorem.
32O||3||6||227970	Et pervenit verbum ad regem Ninive : et surrexit de solio suo, et abjecit vestimentum suum a se, et indutus est sacco, et sedit in cinere.
32O||3||7||227980	Et clamavit, et dixit in Ninive ex ore regis et principum ejus, dicens : Homines, et jumenta, et boves, et pecora non gustent quidquam : nec pascantur, et aquam non bibant.
32O||3||8||227990	Et operiantur saccis homines et jumenta, et clament ad Dominum in fortitudine : et convertatur vir a via sua mala, et ab iniquitate quæ est in manibus eorum.
32O||3||9||228000	Quis scit si convertatur et ignoscat Deus, et revertatur a furore iræ suæ, et non peribimus ?
32O||3||10||228010	Et vidit Deus opera eorum, quia conversi sunt de via sua mala : et misertus est Deus super malitiam quam locutus fuerat ut faceret eis, et non fecit.
32O||4||1||228020	Et afflictus est Jonas afflictione magna, et iratus est :
32O||4||2||228030	et oravit ad Dominum, et dixit : Obsecro, Domine, numquid non hoc est verbum meum cum adhuc essem in terra mea ? propter hoc præoccupavi ut fugerem in Tharsis : scio enim quia tu Deus clemens et misericors es, patiens et multæ miserationis, et ignoscens super malitia.
32O||4||3||228040	Et nunc, Domine, tolle, quæso, animam meam a me, quia melior est mihi mors quam vita.
32O||4||4||228050	Et dixit Dominus : Putasne bene irasceris tu ?
32O||4||5||228060	Et egressus est Jonas de civitate, et sedit contra orientem civitatis : et fecit sibimet umbraculum ibi, et sedebat subter illud in umbra, donec videret quid accideret civitati.
32O||4||6||228070	Et præparavit Dominus Deus hederam, et ascendit super caput Jonæ, ut esset umbra super caput ejus, et protegeret eum (laboraverat enim) : et lætatus est Jonas super hedera lætitia magna.
32O||4||7||228080	Et paravit Deus vermen ascensu diluculi in crastinum : et percussit hederam, et exaruit.
32O||4||8||228090	Et cum ortus fuisset sol, præcepit Dominus vento calido et urenti : et percussit sol super caput Jonæ, et æstuabat : et petivit animæ suæ ut moreretur, et dixit : Melius est mihi mori quam vivere.
32O||4||9||228100	Et dixit Dominus ad Jonam : Putasne bene irasceris tu super hedera ? Et dixit : Bene irascor ego usque ad mortem.
32O||4||10||228110	Et dixit Dominus : Tu doles super hederam in qua non laborasti, neque fecisti ut cresceret ; quæ sub una nocte nata est, et sub una nocte periit :
32O||4||11||228120	et ego non parcam Ninive, civitati magnæ, in qua sunt plus quam centum viginti millia hominum qui nesciunt quid sit inter dexteram et sinistram suam, et jumenta multa ?
33O||1||1||228130	Verbum Domini, quod factum est ad Michæam Morasthitea, in diebus Joathan, Achaz, et Ezechiæ, regum Juda, quod vidit super Samariam et Jerusalem.
33O||1||2||228140	Audite, populi omnes, et attendat terra, et plenitudo ejus : et sit Dominus Deus vobis in testem, Dominus de templo sancto suo.
33O||1||3||228150	Quia ecce Dominus egredietur de loco suo, et descendet, et calcabit super excelsa terræ.
33O||1||4||228160	Et consumentur montes subtus eum, et valles scindentur sicut cera a facie ignis, et sicut aquæ quæ decurrunt in præceps.
33O||1||5||228170	In scelere Jacob omne istud, et in peccatis domus Israël. Quod scelus Jacob ? nonne Samaria ? et quæ excelsa Judæ ? nonne Jerusalem ?
33O||1||6||228180	Et ponam Samariam quasi acervum lapidum in agro, cum plantatur vinea ; et detraham in vallem lapides ejus, et fundamenta ejus revelabo.
33O||1||7||228190	Et omnia sculptilia ejus concidentur, et omnes mercedes ejus comburentur igne, et omnia idola ejus ponam in perditionem, quia de mercedibus meretricis congregata sunt, et usque ad mercedem meretricis revertentur.
33O||1||8||228200	Super hoc plangam, et ululabo ; vadam spoliatus, et nudus ; faciam planctum velut draconum, et luctum quasi struthionum :
33O||1||9||228210	quia desperata est plaga ejus, quia venit usque ad Judam ; tetigit portam populi mei usque ad Jerusalem.
33O||1||10||228220	In Geth nolite annuntiare ; lacrimis ne ploretis ; in domo pulveris pulvere vos conspergite.
33O||1||11||228230	Et transite vobis, habitatio pulchra, confusa ignominia : non est egressa quæ habitat in exitu : planctum domus vicina accipiet ex vobis, quæ stetit sibimet.
33O||1||12||228240	Quia infirmata est in bonum, quæ habitat in amaritudinibus ; quia descendit malum a Domino in portam Jerusalem.
33O||1||13||228250	Tumultus quadrigæ stuporis habitanti Lachis : principium peccati est filiæ Sion, quia in te inventa sunt scelera Israël.
33O||1||14||228260	Propterea dabit emissarios super hæreditatem Geth, domus mendacii in deceptionem regibus Israël.
33O||1||15||228270	Adhuc hæredem adducam tibi quæ habitas in Maresa ; usque ad Odollam veniet gloria Israël.
33O||1||16||228280	Decalvare, et tondere super filios deliciarum tuarum ; dilata calvitium tuum sicut aquila, quoniam captivi ducti sunt ex te.
33O||2||1||228290	Væ qui cogitatis inutile, et operamini malum in cubilibus vestris ! In luce matutina faciunt illud, quoniam contra Deum est manus eorum.
33O||2||2||228300	Et concupierunt agros, et violenter tulerunt : et rapuerunt domos, et calumniabantur virum, et domum ejus : virum, et hæreditatem ejus.
33O||2||3||228310	Idcirco hæc dicit Dominus : Ecce ego cogito super familiam istam malum, unde non auferetis colla vestra, et non ambulabitis superbi : quoniam tempus pessimum est.
33O||2||4||228320	In die illa sumetur super vos parabola, et cantabitur canticum cum suavitate, dicentium : Depopulatione vastati sumus ; pars populi mei commutata est : quomodo recedet a me, cum revertatur, qui regiones nostras dividat ?
33O||2||5||228330	Propter hoc non erit tibi mittens funiculum sortis in cœtu Domini.
33O||2||6||228340	Ne loquamini loquentes ; non stillabit super istos, non comprehendet confusio.
33O||2||7||228350	Dicit domus Jacob : Numquid abbreviatus est spiritus Domini, aut tales sunt cogitationes ejus ? nonne verba mea bona sunt cum eo qui recte graditur ?
33O||2||8||228360	et e contrario populus meus in adversarium consurrexit. Desuper tunica pallium sustulistis : et eos qui transibant simpliciter convertistis in bellum.
33O||2||9||228370	Mulieres populi mei ejecistis de domo deliciarum suarum ; a parvulis earum tulistis laudem meam in perpetuum.
33O||2||10||228380	Surgite, et ite, quia non habetis hic requiem : propter immunditiam ejus corrumpetur putredine pessima.
33O||2||11||228390	Utinam non essem vir habens spiritum, et mendacium potius loquerer ! Stillabo tibi in vinum et in ebrietatem ; et erit super quem stillatur populus iste.
33O||2||12||228400	Congregatione congregabo, Jacob, totum te ; in unum conducam reliquias Israël : pariter ponam illum quasi gregem in ovili, quasi pecus in medio caularum : tumultuabuntur a multitudine hominum.
33O||2||13||228410	Ascendet enim pandens iter ante eos : divident, et transibunt portam, et ingredientur per eam : et transibit rex eorum coram eis, et Dominus in capite eorum.
33O||3||1||228420	Et dixi : Audite, princeps Jacob, et duces domus Israël : numquid non vestrum est scire judicium,
33O||3||2||228430	qui odio habetis bonum, et diligitis malum ; qui violenter tollitis pelles eorum desuper eis, et carnem eorum desuper ossibus eorum ;
33O||3||3||228440	qui comederunt carnem populi mei, et pellem eorum desuper excoriaverunt, et ossa eorum confregerunt, et conciderunt sicut in lebete, et quasi carnem in medio ollæ ?
33O||3||4||228450	Tunc clamabunt ad Dominum, et non exaudiet eos, et abscondet faciem suam ab eis in tempore illo, sicut nequiter egerunt in adinventionibus suis.
33O||3||5||228460	Hæc dicit Dominus super prophetas, qui seducunt populum meum : qui mordent dentibus suis, et prædicant pacem ; et si quis non dederit in ore eorum quippiam, sanctificant super eum prælium.
33O||3||6||228470	Propterea nox vobis pro visione erit, et tenebræ vobis pro divinatione ; et occumbet sol super prophetas, et obtenebrabitur super eos dies.
33O||3||7||228480	Et confundentur qui vident visiones, et confundentur divini ; et operient omnes vultos suos, quia non est responsum Dei.
33O||3||8||228490	Verumtamen ego repletus sum fortitudine spiritus Domini, judicio, et virtute, ut annuntiem Jacob scelus suum, et Israël peccatum suum.
33O||3||9||228500	Audite hoc, principes domus Jacob, et judices domus Israël, qui abominamini judicium, et omnia recta pervertitis :
33O||3||10||228510	qui ædificatis Sion in sanguinibus, et Jerusalem in iniquitate.
33O||3||11||228520	Principes ejus in muneribus judicabant, et sacerdotes ejus in mercede docebant, et prophetæ ejus in pecunia divinabant : et super Dominum requiescebant, dicentes : Numquid non Dominus in medio nostrum ? non venient super nos mala.
33O||3||12||228530	Propter hoc, causa vestri, Sion quasi ager arabitur, et Jerusalem quasi acervus lapidum erit, et mons templi in excelsa silvarum.
33O||4||1||228540	Et erit : in novissimo dierum erit mons domus Domini præparatus in vertice montium, et sublimis super colles : et fluent ad eum populi,
33O||4||2||228550	et properabunt gentes multæ, et dicent : Venite, ascendamus ad montem Domini, et ad domum Dei Jacob : et docebit nos de viis suis, et ibimus in semitis ejus, quia de Sion egredietur lex, et verbum Domini de Jerusalem.
33O||4||3||228560	Et judicabit inter populos multos, et corripiet gentes fortes usque in longinquum : et concident gladios suos in vomeres, et hastas suas in ligones : non sumet gens adversus gentem gladium, et non discent ultra belligerare.
33O||4||4||228570	Et sedebit vir subtus vitem suam et subtus ficum suam, et non erit qui deterreat, quia os Domini exercituum locutum est.
33O||4||5||228580	Quia omnes populi ambulabunt unusquisque in nomine dei sui ; nos autem ambulabimus in nomine Domini Dei nostri, in æternum et ultra.
33O||4||6||228590	In die illa, dicit Dominus, congregabo claudicantem, et eam quam ejeceram colligam, et quam afflixeram :
33O||4||7||228600	et ponam claudicantem in reliquias, et eam quæ laboraverat, in gentem robustam : et regnabit Dominus super eos in monte Sion, ex hoc nunc et usque in æternum.
33O||4||8||228610	Et tu, turris gregis nebulosa filiæ Sion, usque ad te veniet, et veniet potestas prima, regnum filiæ Jerusalem.
33O||4||9||228620	Nunc quare mœrore contraheris ? numquid rex non est tibi, aut consiliarius tuus periit, quia comprehendit te dolor sicut parturientem ?
33O||4||10||228630	Dole et satage, filia Sion, quasi parturiens, quia nunc egredieris de civitate, et habitabis in regione, et venies usque ad Babylonem : ibi liberaberis, ibi redimet te Dominus de manu inimicorum tuorum.
33O||4||11||228640	Et nunc congregatæ sunt super te gentes multæ, quæ dicunt : Lapidetur, et aspiciat in Sion oculus noster.
33O||4||12||228650	Ipsi autem non cognoverunt cogitationes Domini, et non intellexerunt consilium ejus, quia congregavit eos quasi fœnum areæ.
33O||4||13||228660	Surge, et tritura, filia Sion, quia cornu tuum ponam ferreum, et ungulas tuas ponam æreas ; et comminues populos multos, et interficies Domino rapinas eorum, et fortitudinem eorum Domino universæ terræ.
33O||5||1||228670	Nunc vastaberis, filia latronis. Obsidionem posuerunt super nos : in virga percutient maxillam judicis Israël.
33O||5||2||228680	Et tu, Bethlehem Ephrata, parvulus es in millibus Juda ; ex te mihi egredietur qui sit dominator in Israël, et egressus ejus ab initio, a diebus æternitatis.
33O||5||3||228690	Propter hoc dabit eos usque ad tempus in quo parturiens pariet, et reliquiæ fratrum ejus convertentur ad filios Israël.
33O||5||4||228700	Et stabit, et pascet in fortitudine Domini, in sublimitate nominis Domini Dei sui : et convertentur, quia nunc magnificabitur usque ad terminos terræ.
33O||5||5||228710	Et erit iste pax : cum venerit Assyrius in terram nostram, et quando calcaverit domibus nostris, et suscitabimus super eum septem pastores et octo primates homines ;
33O||5||6||228720	et pascent terram Assur in gladio, et terram Nemrod in lanceis ejus, et liberabit ab Assur cum venerit in terram nostram, et cum calcaverit in finibus nostris.
33O||5||7||228730	Et erunt reliquiæ Jacob in medio populorum multorum quasi ros a Domino, et quasi stillæ super herbam, quæ non exspectat virum, et non præstolatur filios hominum.
33O||5||8||228740	Et erunt reliquiæ Jacob in gentibus, in medio populorum multorum, quasi leo in jumentis silvarum, et quasi catulus leonis in gregibus pecorum, qui cum transierit, et conculcaverit, et ceperit, non est qui eruat.
33O||5||9||228750	Exaltabitur manus tua super hostes tuos, et omnes inimici tui interibunt.
33O||5||10||228760	Et erit in die illa, dicit Dominus : auferam equos tuos de medio tui, et disperdam quadrigas tuas.
33O||5||11||228770	Et perdam civitates terræ tuæ, et destruam omnes munitiones tuas : et auferam maleficia de manu tua, et divinationes non erunt in te :
33O||5||12||228780	et perire faciam sculptilia tua et statuas tuas de medio tui, et non adorabis ultra opera manuum tuarum :
33O||5||13||228790	et evellam lucos tuos de medio tui, et conteram civitates tuas.
33O||5||14||228800	Et faciam, in furore et in indignatione, ultionem in omnibus gentibus quæ non audierunt.
33O||6||1||228810	Audite quæ Dominus loquitur : Surge, contende judicio adversum montes, et audiant colles vocem tuam.
33O||6||2||228820	Audiant montes judicium Domini, et fortia fundamenta terræ ; quia judicium Domini cum populo suo, et cum Israël dijudicabitur.
33O||6||3||228830	Popule meus, quid feci tibi ? aut quid molestus fui tibi ? Responde mihi.
33O||6||4||228840	Quia eduxi te de terra Ægypti, et de domo servientium liberavi te, et misi ante faciem tuam Moysen, et Aaron, et Mariam.
33O||6||5||228850	Popule meus, memento, quæso, quid cogitaverit Balach, rex Moab, et quid responderit ei Balaam, filius Beor, de Setim usque ad Galgalam, ut cognosceres justitias Domini.
33O||6||6||228860	Quid dignum offeram Domino ? curvabo genu Deo excelso ? Numquid offeram ei holocautomata et vitulos anniculos ?
33O||6||7||228870	numquid placari potest Dominus in millibus arietum, aut in multis millibus hircorum pinguium ? numquid dabo primogenitum meum pro scelere meo, fructum ventris mei pro peccato animæ meæ ?
33O||6||8||228880	Indicabo tibi, o homo, quid sit bonum, et quid Dominus requirat a te : utique facere judicium, et diligere misericordiam, et sollicitum ambulare cum Deo tuo.
33O||6||9||228890	Vox Domini ad civitatem clamat, et salus erit timentibus nomen tuum : audite, tribus, et quis approbabit illud ?
33O||6||10||228900	Adhuc ignis in domo impii thesauri iniquitatis, et mensura minor iræ plena.
33O||6||11||228910	Numquid justificabo stateram impiam, et saccelli pondera dolosa ?
33O||6||12||228920	In quibus divites ejus repleti sunt iniquitate, et habitantes in ea loquebantur mendacium, et lingua eorum fraudulenta in ore eorum.
33O||6||13||228930	Et ego ergo cœpi percutere te perditione super peccatis tuis.
33O||6||14||228940	Tu comedes, et non saturaberis, et humiliatio tua in medio tui : et apprehendes, et non salvabis, et quos salvaveris, in gladium dabo.
33O||6||15||228950	Tu seminabis, et non metes : tu calcabis olivam, et non ungeris oleo ; et mustum, et non bibes vinum.
33O||6||16||228960	Et custodisti præcepta Amri, et omne opus domus Achab, et ambulasti in voluntatibus eorum : ut darem te in perditionem, et habitantes in ea in sibilum, et opprobrium populi mei portabitis.
33O||7||1||228970	Væ mihi, quia factus sum sicut qui colligit in autumno racemos vindemia ! non est botrus ad comedendum, præcoquas ficus desideravit anima mea.
33O||7||2||228980	Periit sanctus de terra, et rectus in hominibus non est : omnes in sanguine insidiantur ; vir fratrem suum ad mortem venatur.
33O||7||3||228990	Malum manuum suarum dicunt bonum : princeps postulat, et judex in reddendo est ; et magnus locutus est desiderium animæ suæ, et conturbaverunt eam.
33O||7||4||229000	Qui optimus in eis est, quasi paliurus, et qui rectus, quasi spina de sepe. Dies speculationis tuæ, visitatio tua venit : nunc erit vastitas eorum.
33O||7||5||229010	Nolite credere amico, et nolite confidere in duce : ab ea quæ dormit in sinu tuo custodi claustra oris tui.
33O||7||6||229020	Quia filius contumeliam facit patri, et filia consurgit adversus matrem suam : nurus adversus socrum suam, et inimici hominis domestici ejus.
33O||7||7||229030	Ego autem ad Dominum aspiciam ; exspectabo Deum, salvatorem meum : audiet me Deus meus.
33O||7||8||229040	Ne læteris, inimica mea, super me, quia cecidi : consurgam cum sedero in tenebris : Dominus lux mea est.
33O||7||9||229050	Iram Domini portabo, quoniam peccavi ei, donec causam meam judicet, et faciat judicium meum. Educet me in lucem : videbo justitiam ejus.
33O||7||10||229060	Et aspiciet inimica mea, et operietur confusione, quæ dicit ad me : Ubi est Dominus Deus tuus ? Oculi mei videbunt in eam : nunc erit in conculcationem ut lutum platearum.
33O||7||11||229070	Dies, ut ædificentur maceriæ tuæ ; in die illa longe fiet lex.
33O||7||12||229080	In die illa et usque ad te veniet de Assur, et usque ad civitates munitas, et a civitatibus munitis usque ad flumen, et ad mare de mari, et ad montem de monte.
33O||7||13||229090	Et terra erit in desolationem propter habitatores suos, et propter fructum cogitationum eorum.
33O||7||14||229100	Pasce populum tuum in virga tua, gregem hæreditatis tuæ, habitantes solos, in saltu, in medio Carmeli. Pascentur Basan et Galaad juxta dies antiquos.
33O||7||15||229110	Secundum dies egressionis tuæ de terra Ægypti, ostendam ei mirabilia.
33O||7||16||229120	Videbunt gentes, et confundentur super omni fortitudine sua. Ponent manum super os, aures eorum surdæ erunt.
33O||7||17||229130	Lingent pulverem sicut serpentes ; velut reptilia terræ perturbabuntur in ædibus suis. Dominum Deum nostrum formidabunt, et timebunt te.
33O||7||18||229140	Quis, Deus, similis tui, qui aufers iniquitatem, et transis peccatum reliquiarum hæreditatis tuæ ? Non immittet ultra furorem suum, quoniam volens misericordiam est.
33O||7||19||229150	Revertetur, et miserebitur nostri ; deponet iniquitates nostras, et projiciet in profundum maris omnia peccata nostra.
33O||7||20||229160	Dabis veritatem Jacob, misericordiam Abraham, quæ jurasti patribus nostris a diebus antiquis.
34O||1||1||229170	Onus Ninive. Liber visionis Nahum Elcesæi.
34O||1||2||229180	Deus æmulator, et ulciscens Dominus : ulciscens Dominus, et habens furorem : ulciscens Dominus in hostes suos, et irascens ipse inimicis suis.
34O||1||3||229190	Dominus patiens, et magnus fortitudine, et mundans non faciet innocentem. Dominus in tempestate et turbine viæ ejus, et nebulæ pulvis pedum ejus.
34O||1||4||229200	Increpans mare, et exsiccans illud, et omnia flumina ad desertum deducens. Infirmatus est Basan et Carmelus, et flos Libani elanguit.
34O||1||5||229210	Montes commoti sunt ab eo, et colles desolati sunt : et contremuit terra a facie ejus, et orbis, et omnes habitatores in eo.
34O||1||6||229220	Ante faciem indignationis ejus quis stabit ? et quis resistet in ira furoris ejus ? Indignatio ejus effusa est ut ignis, et petræ dissolutæ sunt ab eo.
34O||1||7||229230	Bonus Dominus, et confortans in die tribulationis, et sciens sperantes in se.
34O||1||8||229240	Et in diluvio prætereunte consummationem faciet loci ejus, et inimicos ejus persequentur tenebræ.
34O||1||9||229250	Quid cogitatis contra Dominum ? Consummationem ipse faciet : non consurget duplex tribulatio,
34O||1||10||229260	quia sicut spinæ se invicem complectuntur, sic convivium eorum pariter potantium ; consumentur quasi stipula ariditate plena.
34O||1||11||229270	Ex te exibit cogitans contra Dominum malitiam, mente pertractans prævaricationem.
34O||1||12||229280	Hæc dicit Dominus : Si perfecti fuerint, et ita plures, sic quoque attondentur, et pertransibit : afflixi te, et non affligam te ultra.
34O||1||13||229290	Et nunc conteram virgam ejus de dorso tuo, et vincula tua disrumpam.
34O||1||14||229300	Et præcipiet super te Dominus ; non seminabitur ex nomine tuo amplius : de domo Dei tui interficiam sculptile, et conflatile ; ponam sepulchrum tuum, quia inhonoratus es.
34O||1||15||229310	Ecce super montes pedes evangelizantis, et annuntiantis pacem. Celebra, Juda, festivitates tuas, et redde vota tua, quia non adjiciet ultra ut pertranseat in te Belial : universus interiit.
34O||2||1||229320	Ascendit qui dispergat coram te, qui custodiat obsidionem : contemplare viam, conforta lumbos, robora virtutem valde.
34O||2||2||229330	Quia reddidit Dominus superbiam Jacob, sicut superbiam Israël ; quia vastatores dissipaverunt eos, et propagines eorum corruperunt.
34O||2||3||229340	Clypeus fortium ejus ignitus, viri exercitus in coccineis ; igneæ habenæ currus in die præparationis ejus, et agitatores consopiti sunt.
34O||2||4||229350	In itineribus conturbati sunt ; quadrigæ collisæ sunt in plateis : aspectus eorum quasi lampades, quasi fulgura discurrentia.
34O||2||5||229360	Recordabitur fortium suorum ; ruent in itineribus suis : velociter ascendent muros ejus, et præparabitur umbraculum.
34O||2||6||229370	Portæ fluviorum apertæ sunt, et templum ad solum dirutum.
34O||2||7||229380	Et miles captivus abductus est, et ancillæ ejus minabantur gementes ut columbæ, murmurantes in cordibus suis.
34O||2||8||229390	Et Ninive quasi piscina aquarum aquæ ejus ; ipsi vero fugerunt. State, state ! et non est qui revertatur.
34O||2||9||229400	Diripite argentum, diripite aurum : et non est finis divitiarum ex omnibus vasis desiderabilibus.
34O||2||10||229410	Dissipata est, et scissa, et dilacerata ; et cor tabescens, et dissolutio geniculorum, et defectio in cunctis renibus, et facies omnium eorum sicut nigredo ollæ.
34O||2||11||229420	Ubi est habitaculum leonum, et pascua catulorum leonum, ad quam ivit leo ut ingrederetur illuc catulus leonis, et non est qui exterreat ?
34O||2||12||229430	Leo cepit sufficienter catulis suis, et necavit leænis suis, et implevit præda speluncas suas, et cubile suum rapina.
34O||2||13||229440	Ecce ego ad te, dicit Dominus exercituum, et succendam usque ad fumum quadrigas tuas, et leunculos tuos comedet gladius, et exterminabo de terra prædam tuam, et non audietur ultra vox nuntiorum tuorum.
34O||3||1||229450	Væ civitas sanguinum, universa mendacii dilaceratione plena ! non recedet a te rapina.
34O||3||2||229460	Vox flagelli, et vox impetus rotæ, et equi frementis, et quadrigæ ferventis, et equitis ascendentis,
34O||3||3||229470	et micantis gladii, et fulgurantis hastæ, et multitudinis interfectæ, et gravis ruinæ ; nec est finis cadaverum, et corruent in corporibus suis.
34O||3||4||229480	Propter multitudinem fornicationum meretricis speciosæ, et gratæ, et habentis maleficia, quæ vendidit gentes in fornicationibus suis, et familias in maleficiis suis.
34O||3||5||229490	Ecce ego ad te, dicit Dominus exercituum, et revelabo pudenda tua in facie tua ; et ostendam gentibus nuditatem tuam, et regnis ignominiam tuam.
34O||3||6||229500	Et projiciam super te abominationes, et contumeliis te afficiam, et ponam te in exemplum.
34O||3||7||229510	Et erit : omnis qui viderit te resiliet a te, et dicet : Vastata est Ninive. Quis commovebit super te caput ? unde quæram consolatorem tibi ?
34O||3||8||229520	Numquid melior es Alexandria populorum, quæ habitat in fluminibus ? aquæ in circuti ejus ; cujus divitiæ, mare ; aquæ, muri ejus.
34O||3||9||229530	Æthiopia fortitudo ejus, et Ægyptus, et non est finis ; Africa et Lybies fuerunt in auxilio tuo.
34O||3||10||229540	Sed et ipsa in transmigrationem ducta est in captivitatem : parvuli ejus elisi sunt in capite omnium viarum, et super inclytos ejus miserunt sortem, et omnes optimates ejus confixi sunt in compedibus.
34O||3||11||229550	Et tu ergo inebriaberis, et eris despecta : et tu quæres auxilium ab inimico.
34O||3||12||229560	Omnes munitiones tuæ sicut ficus cum grossis suis : si concussæ fuerint, cadent in os comedentis.
34O||3||13||229570	Ecce populus tuus mulieres in medio tui : inimicis tuis adapertione pandentur portæ terræ tuæ, devorabit ignis vectes tuos.
34O||3||14||229580	Aquam propter obsidionem hauri tibi : exstrue munitiones tuas, intra in lutum, et calca, subigens tene laterem.
34O||3||15||229590	Ibi comedet te ignis, peribis gladio, devorabit te ut bruchus : congregare ut bruchus, multiplicare ut locusta.
34O||3||16||229600	Plures fecisti negotiationes tuas quam stellæ sint cæli ; bruchus expansus est, et avolavit.
34O||3||17||229610	Custodes tui quasi locustæ, et parvuli tui quasi locustæ locustarum, quæ considunt in sepibus in die frigoris : sol ortus est, et avolaverunt, et non est cognitus locus earum ubi fuerint.
34O||3||18||229620	Dormitaverunt pastores tui, rex Assur, sepelientur principes tui : latitavit populus tuus in montibus, et non est qui congreget.
34O||3||19||229630	Non est obscura contritio tua ; pessima est plaga tua. Omnes qui audierunt auditionem tuam compresserunt manum super te : quia super quem non transiit malitia tua semper ?
35O||1||1||229640	Onus quod vidit Habacuc propheta.
35O||1||2||229650	Usquequo, Domine, clamabo,et non exaudies ? vociferabor ad te, vim patiens, et non salvabis ?
35O||1||3||229660	Quare ostendisti mihi iniquitatem et laborem, videre prædam et injustitiam contra me ? Et factum est judicium, et contradictio potentior.
35O||1||4||229670	Propter hoc lacerata est lex, et non pervenit usque ad finem judicium ; quia impius prævalet adversus justum, propterea egreditur judicium perversum.
35O||1||5||229680	Aspicite in gentibus, et videte ; admiramini, et obstupescite : quia opus factum est in diebus vestris, quod nemo credet cum narrabitur.
35O||1||6||229690	Quia ecce ego suscitabo Chaldæos, gentem amaram et velocem, ambulantem super latitudinem terræ, ut possideat tabernacula non sua.
35O||1||7||229700	Horribilis et terribilis est : ex semetipsa judicium et onus ejus egredietur.
35O||1||8||229710	Leviores pardis equi ejus, et velociores lupis vespertinis : et diffundentur equites ejus : equites namque ejus de longe venient ; volabunt quasi aquila festinans ad comedendum.
35O||1||9||229720	Omnes ad prædam venient, facies eorum ventus urens ; et congregabit quasi arenam captivitatem.
35O||1||10||229730	Et ipse de regibus triumphabit, et tyranni ridiculi ejus erunt ; ipse super omnem munitionem ridebit, et comportabit aggerem, et capiet eam.
35O||1||11||229740	Tunc mutabitur spiritus, et pertransibit, et corruet : hæc est fortitudo ejus dei sui.
35O||1||12||229750	Numquid non tu a principio, Domine, Deus meus, sancte meus, et non moriemur ? Domine, in judicium posuisti eum, et fortem, ut corriperes, fundasti eum.
35O||1||13||229760	Mundi sunt oculi tui, ne videas malum, et respicere ad iniquitatem non poteris. Quare respicis super iniqua agentes, et taces devorante impio justiorem se ?
35O||1||14||229770	Et facies homines quasi pisces maris, et quasi reptile non habens principem.
35O||1||15||229780	Totum in hamo sublevavit, traxit illud in sagena sua, et congregavit in rete suum. Super hoc lætabitur, et exsultabit.
35O||1||16||229790	Propterea immolabit sagenæ suæ, et sacrificabit reti suo, quia in ipsis incrassata est pars ejus, et cibus ejus electus.
35O||1||17||229800	Propter hoc ergo expandit sagenam suam, et semper interficere gentes non parcet.
35O||2||1||229810	Super custodiam meam stabo, et figam gradum super munitionem : et contemplabor ut videam quid dicatur mihi, et quid respondeam ad arguentem me.
35O||2||2||229820	Et respondit mihi Dominus, et dixit : Scribe visum, et explana eum super tabulas, ut percurrat qui legerit eum.
35O||2||3||229830	Quia adhuc visus procul ; et apparebit in finem, et non mentietur : si moram fecerit, exspecta illum, quia veniens veniet, et non tardabit.
35O||2||4||229840	Ecce qui incredulus est, non erit recta anima ejus in semetipso ; justus autem in fide sua vivet.
35O||2||5||229850	Et quomodo vinum potantem decipit, sic erit vir superbus, et non decorabitur : qui dilatavit quasi infernus animam suam, et ipse quasi mors, et non adimpletur : et congregabit ad se omnes gentes, et coacervabit ad se omnes populos.
35O||2||6||229860	Numquid non omnes isti super eum parabolam sument, et loquelam ænigmatum ejus, et dicetur : Væ ei qui multiplicat non sua ? usquequo et aggravat contra se densum lutum ?
35O||2||7||229870	Numquid non repente consurgent qui mordeant te, et suscitabuntur lacerantes te, et eris in rapinam eis ?
35O||2||8||229880	Quia tu spoliasti gentes multas, spoliabunt te omnes qui reliqui fuerint de populis, propter sanguinem hominis, et iniquitatem terræ, civitatis, et omnium habitantium in ea.
35O||2||9||229890	Væ qui congregat avaritiam malam domui suæ, ut sit in excelso nidus ejus, et liberari se putat de manu mali !
35O||2||10||229900	Cogitasti confusionem domui tuæ ; concidisti populos multos, et peccavit anima tua.
35O||2||11||229910	Quia lapis de pariete clamabit, et lignum, quod inter juncturas ædificiorum est, respondebit.
35O||2||12||229920	Væ qui ædificat civitatem in sanguinibus, et præparat urbem in iniquitate !
35O||2||13||229930	Numquid non hæc sunt a Domino exercituum ? laborabunt enim populi in multo igne, et gentes in vacuum, et deficient.
35O||2||14||229940	Quia replebitur terra, ut cognoscant gloriam Domini, quasi aquæ operientes mare.
35O||2||15||229950	Væ qui potum dat amico suo mittens fel suum, et inebrians ut aspiciat nuditatem ejus !
35O||2||16||229960	Repletus es ignominia pro gloria ; bibe tu quoque, et consopire. Circumdabit te calix dexteræ Domini, et vomitus ignominiæ super gloriam tuam.
35O||2||17||229970	Quia iniquitas Libani operiet te, et vastitas animalium deterrebit eos de sanguinibus hominum, et iniquitate terræ, et civitatis, et omnium habitantium in ea.
35O||2||18||229980	Quid prodest sculptile, quia sculpsit illud fictor suus, conflatile, et imaginem falsam ? quia speravit in figmento fictor ejus, ut faceret simulacra muta.
35O||2||19||229990	Væ qui dicit ligno : Expergiscere ; Surge, lapidi tacenti ! Numquid ipse docere poterit ? ecce iste coopertus est auro et argento, et omnis spiritus non est in visceribus ejus.
35O||2||20||230000	Dominus autem in templo sancto suo : sileat a facie ejus omnis terra !
35O||3||1||230010	Oratio Habacuc prophetæ, pro ignorantiis.
35O||3||2||230020	Domine, audivi auditionem tuam, et timui. Domine, opus tuum, in medio annorum vivifica illud ; in medio annorum notum facies : cum iratus fueris, misericordiæ recordaberis.
35O||3||3||230030	Deus ab austro veniet, et Sanctus de monte Pharan : operuit cælos gloria ejus, et laudis ejus plena est terra.
35O||3||4||230040	Splendor ejus ut lux erit, cornua in manibus ejus : ibi abscondita est fortitudo ejus.
35O||3||5||230050	Ante faciem ejus ibit mors, et egredietur diabolus ante pedes ejus.
35O||3||6||230060	Stetit, et mensus est terram ; aspexit, et dissolvit gentes, et contriti sunt montes sæculi : incurvati sunt colles mundi ab itineribus æterntatis ejus.
35O||3||7||230070	Pro iniquitate vidi tentoria Æthiopiæ ; turbabuntur pelles terræ Madian.
35O||3||8||230080	Numquid in fluminibus iratus es, Domine ? aut in fluminibus furor tuus ? vel in mari indignatio tua ? Qui ascendes super equos tuos, et quadrigæ tuæ salvatio.
35O||3||9||230090	Suscitans suscitabis arcum tuum, juramenta tribubus quæ locutus es ; fluvios scindes terræ.
35O||3||10||230100	Viderunt te, et doluerunt montes ; gurges aquarum transiit : dedit abyssus vocem suam ; altitudo manus suas levavit.
35O||3||11||230110	Sol et luna steterunt in habitaculo suo : in luce sagittarum tuarum ibunt, in splendore fulgurantis hastæ tuæ.
35O||3||12||230120	In fremitu conculcabis terram ; in furore obstupefacies gentes.
35O||3||13||230130	Egressus es in salutem populi tui, in salutem cum christo tuo : percussisti caput de domo impii, denudasti fundamentum ejus usque ad collum.
35O||3||14||230140	Maledixisti sceptris ejus, capiti bellatorum ejus, venientibus ut turbo ad dispergendum me : exsultatio eorum, sicut ejus qui devorat pauperem in abscondito.
35O||3||15||230150	Viam fecisti in mari equis tuis, in luto aquarum multarum.
35O||3||16||230160	Audivi, et conturbatus est venter meus ; a voce contremuerunt labia mea. Ingrediatur putredo in ossibus meis, et subter me scateat : ut requiescam in die tribulationis, ut ascendam ad populum accinctum nostrum.
35O||3||17||230170	Ficus enim non florebit, et non erit germen in vineis ; mentietur opus olivæ, et arva non afferent cibum : abscindetur de ovili pecus, et non erit armentum in præsepibus.
35O||3||18||230180	Ego autem in Domino gaudebo ; et exsultabo in Deo Jesu meo.
35O||3||19||230190	Deus Dominus fortitudo mea, et ponet pedes meos quasi cervorum : et super excelsa mea deducet me victor in psalmis canentem.
36O||1||1||230200	Verbum Domini quod factum est ad Sophoniam, filium Chusi, filii Godoliæ, filii Amariæ, filii Ezeciæ, in diebus Josiæ, filii Amon, regis Judæ.
36O||1||2||230210	Congregans congregabo omnia a facie terræ, dicit Dominus :
36O||1||3||230220	congregans hominem et pecus, congregans volatilia cæli et pisces maris : et ruinæ impiorum erunt, et disperdam homines a facie terræ, dicit Dominus.
36O||1||4||230230	Et extendam manum meam super Judam et super omnes habitantes Jerusalem : et disperdam de loco hoc reliquias Baal, et nomina ædituorum cum sacerdotibus ;
36O||1||5||230240	et eos qui adorant super tecta militiam cæli, et adorant et jurant in Domino, et jurant in Melchom ;
36O||1||6||230250	et qui avertuntur de post tergum Domini, et qui non quæsierunt Dominum, nec investigaverunt eum.
36O||1||7||230260	Silete a facie Domini Dei, quia juxta est dies Domini : quia præparavit Dominus hostiam ; sanctificavit vocatos suos.
36O||1||8||230270	Et erit : in die hostiæ Domini, visitabo super principes, et super filios regis, et super omnes qui induti sunt veste peregrina ;
36O||1||9||230280	et visitabo super omnem qui arroganter ingreditur super limen in die illa, qui complent domum Domini Dei sui iniquitate et dolo.
36O||1||10||230290	Et erit in die illa, dicit Dominus, vox clamoris a porta piscium, et ululatus a Secunda, et contritio magna a collibus.
36O||1||11||230300	Ululate, habitatores Pilæ : conticuit omnis populus Chanaan, disperierunt omnes involuti argento.
36O||1||12||230310	Et erit in tempore illo : scrutabor Jerusalem in lucernis, et visitabo super viros defixos in fæcibus suis, qui dicunt in cordibus suis : Non faciet bene Dominus, et non faciet male.
36O||1||13||230320	Et erit fortitudo eorum in direptionem, et domus eorum in desertum : et ædificabunt domos, et non habitabunt ; et plantabunt vineas, et non bibent vinum earum.
36O||1||14||230330	Juxta est dies Domini magnus : juxta est, et velox nimis. Vox diei Domini amara : tribulabitur ibi fortis.
36O||1||15||230340	Dies iræ dies illa, dies tribulationis et angustiæ, dies calamitatis et miseriæ, dies tenebrarum et caliginis, dies nebulæ et turbinis,
36O||1||16||230350	dies tubæ et clangoris super civitates munitas, et super angulos excelsos.
36O||1||17||230360	Et tribulabo homines, et ambulabunt ut cæci, quia Domino peccaverunt ; et effundetur sanguis eorum sicut humus, et corpora eorum sicut stercora.
36O||1||18||230370	Sed et argentum eorum et aurum eorum non poterit liberare eos in die iræ Domini : in igne zeli ejus devorabitur omnis terra, quia consummationem cum festinatione faciet cunctis habitantibus terram.
36O||2||1||230380	Convenite, congregamini, gens non amabilis,
36O||2||2||230390	priusquam pariat jussio quasi pulverem transeuntem diem, antequam veniat super vos ira furoris Domini, antequam veniat super vos dies indignationis Domini.
36O||2||3||230400	Quærite Dominum, omnes mansueti terræ, qui judicium ejus estis operati ; quærite justum, quærite mansuetum, si quomodo abscondamini in die furoris Domini.
36O||2||4||230410	Quia Gaza destructa erit, et Ascalon in desertum : Azotum in meridie ejicient, et Accaron eradicabitur.
36O||2||5||230420	Væ qui habitatis funiculum maris, gens perditorum ! verbum Domini super vos, Chanaan, terra Philisthinorum ; et disperdam te, ita ut non sit inhabitator.
36O||2||6||230430	Et erit funiculus maris requies pastorum, et caulæ pecorum ;
36O||2||7||230440	et erit funiculus ejus qui remanserit de domo Juda : ibi pascentur, in domibus Ascalonis ad vesperam requiescent, quia visitabit eos Dominus Deus eorum, et avertet captivitatem eorum.
36O||2||8||230450	Audivi opprobrium Moab, et blasphemias filiorum Ammon, quæ exprobraverunt populo meo, et magnificati sunt super terminos eorum.
36O||2||9||230460	Propterea vivo ego, dicit Dominus exercituum, Deus Israël, quia Moab ut Sodoma erit, et filii Ammon quasi Gomorrha : siccitas spinarum, et acervi salis, et desertum usque in æternum : reliquiæ populi mei diripient eos, et residui gentis meæ possidebunt illos.
36O||2||10||230470	Hoc eis eveniet pro superbia sua, quia blasphemaverunt et magnificati sunt super populum Domini exercituum.
36O||2||11||230480	Horribilis Dominus super eos, et attenuabit omnes deos terræ : et adorabunt eum viri de loco suo, omnes insulæ gentium.
36O||2||12||230490	Sed et vos, Æthiopes, interfecti gladio meo eritis.
36O||2||13||230500	Et extendet manum suam super aquilonem, et perdet Assur, et ponet speciosam in solitudinem, et in invium, et quasi desertum.
36O||2||14||230510	Et accubabunt in medio ejus greges, omnes bestiæ gentium ; et onocrotalus et ericius in liminibus ejus morabuntur : vox cantantis in fenestra, corvus in superliminari, quoniam attenuabo robur ejus.
36O||2||15||230520	Hæc est civitas gloriosa habitans in confidentia, quæ dicebat in corde suo : Ego sum, et extra me non est alia amplius : quomodo facta est in desertum cubile bestiæ ? omnis qui transit per eam sibilabit, et movebit manum suam.
36O||3||1||230530	Væ provocatrix, et redempta civitas, columba !
36O||3||2||230540	non audivit vocem, et non suscepit disciplinam ; in Domino non est confisa, ad Deum suum non appropinquavit.
36O||3||3||230550	Principes ejus in medio ejus quasi leones rugientes ; judices ejus lupi vespere, non relinquebant in mane.
36O||3||4||230560	Prophetæ ejus vesani, viri infideles ; sacerdotes ejus polluerunt sanctum, injuste egerunt contra legem.
36O||3||5||230570	Dominus justus in medio ejus non faciet iniquitatem ; mane, mane judicium suum dabit in lucem, et non abscondetur ; nescivit autem iniquus confusionem.
36O||3||6||230580	Disperdidi gentes, et dissipati sunt anguli earum ; desertas feci vias eorum, dum non est qui transeat ; desolatæ sunt civitates eorum, non remanente viro, neque ullo habitatore.
36O||3||7||230590	Dixi : Attamen timebis me, suscipies disciplinam ; et non peribit habitaculum ejus, propter omnia in quibus visitavi eam : verumtamen diluculo surgentes corruperunt omnes cogitationes suas.
36O||3||8||230600	Quapropter exspecta me, dicit Dominus, in die resurrectionis meæ in futurum : quia judicium meum ut congregem gentes, et colligam regna, et effundam super eos indignationem meam, omnem iram furoris mei : in igne enim zeli mei devorabitur omnis terra.
36O||3||9||230610	Quia tunc reddam populis labium electum, ut invocent omnes in nomine Domini, et serviant ei humero uno.
36O||3||10||230620	Ultra flumina Æthiopiæ, inde supplices mei ; filii dispersorum meorum deferent munus mihi.
36O||3||11||230630	In die illa non confunderis super cunctis adinventionibus tuis, quibus prævaricata es in me, quia tunc auferam de medio tui magniloquos superbiæ tuæ, et non adjicies exaltari amplius in monte sancto meo.
36O||3||12||230640	Et derelinquam in medio tui populum pauperem et egenum : et sperabunt in nomine Domini.
36O||3||13||230650	Reliquiæ Israël non facient iniquitatem, nec loquentur mendacium, et non invenietur in ore eorum lingua dolosa, quoniam ipsi pascentur, et accubabunt, et non erit qui exterreat.
36O||3||14||230660	Lauda, filia Sion ; jubila, Israël : lætare, et exsulta in omni corde, filia Jerusalem.
36O||3||15||230670	Abstulit Dominus judicium tuum ; avertit inimicos tuos. Rex Israël Dominus in medio tui : non timebis malum ultra.
36O||3||16||230680	In die illa dicetur Jerusalem : Noli timere ; Sion : Non dissolvantur manus tuæ.
36O||3||17||230690	Dominus Deus tuus in medio tui fortis, ipse salvabit : gaudebit super te in lætitia, silebit in dilectione sua, exsultabit super te in laude.
36O||3||18||230700	Nugas, qui a lege recesserant, congregabo, quia ex te erant : ut non ultra habeas super eis opprobrium.
36O||3||19||230710	Ecce ego interficiam omnes qui afflixerunt te in tempore illo : et salvabo claudicantem, et eam quæ ejecta fuerat congregabo : et ponam eos in laudem, et in nomen, in omni terra confusionis eorum,
36O||3||20||230720	in tempore illo quo adducam vos, et in tempore quo congregabo vos. Dabo enim vos in nomen, et in laudem omnibus populis terræ, cum convertero captivitatem vestram coram oculis vestris, dicit Dominus.
37O||1||1||230730	In anno secundo Darii regis, in mense sexto, in die una mensis, factum est verbum Domini in manu Aggæi prophetæ, ad Zorobabel, filium Salathiel, ducem Juda, et ad Jesum, filium Josedec, sacerdotem magnum, dicens :
37O||1||2||230740	Hæc ait Dominus exercituum, dicens : Populus iste dicit : Nondum venit tempus domus Domini ædificandæ.
37O||1||3||230750	Et factum est verbum Domini in manu Aggæi prophetæ, dicens :
37O||1||4||230760	Numquid tempus vobis est ut habitetis in domibus laqueatis, et domus ista deserta ?
37O||1||5||230770	Et nunc hæc dicit Dominus exercituum : Ponite corda vestra super vias vestras.
37O||1||6||230780	Seminastis multum, et intulistis parum ; comedistis, et non estis satiati ; bibistis, et non estis inebriati ; operuistis vos, et non estis calefacti ; et qui mercedes congregavit, misit eas in sacculum pertusum.
37O||1||7||230790	Hæc dicit Dominus exercituum : Ponite corda vestra super vias vestras ;
37O||1||8||230800	ascendite in montem, portate ligna, et ædificate domum : et acceptabilis mihi erit, et glorificabor, dicit Dominus.
37O||1||9||230810	Respexistis ad amplius, et ecce factum est minus ; et intulistis in domum, et exsufflavi illud : quam ob causam ? dicit Dominus exercituum : quia domus mea deserta est, et vos festinatis unusquisque in domum suam.
37O||1||10||230820	Propter hoc super vos prohibiti sunt cæli ne darent rorem, et terra prohibita est ne daret germen suum :
37O||1||11||230830	et vocavi siccitatem super terram, et super montes, et super triticum, et super vinum, et super oleum, et quæcumque profert humus, et super homines, et super jumenta, et super omnem laborem manuum.
37O||1||12||230840	Et audivit Zorobabel, filius Salathiel, et Jesus, filius Josedec, sacerdos magnus, et omnes reliquiæ populi, vocem Domini Dei sui, et verba Aggæi prophetæ, sicut misit eum Dominus Deus eorum ad eos, et timuit populus a facie Domini.
37O||1||13||230850	Et dixit Aggæus, nuntius Domini de nuntiis Domini, populo dicens : Ego vobiscum sum, dicit Dominus.
37O||1||14||230860	Et suscitavit Dominus spiritum Zorobabel, filii Salathiel, ducis Juda, et spiritum Jesu, filii Josedec, sacerdotis magni, et spiritum reliquorum de omni populo : et ingressi sunt, et faciebant opus in domo Domini exercituum, Dei sui.
37O||2||1||230870	In die vigesima et quarta mensis, in sexto mense, in anno secundo Darii regis.
37O||2||2||230880	In septimo mense, vigesima et prima mensis, factum est verbum Domini in manu Aggæi prophetæ, dicens :
37O||2||3||230890	Loquere ad Zorobabel, filium Salathiel, ducem Juda, et ad Jesum, filium Josedec, sacerdotem magnum, et ad reliquos populi, dicens :
37O||2||4||230900	Quis in vobis est derelictus, qui vidit domum istam in gloria sua prima ? et quid vos videtis hanc nunc ? numquid non ita est, quasi non sit in oculis vestris ?
37O||2||5||230910	Et nunc confortare, Zorobabel, dicit Dominus ; et confortare, Jesu, fili Josedec, sacerdos magne ; et confortare, omnis populus terræ, dicit Dominus exercituum : et facite (quoniam ego vobiscum sum, dicit Dominus exercituum)
37O||2||6||230920	verbum quod pepigi vobiscum cum egrederemini de terra Ægypti : et spiritus meus erit in medio vestrum : nolite timere.
37O||2||7||230930	Quia hæc dicit Dominus exercituum : Adhuc unum modicum est, et ego commovebo cælum, et terram, et mare, et aridam.
37O||2||8||230940	Et movebo omnes gentes, et veniet desideratus cunctis gentibus : et implebo domum istam gloria, dicit Dominus exercituum.
37O||2||9||230950	Meum est argentum, et meum est aurum, dicit Dominus exercituum.
37O||2||10||230960	Magna erit gloria domus istius novissimæ plus quam primæ, dicit Dominus exercituum : et in loco isto dabo pacem, dicit Dominus exercituum.
37O||2||11||230970	In vigesima et quarta noni mensis, in anno secundo Darii regis, factum est verbum Domini ad Aggæum prophetam, dicens :
37O||2||12||230980	Hæc dicit Dominus exercituum : Interroga sacerdotes legem, dicens :
37O||2||13||230990	Si tulerit homo carnem sanctificatam in ora vestimenti sui, et tetigerit de summitate ejus panem, aut pulmentum, aut vinum, aut oleum, aut omnem cibum, numquid sanctificabitur ? Respondentes autem sacerdotes, dixerunt : Non.
37O||2||14||231000	Et dixit Aggæus : Si tetigerit pollutus in anima ex omnibus his, numquid contaminabitur ? Et responderunt sacerdotes, et dixerunt : Contaminabitur.
37O||2||15||231010	Et respondit Aggæus, et dixit : Sic populus iste, et sic gens ista ante faciem meam, dicit Dominus, et sic omne opus manuum eorum : et omnia quæ obtulerunt ibi, contaminata erunt.
37O||2||16||231020	Et nunc ponite corda vestra a die hac et supra, antequam poneretur lapis super lapidem in templo Domini.
37O||2||17||231030	Cum accederetis ad acervum viginti modiorum, et fierent decem ; et intraretis ad torcular, ut exprimeretis quinquaginta lagenas, et fiebant viginti.
37O||2||18||231040	Percussi vos vento urente, et aurugine, et grandine omnia opera manuum vestrarum : et non fuit in vobis qui reverteretur ad me, dicit Dominus.
37O||2||19||231050	Ponite corda vestra ex die ista, et in futurum, a die vigesima et quarta noni mensis : a die qua fundamenta jacta sunt templi Domini, ponite super cor vestrum.
37O||2||20||231060	Numquid jam semen in germine est, et adhuc vinea, et ficus, et malogranatum, et lignum olivæ non floruit ? ex die ista benedicam.
37O||2||21||231070	Et factum est verbum Domini secundo ad Aggæum in vigesima et quarta mensis, dicens :
37O||2||22||231080	Loquere ad Zorobabel ducem Juda, dicens : Ego movebo cælum pariter et terram,
37O||2||23||231090	et subvertam solium regnorum, et conteram fortitudinem regni gentium : et subvertam quadrigam et ascensorem ejus, et descendent equi, et ascensores eorum, vir in gladio fratris sui.
37O||2||24||231100	In die illa, dicit Dominus exercituum, assumam te, Zorobabel, fili Salathiel, serve meus, dicit Dominus : et ponam te quasi signaculum, quia te elegi, dicit Dominus exercituum.
38O||1||1||231110	In mense octavo, in anno secundo Darii regis, factum est verbum Domini ad Zachariam filium Barachiæ filii Addo prophetam, dicens :
38O||1||2||231120	Iratus est Dominus super patres vestros iracundia.
38O||1||3||231130	Et dices ad eos : Hæc dicit Dominus exercituum : Convertimini ad me, ait Dominus exercituum, et convertar ad vos, dicit Dominus exercituum.
38O||1||4||231140	Ne sitis sicut patres vestri, ad quos clamabant prophetæ priores, dicentes : Hæc dicit Dominus exercituum : Convertimini de viis vestris malis, et de cogitationibus vestris pessimis : et non audierunt, neque attenderunt ad me, dicit Dominus.
38O||1||5||231150	Patres vestri, ubi sunt ? et prophetæ numquid in sempiternum vivent ?
38O||1||6||231160	Verumtamen verba mea, et legitima mea, quæ mandavi servis meis prophetis, numquid non comprehenderunt patres vestros, et conversi sunt, et dixerunt : Sicut cogitavit Dominus exercituum facere nobis secundum vias nostras, et secundum adinventiones nostras, fecit nobis ?
38O||1||7||231170	In die vigesima et quarta undecimi mensis Sabath, in anno secundo Darii, factum est verbum Domini ad Zachariam filium Barachiæ filii Addo prophetam, dicens :
38O||1||8||231180	Vidi per noctem, et ecce vir ascendens super equum rufum, et ipse stabat inter myrteta, quæ erant in profundo, et post eum equi rufi, varii, et albi.
38O||1||9||231190	Et dixi : Quid sunt isti, domine mi ? Et dixit ad me angelus qui loquebatur in me : Ego ostendam tibi quid sint hæc.
38O||1||10||231200	Et respondit vir qui stabat inter myrteta, et dixit : Isti sunt quos misit Dominus ut perambulent terram.
38O||1||11||231210	Et responderunt angelo Domini, qui stabat inter myrteta, et dixerunt : Perambulavimus terram, et ecce omnis terra habitatur, et quiescit.
38O||1||12||231220	Et respondit angelus Domini, et dixit : Domine exercituum, usquequo tu non misereberis Jerusalem, et urbium Juda, quibus iratus es ? iste jam septuagesimus annus est.
38O||1||13||231230	Et respondit Dominus angelo qui loquebatur in me verba bona, verba consolatoria.
38O||1||14||231240	Et dixit ad me angelus qui loquebatur in me : Clama, dicens : Hæc dicit Dominus exercituum : Zelatus sum Jerusalem et Sion zelo magno,
38O||1||15||231250	et ira magna ego irascor super gentes opulentas, quia ego iratus sum parum, ipsi vero adjuverunt in malum.
38O||1||16||231260	Propterea hæc dicit Dominus : Revertar ad Jerusalem in misericordiis, et domus mea ædificabitur in ea, ait Dominus exercituum, et perpendiculum extendetur super Jerusalem.
38O||1||17||231270	Adhuc clama, dicens : Hæc dicit Dominus exercituum : Adhuc affluent civitates meæ bonis, et consolabitur adhuc Dominus Sion, et eliget adhuc Jerusalem.
38O||1||18||231280	Et levavi oculos meos, et vidi, et ecce quatuor cornua.
38O||1||19||231290	Et dixi ad angelum qui loquebatur in me : Quid sunt hæc ? Et dixit ad me : Hæc sunt cornua quæ ventilaverunt Judam, et Israël, et Jerusalem.
38O||1||20||231300	Et ostendit mihi Dominus quatuor fabros.
38O||1||21||231310	Et dixi : Quid isti veniunt facere ? Qui ait, dicens : Hæc sunt cornua quæ ventilaverunt Judam per singulos viros, et nemo eorum levavit caput suum : et venerunt isti deterrere ea, ut dejiciant cornua gentium, quæ levaverunt cornu super terram Juda ut dispergerent eam.
38O||2||1||231320	Et levavi oculos meos, et vidi, et ecce vir, et in manu ejus funiculus mensorum.
38O||2||2||231330	Et dixi : Quo tu vadis ? Et dixit ad me : Ut metiar Jerusalem, et videam quanta sit latitudo ejus, et quanta longitudo ejus.
38O||2||3||231340	Et ecce angelus qui loquebatur in me egrediebatur, et angelus alius egrediebatur in occursum ejus :
38O||2||4||231350	et dixit ad eum : Curre, loquere ad puerum istum, dicens : Absque muro habitabitur Jerusalem, præ multitudine hominum et jumentorum in medio ejus.
38O||2||5||231360	Et ego ero ei, ait Dominus, murus ignis in circuitu, et in gloria ero in medio ejus.
38O||2||6||231370	O, o, fugite de terra aquilonis, dicit Dominus, quoniam in quatuor ventos cæli dispersi vos, dicit Dominus.
38O||2||7||231380	O Sion ! fuge, quæ habitas apud filiam Babylonis :
38O||2||8||231390	quia hæc dicit Dominus exercituum : Post gloriam misit me ad gentes quæ spoliaverunt vos : qui enim tetigerit vos, tangit pupillam oculi mei :
38O||2||9||231400	quia ecce ego levo manum meam super eos, et erunt prædæ his qui serviebant sibi : et cognoscetis quia Dominus exercituum misit me.
38O||2||10||231410	Lauda et lætare, filia Sion, quia ecce ego venio, et habitabo in medio tui, ait Dominus.
38O||2||11||231420	Et applicabuntur gentes multæ ad Dominum in die illa, et erunt mihi in populum, et habitabo in medio tui : et scies quia Dominus exercituum misit me ad te.
38O||2||12||231430	Et possidebit Dominus Judam partem suam in terra sanctificata, et eliget adhuc Jerusalem.
38O||2||13||231440	Sileat omnis caro a facie Domini, quia consurrexit de habitaculo sancto suo.
38O||3||1||231450	Et ostendit mihi Dominus Jesum sacerdotem magnum, stantem coram angelo Domini : et Satan stabat a dextris ejus ut adversaretur ei.
38O||3||2||231460	Et dixit Dominus ad Satan : Increpet Dominus in te, Satan ! et increpet Dominus in te, qui elegit Jerusalem ! numquid non iste torris est erutus de igne ?
38O||3||3||231470	Et Jesus erat indutus vestibus sordidis, et stabat ante faciem angeli.
38O||3||4||231480	Qui respondit, et ait ad eos qui stabant coram se, dicens : Auferte vestimenta sordida ab eo. Et dixit ad eum : Ecce abstuli a te iniquitatem tuam, et indui te mutatoriis.
38O||3||5||231490	Et dixit : Ponite cidarim mundam super caput ejus. Et posuerunt cidarim mundam super caput ejus, et induerunt eum vestibus : et angelus Domini stabat.
38O||3||6||231500	Et contestabatur angelus Domini Jesum, dicens :
38O||3||7||231510	Hæc dicit Dominus exercituum : Si in viis meis ambulaveris, et custodiam meam custodieris, tu quoque judicabis domum meam, et custodies atria mea, et dabo tibi ambulantes de his qui nunc hic assistunt.
38O||3||8||231520	Audi, Jesu sacerdos magne, tu et amici tui, qui habitant coram te, quia viri portendentes sunt : ecce enim ego adducam servum meum Orientem.
38O||3||9||231530	Quia ecce lapis quem dedi coram Jesu : super lapidem unum septem oculi sunt : ecce ego cælabo sculpturam ejus, ait Dominus exercituum, et auferam iniquitatem terræ illius in die una.
38O||3||10||231540	In die illa, dicit Dominus exercituum, vocabit vir amicum suum subter vitem et subter ficum.
38O||4||1||231550	Et reversus est angelus qui loquebatur in me, et suscitavit me quasi virum qui suscitatur de somno suo.
38O||4||2||231560	Et dixit ad me : Quid tu vides ? Et dixi : Vidi, et ecce candelabrum aureum totum, et lampas ejus super caput ipsius, et septem lucernæ ejus super illud, et septem infusoria lucernis quæ erant super caput ejus.
38O||4||3||231570	Et duæ olivæ super illud : una a dextris lampadis, et una a sinistris ejus.
38O||4||4||231580	Et respondi, et aio ad angelum qui loquebatur in me, dicens : Quid sunt hæc, domine mi ?
38O||4||5||231590	Et respondit angelus qui loquebatur in me, et dixit ad me : Numquid nescis quid sunt hæc ? Et dixi : Non, domine mi.
38O||4||6||231600	Et respondit, et ait ad me, dicens : Hoc est verbum Domini ad Zorobabel, dicens : Non in exercitu, nec in robore, sed in spiritu meo, dicit Dominus exercituum.
38O||4||7||231610	Quis tu, mons magne, coram Zorobabel ? In planum : et educet lapidem primarium, et exæquabit gratiam gratiæ ejus.
38O||4||8||231620	Et factum est verbum Domini ad me, dicens :
38O||4||9||231630	Manus Zorobabel fundaverunt domum istam, et manus ejus perficient eam : et scietis quia Dominus exercituum misit me ad vos.
38O||4||10||231640	Quis enim despexit dies parvos ? Et lætabuntur, et videbunt lapidem stantem in manu Zorobabel. Septem isti oculi sunt Domini, qui discurrunt in universam terram.
38O||4||11||231650	Et respondi, et dixi ad eum : Quid sunt duæ olivæ istæ, ad dexteram candelabri, et ad sinistram ejus ?
38O||4||12||231660	Et respondi secundo, et dixi ad eum : Quid sunt duæ spicæ olivarum quæ sunt juxta duo rostra aurea in quibus sunt suffusoria ex auro ?
38O||4||13||231670	Et ait ad me, dicens : Numquid nescis quid sunt hæc ? Et dixi : Non, domine mi.
38O||4||14||231680	Et dixit : Isti sunt duo filii olei, qui assistunt Dominatori universæ terræ.
38O||5||1||231690	Et conversus sum, et levavi oculos meos, et vidi, et ecce volumen volans.
38O||5||2||231700	Et dixit ad me : Quid tu vides ? Et dixi : Ego video volumen volans : longitudo ejus viginti cubitorum, et latitudo ejus decem cubitorum.
38O||5||3||231710	Et dixit ad me : Hæc est maledictio quæ egreditur super faciem omnis terræ : quia omnis fur, sicut ibi scriptum est, judicabitur, et omnis jurans ex hoc similiter judicabitur.
38O||5||4||231720	Educam illud, dicit Dominus exercituum : et veniet ad domum furis, et ad domum jurantis in nomine meo mendaciter : et commorabitur in medio domus ejus, et consumet eam, et ligna ejus, et lapides ejus.
38O||5||5||231730	Et egressus est angelus qui loquebatur in me, et dixit ad me : Leva oculos tuos, et vide quid est hoc quod egreditur.
38O||5||6||231740	Et dixi : Quidnam est ? Et ait : Hæc est amphora egrediens. Et dixit : Hæc est oculus eorum in universa terra.
38O||5||7||231750	Et ecce talentum plumbi portabatur, et ecce mulier una sedens in medio amphoræ.
38O||5||8||231760	Et dixit : Hæc est impietas. Et projecit eam in medio amphoræ, et misit massam plumbeam in os ejus.
38O||5||9||231770	Et levavi oculos meos, et vidi : et ecce duæ mulieres egredientes : et spiritus in alis earum, et habebant alas quasi alas milvi, et levaverunt amphoram inter terram et cælum.
38O||5||10||231780	Et dixi ad angelum qui loquebatur in me : Quo istæ deferunt amphoram ?
38O||5||11||231790	Et dixit ad me : Ut ædificetur ei domus in terra Sennaar, et stabiliatur, et ponatur ibi super basem suam.
38O||6||1||231800	Et conversus sum, et levavi oculos meos, et vidi : et ecce quatuor quadrigæ egredientes de medio duorum montium : et montes, montes ærei.
38O||6||2||231810	In quadriga prima equi rufi, et in quadriga secunda equi nigri,
38O||6||3||231820	et in quadriga tertia equi albi, et in quadriga quarta equi varii et fortes.
38O||6||4||231830	Et respondi, et dixi ad angelum qui loquebatur in me : Quid sunt hæc, domine mi ?
38O||6||5||231840	Et respondit angelus, et ait ad me : Isti sunt quatuor venti cæli, qui egrediuntur ut stent coram Dominatore omnis terræ.
38O||6||6||231850	In qua erant equi nigri, egrediebantur in terram aquilonis : et albi egressi sunt post eos, et varii egressi sunt ad terram austri.
38O||6||7||231860	Qui autem erant robustissimi, exierunt, et quærebant ire et discurrere per omnem terram. Et dixit : Ite, perambulate terram : et perambulaverunt terram.
38O||6||8||231870	Et vocavit me, et locutus est ad me, dicens : Ecce qui egrediuntur in terram aquilonis, requiescere fecerunt spiritum meum in terra aquilonis.
38O||6||9||231880	Et factum est verbum Domini ad me, dicens :
38O||6||10||231890	Sume a transmigratione, ab Holdai, et a Tobia, et ab Idaia : et venies tu in die illa, et intrabis domum Josiæ filii Sophoniæ, qui venerunt de Babylone.
38O||6||11||231900	Et sumes aurum et argentum, et facies coronas, et pones in capite Jesu filii Josedec, sacerdotis magni :
38O||6||12||231910	et loqueris ad eum, dicens : Hæc ait Dominus exercituum, dicens : Ecce vir, Oriens nomen ejus, et subter eum orietur, et ædificabit templum Domino.
38O||6||13||231920	Et ipse exstruet templum Domino : et ipse portabit gloriam, et sedebit, et dominabitur super solio suo : et erit sacerdos super solio suo, et consilium pacis erit inter illos duos.
38O||6||14||231930	Et coronæ erunt Helem, et Tobiæ, et Idaiæ, et Hem filio Sophoniæ, memoriale in templo Domini.
38O||6||15||231940	Et qui procul sunt, venient, et ædificabunt in templo Domini : et scietis quia Dominus exercituum misit me ad vos. Erit autem hoc, si auditu audieritis vocem Domini Dei vestri.
38O||7||1||231950	Et factum est in anno quarto Darii regis, factum est verbum Domini ad Zachariam, in quarta mensis noni, qui est Casleu.
38O||7||2||231960	Et miserunt ad domum Dei Sarasar et Rogommelech, et viri qui erant cum eo, ad deprecandam faciem Domini :
38O||7||3||231970	ut dicerent sacerdotibus domus Domini exercituum, et prophetis, loquentes : Numquid flendum est mihi in quinto mense, vel sanctificare me debeo, sicut jam feci multis annis ?
38O||7||4||231980	Et factum est verbum Domini exercituum ad me, dicens :
38O||7||5||231990	Loquere ad omnem populum terræ, et ad sacerdotes, dicens : Cum jejunaretis, et plangeretis in quinto et septimo per hos septuaginta annos, numquid jejunium jejunastis mihi ?
38O||7||6||232000	et cum comedistis et bibistis, numquid non vobis comedistis et vobismetipsis bibistis ?
38O||7||7||232010	numquid non sunt verba quæ locutus est Dominus in manu prophetarum priorum, cum adhuc Jerusalem habitaretur ut esset opulenta, ipsa et urbes in circuitu ejus, et ad austrum, et in campestribus habitaretur ?
38O||7||8||232020	Et factum est verbum Domini ad Zachariam, dicens :
38O||7||9||232030	Hæc ait Dominus exercituum, dicens : Judicium verum judicate, et misericordiam et miserationes facite, unusquisque cum fratre suo.
38O||7||10||232040	Et viduam, et pupillum, et advenam, et pauperem nolite calumniari : et malum vir fratri suo non cogitet in corde suo.
38O||7||11||232050	Et noluerunt attendere, et averterunt scapulam recedentem, et aures suas aggravaverunt ne audirent.
38O||7||12||232060	Et cor suum posuerunt ut adamantem, ne audirent legem, et verba quæ misit Dominus exercituum in spiritu suo per manum prophetarum priorum : et facta est indignatio magna a Domino exercituum.
38O||7||13||232070	Et factum est sicut locutus est, et non audierunt : sic clamabunt et non exaudiam, dicit Dominus exercituum.
38O||7||14||232080	Et dispersi eos per omnia regna quæ nesciunt : et terra desolata est ab eis, eo quod non esset transiens et revertens : et posuerunt terram desiderabilem in desertum.
38O||8||1||232090	Et factum est verbum Domini exercituum, dicens :
38O||8||2||232100	Hæc dicit Dominus exercituum : Zelatus sum Sion zelo magno, et indignatione magna zelatus sum eam.
38O||8||3||232110	Hæc dicit Dominus exercituum : Reversus sum ad Sion, et habitabo in medio Jerusalem : et vocabitur Jerusalem civitas veritatis, et mons Domini exercituum mons sanctificatus.
38O||8||4||232120	Hæc dicit Dominus exercituum : Adhuc habitabunt senes et anus in plateis Jerusalem, et viri baculus in manu ejus præ multitudine dierum.
38O||8||5||232130	Et plateæ civitatis complebuntur infantibus et puellis, ludentibus in plateis ejus.
38O||8||6||232140	Hæc dicit Dominus exercituum : Si videbitur difficile in oculis reliquiarum populi hujus in diebus illis, numquid in oculis meis difficile erit ? dicit Dominus exercituum.
38O||8||7||232150	Hæc dicit Dominus exercituum : Ecce ego salvabo populum meum de terra orientis et de terra occasus solis.
38O||8||8||232160	Et adducam eos, et habitabunt in medio Jerusalem : et erunt mihi in populum, et ego ero eis in Deum, in veritate et in justitia.
38O||8||9||232170	Hæc dicit Dominus exercituum : Confortentur manus vestræ, qui auditis in his diebus sermones istos per os prophetarum, in die qua fundata est domus Domini exercituum, ut templum ædificaretur.
38O||8||10||232180	Siquidem ante dies illos merces hominum non erat, nec merces jumentorum erat : neque introëunti, neque exeunti erat pax præ tribulatione : et dimisi omnes homines, unumquemque contra proximum suum.
38O||8||11||232190	Nunc autem non juxta dies priores ego faciam reliquiis populi hujus, dicit Dominus exercituum,
38O||8||12||232200	sed semen pacis erit : vinea dabit fructum suum, et terra dabit germen suum, et cæli dabunt rorem suum : et possidere faciam reliquias populi hujus universa hæc.
38O||8||13||232210	Et erit : sicut eratis maledictio in gentibus, domus Juda et domus Israël, sic salvabo vos, et eritis benedictio. Nolite timere ; confortentur manus vestræ.
38O||8||14||232220	Quia hæc dicit Dominus exercituum : Sicut cogitavi ut affligerem vos, cum ad iracundiam provocassent patres vestri me, dicit Dominus,
38O||8||15||232230	et non sum misertus : sic conversus cogitavi, in diebus istis, ut benefaciam domui Juda et Jerusalem. Nolite timere.
38O||8||16||232240	Hæc sunt ergo verba quæ facietis : loquimini veritatem unusquisque cum proximo suo : veritatem et judicium pacis judicate in portis vestris.
38O||8||17||232250	Et unusquisque malum contra amicum suum ne cogitetis in cordibus vestris, et juramentum mendax ne diligatis : omnia enim hæc sunt quæ odi, dicit Dominus.
38O||8||18||232260	Et factum est verbum Domini exercituum ad me, dicens :
38O||8||19||232270	Hæc dicit Dominus exercituum : Jejunium quarti, et jejunium quinti, et jejunium septimi, et jejunium decimi erit domui Juda in gaudium et lætitiam et in solemnitates præclaras. Veritatem tantum et pacem diligite.
38O||8||20||232280	Hæc dicit Dominus exercituum, usquequo veniant populi et habitent in civitatibus multis :
38O||8||21||232290	et vadant habitatores, unus ad alterum, dicentes : Eamus, et deprecemur faciem Domini, et quæramus Dominum exercituum : vadam etiam ego.
38O||8||22||232300	Et venient populi multi, et gentes robustæ, ad quærendum Dominum exercituum in Jerusalem, et deprecandam faciem Domini.
38O||8||23||232310	Hæc dicit Dominus exercituum : In diebus illis, in quibus apprehendent decem homines ex omnibus linguis gentium, et apprehendent fimbriam viri Judæi, dicentes : Ibimus vobiscum : audivimus enim quoniam Deus vobiscum est.
38O||9||1||232320	Onus verbi Domini in terra Hadrach et Damasci requiei ejus, quia Domini est oculus hominis et omnium tribuum Israël.
38O||9||2||232330	Emath quoque in terminis ejus, et Tyrus, et Sidon : assumpserunt quippe sibi sapientiam valde.
38O||9||3||232340	Et ædificavit Tyrus munitionem suam, et coacervavit argentum quasi humum, et aurum ut lutum platearum.
38O||9||4||232350	Ecce Dominus possidebit eam : et percutiet in mari fortitudinem ejus, et hæc igni devorabitur.
38O||9||5||232360	Videbit Ascalon, et timebit, et Gaza, et dolebit nimis, et Accaron, quoniam confusa est spes ejus : et peribit rex de Gaza, et Ascalon non habitabitur.
38O||9||6||232370	Et sedebit separator in Azoto, et disperdam superbiam Philisthinorum.
38O||9||7||232380	Et auferam sanguinem ejus de ore ejus, et abominationes ejus de medio dentium ejus : et relinquetur etiam ipse Deo nostro, et erit quasi dux in Juda, et Accaron quasi Jebusæus.
38O||9||8||232390	Et circumdabo domum meam ex his qui militant mihi euntes et revertentes : et non transibit super eos ultra exactor, quia nunc vidi in oculis meis.
38O||9||9||232400	Exsulta satis, filia Sion ; jubila, filia Jerusalem : ecce rex tuus veniet tibi justus, et salvator : ipse pauper, et ascendens super asinam et super pullum filium asinæ.
38O||9||10||232410	Et disperdam quadrigam ex Ephraim, et equum de Jerusalem, et dissipabitur arcus belli : et loquetur pacem gentibus, et potestas ejus a mari usque ad mare, et a fluminibus usque ad fines terræ.
38O||9||11||232420	Tu quoque in sanguine testamenti tui emisisti vinctos tuos de lacu in quo non est aqua.
38O||9||12||232430	Convertimini ad munitionem, vincti spei : hodie quoque annuntians duplicia reddam tibi.
38O||9||13||232440	Quoniam extendi mihi Judam quasi arcum : implevi Ephraim : et suscitabo filios tuos, Sion, super filios tuos, Græcia : et ponam te quasi gladium fortium.
38O||9||14||232450	Et Dominus Deus super eos videbitur, et exibit ut fulgur jaculum ejus : et Dominus Deus in tuba canet, et vadet in turbine austri.
38O||9||15||232460	Dominus exercituum proteget eos : et devorabunt, et subjicient lapidibus fundæ : et bibentes inebriabuntur quasi a vino, et replebuntur ut phialæ, et quasi cornua altaris.
38O||9||16||232470	Et salvabit eos Dominus Deus eorum in die illa, ut gregem populi sui, quia lapides sancti elevabuntur super terram ejus.
38O||9||17||232480	Quid enim bonum ejus est, et quid pulchrum ejus, nisi frumentum electorum, et vinum germinans virgines ?
38O||10||1||232490	Petite a Domino pluviam in tempore serotino, et Dominus faciet nives : et pluviam imbris dabit eis, singulis herbam in agro.
38O||10||2||232500	Quia simulacra locuta sunt inutile, et divini viderunt mendacium : et somniatores locuti sunt frustra, vane consolabantur : idcirco abducti sunt quasi grex : affligentur, quia non est eis pastor.
38O||10||3||232510	Super pastores iratus est furor meus, et super hircos visitabo : quia visitavit Dominus exercituum gregem suum, domum Juda, et posuit eos quasi equum gloriæ suæ in bello.
38O||10||4||232520	Ex ipso angelus, ex ipso paxillas, ex ipso arcus prælii, ex ipso egredietur omnis exactor simul.
38O||10||5||232530	Et erunt quasi fortes conculcantes lutum viarum in prælio, et bellabunt, quia Dominus cum eis : et confundentur ascensores equorum.
38O||10||6||232540	Et confortabo domum Juda, et domum Joseph salvabo : et convertam eos, quia miserebor eorum : et erunt sicut fuerunt quando non projeceram eos : ego enim Dominus Deus eorum, et exaudiam eos.
38O||10||7||232550	Et erunt quasi fortes Ephraim, et lætabitur cor eorum quasi a vino : et filii eorum videbunt, et lætabuntur, et exsultabit cor eorum in Domino.
38O||10||8||232560	Sibilabo eis, et congregabo illos, quia redemi eos : et multiplicabo eos sicut ante fuerant multiplicati.
38O||10||9||232570	Et seminabo eos in populis, et de longe recordabuntur mei : et vivent cum filiis suis, et revertentur.
38O||10||10||232580	Et reducam eos de terra Ægypti, et de Assyriis congregabo eos, et ad terram Galaad et Libani adducam eos, et non invenietur eis locus :
38O||10||11||232590	et transibit in maris freto, et percutiet in mari fluctus, et confundentur omnia profunda fluminis : et humiliabitur superbia Assur, et sceptrum Ægypti recedet.
38O||10||12||232600	Confortabo eos in Domino, et in nomine ejus ambulabunt, dicit Dominus.
38O||11||1||232610	Aperi, Libane, portas tuas, et comedat ignis cedros tuas.
38O||11||2||232620	Ulula, abies, quia cecidit cedrus, quoniam magnifici vastati sunt : ululate, quercus Basan, quoniam succisus est saltus munitus.
38O||11||3||232630	Vox ululatus pastorum, quia vastata est magnificentia eorum : vox rugitus leonum, quoniam vastata est superbia Jordanis.
38O||11||4||232640	Hæc dicit Dominus Deus meus : Pasce pecora occisionis,
38O||11||5||232650	quæ qui possederant occidebant, et non dolebant, et vendebant ea, dicentes : Benedictus Dominus ! divites facti sumus : et pastores eorum non parcebant eis.
38O||11||6||232660	Et ego non parcam ultra super habitantes terram, dicit Dominus : ecce ego tradam homines, unumquemque in manu proximi sui, et in manu regis sui : et concident terram, et non eruam de manu eorum.
38O||11||7||232670	Et pascam pecus occisionis propter hoc, o pauperes gregis ! et assumpsi mihi duas virgas : unam vocavi Decorem, et alteram vocavi Funiculum : et pavi gregem.
38O||11||8||232680	Et succidi tres pastores in mense uno, et contracta est anima mea in eis, siquidem et anima eorum variavit in me.
38O||11||9||232690	Et dixi : Non pascam vos : quod moritur, moriatur, et quod succiditur, succidatur : et reliqui devorent unusquisque carnem proximi sui.
38O||11||10||232700	Et tuli virgam meam quæ vocabatur Decus, et abscidi eam, ut irritum facerem fœdus meum quod percussi cum omnibus populis.
38O||11||11||232710	Et in irritum deductum est in die illa : et cognoverunt sic pauperes gregis, qui custodiunt mihi, quia verbum Domini est.
38O||11||12||232720	Et dixi ad eos : Si bonum est in oculis vestris, afferte mercedem meam : et si non, quiescite. Et appenderunt mercedem meam triginta argenteos.
38O||11||13||232730	Et dixit Dominus ad me : Projice illud ad statuarium, decorum pretium quo appretiatus sum ab eis. Et tuli triginta argenteos, et projeci illos in domum Domini, ad statuarium.
38O||11||14||232740	Et præcidi virgam meam secundam, quæ appellabatur Funiculus, ut dissolverem germanitatem inter Judam et Israël.
38O||11||15||232750	Et dixit Dominus ad me : Adhuc sunt tibi vasa pastoris stulti.
38O||11||16||232760	Quia ecce ego suscitabo pastorem in terra, qui derelicta non visitabit, dispersum non quæret, et contritum non sanabit, et id quod stat non enutriet, et carnes pinguium comedet, et ungulas eorum dissolvet.
38O||11||17||232770	O pastor, et idolum derelinquens gregem : gladius super brachium ejus, et super oculum dextrum ejus : brachium ejus ariditate siccabitur, et oculus dexter ejus tenebrescens obscurabitur.
38O||12||1||232780	Onus verbi Domini super Israël. Dicit Dominus extendens cælum, et fundans terram, et fingens spiritum hominis in eo :
38O||12||2||232790	Ecce ego ponam Jerusalem superliminare crapulæ omnibus populis in circuitu : sed et Juda erit in obsidione contra Jerusalem.
38O||12||3||232800	Et erit : in die illa ponam Jerusalem lapidem oneris cunctis populis : omnes qui levabunt eam concisione lacerabuntur, et colligentur adversus eam omnia regna terræ.
38O||12||4||232810	In die illa, dicit Dominus, percutiam omnem equum in stuporem, et ascensorem ejus in amentiam : et super domum Juda aperiam oculos meos, et omnem equum populorum percutiam cæcitate.
38O||12||5||232820	Et dicent duces Juda in corde suo : Confortentur mihi habitatores Jerusalem in Domino exercituum, Deo eorum !
38O||12||6||232830	In die illa ponam duces Juda sicut caminum ignis in lignis, et sicut facem ignis in fœno : et devorabunt ad dexteram et ad sinistram omnes populos in circuitu, et habitabitur Jerusalem rursus in loco suo in Jerusalem.
38O||12||7||232840	Et salvabit Dominus tabernacula Juda, sicut in principio, ut non magnifice glorietur domus David, et gloria habitantium Jerusalem contra Judam.
38O||12||8||232850	In die illa proteget Dominus habitatores Jerusalem : et erit qui offenderit ex eis in die illa quasi David, et domus David quasi Dei, sicut angelus Domini in conspectu eorum.
38O||12||9||232860	Et erit in die illa : quæram conterere omnes gentes quæ veniunt contra Jerusalem.
38O||12||10||232870	Et effundam super domum David et super habitatores Jerusalem spiritum gratiæ et precum : et aspicient ad me quem confixerunt, et plangent eum planctu quasi super unigenitum, et dolebunt super eum, ut doleri solet in morte primogeniti.
38O||12||11||232880	In die illa, magnus erit planctus in Jerusalem, sicut planctus Adadremmon in campo Mageddon.
38O||12||12||232890	Et planget terra : familiæ et familiæ seorsum : familiæ domus David seorsum, et mulieres eorum seorsum :
38O||12||13||232900	familiæ domus Nathan seorsum, et mulieres eorum seorsum : familiæ domus Levi seorsum, et mulieres eorum seorsum : familiæ Semei seorsum, et mulieres eorum seorsum :
38O||12||14||232910	omnes familiæ reliquæ, familiæ et familiæ seorsum, et mulieres eorum seorsum.
38O||13||1||232920	In die illa erit fons patens domui David et habitantibus Jerusalem, in ablutionem peccatoris et menstruatæ.
38O||13||2||232930	Et erit in die illa, dicit Dominus exercituum : disperdam nomina idolorum de terra, et non memorabuntur ultra : et pseudoprophetas, et spiritum immundum auferam de terra.
38O||13||3||232940	Et erit : cum prophetaverit quispiam ultra, dicent ei pater ejus et mater ejus, qui genuerunt eum : Non vives, quia mendacium locutus es in nomine Domini : et configent eum pater ejus et mater ejus, genitores ejus, cum prophetaverit.
38O||13||4||232950	Et erit : in die illa confundentur prophetæ, unusquisque ex visione sua cum prophetaverit : nec operientur pallio saccino, ut mentiantur :
38O||13||5||232960	sed dicet : Non sum propheta : homo agricola ego sum, quoniam Adam exemplum meum ab adolescentia mea.
38O||13||6||232970	Et dicetur ei : Quid sunt plagæ istæ in medio manuum tuarum ? Et dicet : His plagatus sum in domo eorum qui diligebant me.
38O||13||7||232980	Framea, suscitare super pastorem meum, et super virum cohærentem mihi, dicit Dominus exercituum : percute pastorem, et dispergentur oves : et convertam manum meam ad parvulos.
38O||13||8||232990	Et erunt in omni terra, dicit Dominus : partes duæ in ea dispergentur, et deficient : et tertia pars relinquetur in ea.
38O||13||9||233000	Et ducam tertiam partem per ignem, et uram eos sicut uritur argentum, et probabo eos sicut probatur aurum. Ipse vocabit nomen meum, et ego exaudiam eum. Dicam : Populus meus es : et ipse dicet : Dominus Deus meus.
38O||14||1||233010	Ecce venient dies Domini, et dividentur spolia tua in medio tui.
38O||14||2||233020	Et congregabo omnes gentes ad Jerusalem in prælium : et capietur civitas, et vastabuntur domus, et mulieres violabuntur : et egredietur media pars civitatis in captivitatem, et reliquum populi non auferetur ex urbe.
38O||14||3||233030	Et egredietur Dominus, et præliabitur contra gentes illas, sicut præliatus est in die certaminis.
38O||14||4||233040	Et stabunt pedes ejus in die illa super montem Olivarum, qui est contra Jerusalem ad orientem : et scindetur mons Olivarum ex media parte sui ad orientem et ad occidentem, prærupto grandi valde : et separabitur medium montis ad aquilonem, et medium ejus ad meridiem.
38O||14||5||233050	Et fugietis ad vallem montium eorum, quoniam conjungetur vallis montium usque ad proximum : et fugietis sicut fugistis a facie terræmotus in diebus Oziæ regis Juda : et veniet Dominus Deus meus, omnesque sancti cum eo.
38O||14||6||233060	Et erit in die illa : non erit lux, sed frigus et gelu.
38O||14||7||233070	Et erit dies una quæ nota est Domino, non dies neque nox : et in tempore vesperi erit lux.
38O||14||8||233080	Et erit in die illa : exibunt aquæ vivæ de Jerusalem : medium earum ad mare orientale, et medium earum ad mare novissimum : in æstate et in hieme erunt.
38O||14||9||233090	Et erit Dominus rex super omnem terram : in die illa erit Dominus unus, et erit nomen ejus unum.
38O||14||10||233100	Et revertetur omnis terra usque ad desertum, de colle Remmon ad austrum Jerusalem : et exaltabitur, et habitabit in loco suo, a porta Benjamin usque ad locum portæ prioris, et usque ad portam angulorum, et a turre Hananeel usque ad torcularia regis.
38O||14||11||233110	Et habitabunt in ea, et anathema non erit amplius, sed sedebit Jerusalem secura.
38O||14||12||233120	Et hæc erit plaga qua percutiet Dominus omnes gentes quæ pugnaverunt adversus Jerusalem : tabescet caro uniuscujusque stantis super pedes suos : et oculi ejus contabescent in foraminibus suis, et lingua eorum contabescet in ore suo.
38O||14||13||233130	In die illa erit tumultus Domini magnus in eis : et apprehendet vir manum proximi sui, et conseretur manus ejus super manum proximi sui.
38O||14||14||233140	Sed et Judas pugnabit adversus Jerusalem : et congregabuntur divitiæ omnium gentium in circuitu, aurum, et argentum, et vestes multæ satis.
38O||14||15||233150	Et sic erit ruina equi, et muli, et cameli, et asini, et omnium jumentorum quæ fuerint in castris illis, sicut ruina hæc.
38O||14||16||233160	Et omnes qui reliqui fuerint de universis gentibus quæ venerunt contra Jerusalem, ascendent ab anno in annum ut adorent regem, Dominum exercituum, et celebrent festivitatem tabernaculorum.
38O||14||17||233170	Et erit : qui non ascenderit de familiis terræ ad Jerusalem ut adoret regem, Dominum exercituum, non erit super eos imber.
38O||14||18||233180	Quod etsi familia Ægypti non ascenderit et non venerit, nec super eos erit : sed erit ruina, qua percutiet Dominus omnes gentes quæ non ascenderint ad celebrandam festivitatem tabernaculorum.
38O||14||19||233190	Hoc erit peccatum Ægypti, et hoc peccatum omnium gentium quæ non ascenderint ad celebrandam festivitatem tabernaculorum.
38O||14||20||233200	In die illa, erit quod super frenum equi est, sanctum Domino : et erunt lebetes in domo Domini quasi phialæ coram altari.
38O||14||21||233210	Et erit omnis lebes in Jerusalem et in Juda sanctificatus Domino exercituum : et venient omnes immolantes, et sument ex eis, et coquent in eis : et non erit mercator ultra in domo Domini exercituum in die illo.
39O||1||1||233220	Onus verbi Domini ad Israël in manu Malachiæ.
39O||1||2||233230	Dilexi vos, dicit Dominus, et dixistis : In quo dilexisti nos ? Nonne frater erat Esau Jacob ? dicit Dominus : et dilexi Jacob,
39O||1||3||233240	Esau autem odio habui, et posui montes ejus in solitudinem, et hæreditatem ejus in dracones deserti.
39O||1||4||233250	Quod si dixerit Idumæa : Destructi sumus, sed revertentes ædificabimus quæ destructa sunt : hæc dicit Dominus exercituum : Isti ædificabunt, et ego destruam : et vocabuntur termini impietatis, et populus cui iratus est Dominus usque in æternum.
39O||1||5||233260	Et oculi vestri videbunt, et vos dicetis : Magnificetur Dominus super terminum Israël.
39O||1||6||233270	Filius honorat patrem, et servus dominum suum. Si ergo pater ego sum, ubi est honor meus ? et si Dominus ego sum, ubi est timor meus ? dicit Dominus exercituum. Ad vos, o sacerdotes, qui despicitis nomen meum, et dixistis : In quo despeximus nomen tuum ?
39O||1||7||233280	Offertis super altare meum panem pollutum, et dicitis : In quo polluimus te ? in eo quod dicitis : Mensa Domini despecta est.
39O||1||8||233290	Si afferatis cæcum ad immolandum, nonne malum est ? et si offeratis claudum et languidum, nonne malum est ? offer illud duci tuo, si placuerit ei, aut si susceperit faciem tuam, dicit Dominus exercituum.
39O||1||9||233300	Et nunc deprecamini vultum Dei ut misereatur vestri (de manu enim vestra factum est hoc), si quomodo suscipiat facies vestras, dicit Dominus exercituum.
39O||1||10||233310	Quis est in vobis qui claudat ostia, et incendat altare meum gratuito ? non est mihi voluntas in vobis, dicit Dominus exercituum, et munus non suscipiam de manu vestra.
39O||1||11||233320	Ab ortu enim solis usque ad occasum, magnum est nomen meum in gentibus, et in omni loco sacrificatur : et offertur nomini meo oblatio munda, quia magnum est nomen meum in gentibus, dicit Dominus exercituum.
39O||1||12||233330	Et vos polluistis illud in eo quod dicitis : Mensa Domini contaminata est, et quod superponitur contemptibilis est, cum igne qui illud devorat.
39O||1||13||233340	Et dixistis : Ecce de labore, et exsufflastis illud, dicit Dominus exercituum : et intulistis de rapinis claudum et languidum, et intulistis munus : numquid suscipiam illud de manu vestra ? dicit Dominus.
39O||1||14||233350	Maledictus dolosus qui habet in grege suo masculum et, votum faciens, immolat debile Domino : quia rex magnus ego, dicit Dominus exercituum, et nomen meum horribile in gentibus.
39O||2||1||233360	Et nunc ad vos mandatum hoc, o sacerdotes.
39O||2||2||233370	Si nolueritis audire, et si nolueritis ponere super cor, ut detis gloriam nomini meo, ait Dominus exercituum, mittam in vos egestatem, et maledicam benedictionibus vestris, et maledicam illis, quoniam non posuistis super cor.
39O||2||3||233380	Ecce ego projiciam vobis brachium, et dispergam super vultum vestrum stercus solemnitatum vestrarum, et assumet vos secum.
39O||2||4||233390	Et scietis quia misi ad vos mandatum istud, ut esset pactum meum cum Levi, dicit Dominus exercituum.
39O||2||5||233400	Pactum meum fuit cum eo vitæ et pacis : et dedi ei timorem, et timuit me, et a facie nominis mei pavebat.
39O||2||6||233410	Lex veritatis fuit in ore ejus, et iniquitas non est inventa in labiis ejus : in pace et in æquitate ambulavit mecum, et multos avertit ab iniquitate.
39O||2||7||233420	Labia enim sacerdotis custodient scientiam, et legem requirent ex ore ejus, quia angelus Domini exercituum est.
39O||2||8||233430	Vos autem recessistis de via, et scandalizastis plurimos in lege : irritum fecistis pactum Levi, dicit Dominus exercituum.
39O||2||9||233440	Propter quod et ego dedi vos contemptibiles, et humiles omnibus populis, sicut non servastis vias meas, et accepistis faciem in lege.
39O||2||10||233450	Numquid non pater unus omnium nostrum ? numquid non Deus unus creavit nos ? quare ergo despicit unusquisque nostrum fratrem suum, violans pactum patrum nostrorum ?
39O||2||11||233460	Transgressus est Juda, et abominatio facta est in Israël et in Jerusalem, quia contaminavit Juda sanctificationem Domini, quam dilexit, et habuit filiam dei alieni.
39O||2||12||233470	Disperdet Dominus virum qui fecerit hoc, magistrum et discipulum, de tabernaculis Jacob, et offerentem munus Domino exercituum.
39O||2||13||233480	Et hoc rursum fecistis : operiebatis lacrimis altare Domini, fletu et mugitu, ita ut non respiciam ultra ad sacrificium, nec accipiam placabile quid de manu vestra.
39O||2||14||233490	Et dixistis : Quam ob causam ? Quia Dominus testificatus est inter te et uxorem pubertatis tuæ, quam tu despexisti : et hæc particeps tua, et uxor fœderis tui.
39O||2||15||233500	Nonne unus fecit, et residuum spiritus ejus est ? et quid unus quærit, nisi semen Dei ? custodite ergo spiritum vestrum, et uxorem adolescentiæ tuæ noli despicere.
39O||2||16||233510	Cum odio habueris, dimitte, dicit Dominus Deus Israël : operiet autem iniquitas vestimentum ejus, dicit Dominus exercituum. Custodite spiritum vestrum, et nolite despicere.
39O||2||17||233520	Laborare fecistis Dominum in sermonibus vestris, et dixistis : In quo eum fecimus laborare ? In eo quod dicitis : Omnis qui facit malum bonus est in conspectu Domini, et tales ei placent : aut certe ubi est Deus judicii ?
39O||3||1||233530	Ecce ego mittam angelum meum, et præparabit viam ante faciem meam : et statim veniet ad templum suum Dominator quem vos quæritis, et angelus testamenti quem vos vultis. Ecce venit, dicit Dominus exercituum.
39O||3||2||233540	Et quis poterit cogitare diem adventus ejus, et quis stabit ad videndum eum ? ipse enim quasi ignis conflans, et quasi herba fullonum :
39O||3||3||233550	et sedebit conflans, et emundans argentum : et purgabit filios Levi, et colabit eos quasi aurum et quasi argentum, et erunt Domino offerentes sacrificia in justitia.
39O||3||4||233560	Et placebit Domino sacrificium Juda et Jerusalem, sicut dies sæculi, et sicut anni antiqui.
39O||3||5||233570	Et accedam ad vos in judicio, et ero testis velox maleficis, et adulteris, et perjuris, et qui calumniantur mercedem mercenarii, viduas et pupillos, et opprimunt peregrinum, nec timuerunt me, dicit Dominus exercituum.
39O||3||6||233580	Ego enim Dominus, et non mutor : et vos filii Jacob, non estis consumpti.
39O||3||7||233590	A diebus enim patrum vestrorum recessistis a legitimis meis, et non custodistis : revertimini ad me, et revertar ad vos, dicit Dominus exercituum. Et dixistis : In quo revertemur ?
39O||3||8||233600	Si affliget homo Deum, quia vos configitis me ? Et dixistis : In quo configimus te ? In decimis et in primitiis.
39O||3||9||233610	Et in penuria vos maledicti estis, et me vos configitis gens tota.
39O||3||10||233620	Inferte omnem decimam in horreum, et sit cibus in domo mea : et probate me super hoc, dicit Dominus : si non aperuero vobis cataractas cæli, et effudero vobis benedictionem usque ad abundantiam :
39O||3||11||233630	et increpabo pro vobis devorantem, et non corrumpet fructum terræ vestræ, nec erit sterilis vinea in agro, dicit Dominus exercituum.
39O||3||12||233640	Et beatos vos dicent omnes gentes : eritis enim vos terra desiderabilis, dicit Dominus exercituum.
39O||3||13||233650	Invaluerunt super me verba vestra, dicit Dominus.
39O||3||14||233660	Et dixistis : Quid locuti sumus contra te ? Dixistis : Vanus est qui servit Deo : et quod emolumentum quia custodivimus præcepta ejus, et quia ambulavimus tristes coram Domino exercituum ?
39O||3||15||233670	Ergo nunc beatos dicimus arrogantes : siquidem ædificati sunt facientes impietatem, et tentaverunt Deum, et salvi facti sunt.
39O||3||16||233680	Tunc locuti sunt timentes Dominum, unusquisque cum proximo suo : et attendit Dominus, et audivit, et scriptus est liber monumenti coram eo timentibus Dominum, et cogitantibus nomen ejus.
39O||3||17||233690	Et erunt mihi, ait Dominus exercituum, in die qua ego facio, in peculium : et parcam eis, sicut parcit vir filio suo servienti sibi.
39O||3||18||233700	Et convertemini, et videbitis quid sit inter justum et impium, et inter servientem Deo et non servientem ei.
39O||4||1||233710	Ecce enim dies veniet succensa quasi caminus : et erunt omnes superbi et omnes facientes impietatem stipula : et inflammabit eos dies veniens, dicit Dominus exercituum, quæ non derelinquet eis radicem et germen.
39O||4||2||233720	Et orietur vobis timentibus nomen meum sol justitiæ, et sanitas in pennis ejus : et egrediemini, et salietis sicut vituli de armento.
39O||4||3||233730	Et calcabitis impios, cum fuerint cinis sub planta pedum vestrorum, in die qua ego facio, dicit Dominus exercituum.
39O||4||4||233740	Mementote legis Moysi servi mei, quam mandavi ei in Horeb ad omnem Israël, præcepta et judicica.
39O||4||5||233750	Ecce ego mittam vobis Eliam prophetam, antequam veniat dies Domini magnus et horribilis.
39O||4||6||233760	Et convertet cor patrum ad filios, et cor filiorum ad patres eorum : ne forte veniam, et percutiam terram anathemate.
40N||1||1||233770	Liber generationis Jesu Christi filii David, filii Abraham.
40N||1||2||233780	Abraham genuit Isaac. Isaac autem genuit Jacob. Jacob autem genuit Judam, et fratres ejus.
40N||1||3||233790	Judas autem genuit Phares, et Zaram de Thamar. Phares autem genuit Esron. Esron autem genuit Aram.
40N||1||4||233800	Aram autem genuit Aminadab. Aminadab autem genuit Naasson. Naasson autem genuit Salmon.
40N||1||5||233810	Salmon autem genuit Booz de Rahab. Booz autem genuit Obed ex Ruth. Obed autem genuit Jesse. Jesse autem genuit David regem.
40N||1||6||233820	David autem rex genuit Salomonem ex ea quæ fuit Uriæ.
40N||1||7||233830	Salomon autem genuit Roboam. Roboam autem genuit Abiam. Abias autem genuit Asa.
40N||1||8||233840	Asa autem genuit Josophat. Josophat autem genuit Joram. Joram autem genuit Oziam.
40N||1||9||233850	Ozias autem genuit Joatham. Joatham autem genuit Achaz. Achaz autem genuit Ezechiam.
40N||1||10||233860	Ezechias autem genuit Manassen. Manasses autem genuit Amon. Amon autem genuit Josiam.
40N||1||11||233870	Josias autem genuit Jechoniam, et fratres ejus in transmigratione Babylonis.
40N||1||12||233880	Et post transmigrationem Babylonis : Jechonias genuit Salathiel. Salathiel autem genuit Zorobabel.
40N||1||13||233890	Zorobabel autem genuit Abiud. Abiud autem genuit Eliacim. Eliacim autem genuit Azor.
40N||1||14||233900	Azor autem genuit Sadoc. Sadoc autem genuit Achim. Achim autem genuit Eliud.
40N||1||15||233910	Eliud autem genuit Eleazar. Eleazar autem genuit Mathan. Mathan autem genuit Jacob.
40N||1||16||233920	Jacob autem genuit Joseph virum Mariæ, de qua natus est Jesus, qui vocatur Christus.
40N||1||17||233930	Omnes itaque generationes ab Abraham usque ad David, generationes quatuordecim : et a David usque ad transmigrationem Babylonis, generationes quatuordecim : et a transmigratione Bayblonis usque ad Christum, generationes quatuordecim.
40N||1||18||233940	Christi autem generatio sic erat : cum esset desponsata mater ejus Maria Joseph, antequam convenirent inventa est in utero habens de Spiritu Sancto.
40N||1||19||233950	Joseph autem vir ejus cum esset justus, et nollet eam traducere, voluit occulte dimittere eam.
40N||1||20||233960	Hæc autem eo cogitante, ecce angelus Domini apparuit in somnis ei, dicens : Joseph, fili David, noli timere accipere Mariam conjugem tuam : quod enim in ea natum est, de Spiritu Sancto est.
40N||1||21||233970	Pariet autem filium : et vocabis nomen ejus Jesum : ipse enim salvum faciet populum suum a peccatis eorum.
40N||1||22||233980	Hoc autem totum factum est, ut adimpleretur quod dictum est a Domino per prophetam dicentem :
40N||1||23||233990	Ecce virgo in utero habebit, et pariet filium : et vocabunt nomen ejus Emmanuel, quod est interpretatum Nobiscum Deus.
40N||1||24||234000	Exsurgens autem Joseph a somno, fecit sicut præcepit ei angelus Domini, et accepit conjugem suam.
40N||1||25||234010	Et non cognoscebat eam donec peperit filium suum primogenitum : et vocavit nomen ejus Jesum.
40N||2||1||234020	Cum ergo natus esset Jesus in Bethlehem Juda in diebus Herodis regis, ecce magi ab oriente venerunt Jerosolymam,
40N||2||2||234030	dicentes : Ubi est qui natus est rex Judæorum ? vidimus enim stellam ejus in oriente, et venimus adorare eum.
40N||2||3||234040	Audiens autem Herodes rex, turbatus est, et omnis Jerosolyma cum illo.
40N||2||4||234050	Et congregans omnes principes sacerdotum, et scribas populi, sciscitabatur ab eis ubi Christus nasceretur.
40N||2||5||234060	At illi dixerunt : In Bethlehem Judæ : sic enim scriptum est per prophetam :
40N||2||6||234070	Et tu Bethlehem terra Juda, nequaquam minima es in principibus Juda : ex te enim exiet dux, qui regat populum meum Israël.
40N||2||7||234080	Tunc Herodes clam vocatis magis diligenter didicit ab eis tempus stellæ, quæ apparuit eis :
40N||2||8||234090	et mittens illos in Bethlehem, dixit : Ite, et interrogate diligenter de puero : et cum inveneritis, renuntiate mihi, ut et ego veniens adorem eum.
40N||2||9||234100	Qui cum audissent regem, abierunt, et ecce stella, quam viderant in oriente, antecedebat eos, usque dum veniens staret supra, ubi erat puer.
40N||2||10||234110	Videntes autem stellam gavisi sunt gaudio magno valde.
40N||2||11||234120	Et intrantes domum, invenerunt puerum cum Maria matre ejus, et procidentes adoraverunt eum : et apertis thesauris suis obtulerunt ei munera, aurum, thus, et myrrham.
40N||2||12||234130	Et responso accepto in somnis ne redirent ad Herodem, per aliam viam reversi sunt in regionem suam.
40N||2||13||234140	Qui cum recessissent, ecce angelus Domini apparuit in somnis Joseph, dicens : Surge, et accipe puerum, et matrem ejus, et fuge in Ægyptum, et esto ibi usque dum dicam tibi. Futurum est enim ut Herodes quærat puerum ad perdendum eum.
40N||2||14||234150	Qui consurgens accepit puerum et matrem ejus nocte, et secessit in Ægyptum :
40N||2||15||234160	et erat ibi usque ad obitum Herodis : ut adimpleretur quod dictum est a Domino per prophetam dicentem : Ex Ægypto vocavi filium meum.
40N||2||16||234170	Tunc Herodes videns quoniam illusus esset a magis, iratus est valde, et mittens occidit omnes pueros, qui erant in Bethlehem, et in omnibus finibus ejus, a bimatu et infra secundum tempus, quod exquisierat a magis.
40N||2||17||234180	Tunc adimpletum est quod dictum est per Jeremiam prophetam dicentem :
40N||2||18||234190	Vox in Rama audita est ploratus, et ululatus multus : Rachel plorans filios suos, et noluit consolari, quia non sunt.
40N||2||19||234200	Defuncto autem Herode, ecce angelus Domini apparuit in somnis Joseph in Ægypto,
40N||2||20||234210	dicens : Surge, et accipe puerum, et matrem ejus, et vade in terram Israël : defuncti sunt enim qui quærebant animam pueri.
40N||2||21||234220	Qui consurgens, accepit puerum, et matrem ejus, et venit in terram Israël.
40N||2||22||234230	Audiens autem quod Archelaus regnaret in Judæa pro Herode patre suo, timuit illo ire : et admonitus in somnis, secessit in partes Galilææ.
40N||2||23||234240	Et veniens habitavit in civitate quæ vocatur Nazareth : ut adimpleretur quod dictum est per prophetas : Quoniam Nazaræus vocabitur.
40N||3||1||234250	In diebus autem illis venit Joannes Baptista prædicans in deserto Judææ,
40N||3||2||234260	et dicens : Pœnitentiam agite : appropinquavit enim regnum cælorum.
40N||3||3||234270	Hic est enim, qui dictus est per Isaiam prophetam dicentem : Vox clamantis in deserto : Parate viam Domini : rectas facite semitas ejus.
40N||3||4||234280	Ipse autem Joannes habebat vestimentum de pilis camelorum, et zonam pelliceam circa lumbos suos : esca autem ejus erat locustæ, et mel silvestre.
40N||3||5||234290	Tunc exibat ad eum Jerosolyma, et omnis Judæa, et omnis regio circa Jordanem ;
40N||3||6||234300	et baptizabantur ab eo in Jordane, confitentes peccata sua.
40N||3||7||234310	Videns autem multos pharisæorum, et sadducæorum, venientes ad baptismum suum, dixit eis : Progenies viperarum, quis demonstravit vobis fugere a ventura ira ?
40N||3||8||234320	Facite ergo fructum dignum pœnitentiæ.
40N||3||9||234330	Et ne velitis dicere intra vos : Patrem habemus Abraham. Dico enim vobis quoniam potens est Deus de lapidibus istis suscitare filios Abrahæ.
40N||3||10||234340	Jam enim securis ad radicem arborum posita est. Omnis ergo arbor, quæ non facit fructum bonum, excidetur, et in ignem mittetur.
40N||3||11||234350	Ego quidem baptizo vos in aqua in pœnitentiam : qui autem post me venturus est, fortior me est, cujus non sum dignus calceamenta portare : ipse vos baptizabit in Spiritu Sancto, et igni.
40N||3||12||234360	Cujus ventilabrum in manu sua : et permundabit aream suam : et congregabit triticum suum in horreum, paleas autem comburet igni inextinguibili.
40N||3||13||234370	Tunc venit Jesus a Galilæa in Jordanem ad Joannem, ut baptizaretur ab eo.
40N||3||14||234380	Joannes autem prohibebat eum, dicens : Ego a te debeo baptizari, et tu venis ad me ?
40N||3||15||234390	Respondens autem Jesus, dixit ei : Sine modo : sic enim decet nos implere omnem justitiam. Tunc dimisit eum.
40N||3||16||234400	Baptizatus autem Jesus, confestim ascendit de aqua, et ecce aperti sunt ei cæli : et vidit Spiritum Dei descendentem sicut columbam, et venientem super se.
40N||3||17||234410	Et ecce vox de cælis dicens : Hic est Filius meus dilectus, in quo mihi complacui.
40N||4||1||234420	Tunc Jesus ductus est in desertum a Spiritu, ut tentaretur a diabolo.
40N||4||2||234430	Et cum jejunasset quadraginta diebus, et quadraginta noctibus, postea esuriit.
40N||4||3||234440	Et accedens tentator dixit ei : Si Filius Dei es, dic ut lapides isti panes fiant.
40N||4||4||234450	Qui respondens dixit : Scriptum est : Non in solo pane vivit homo, sed in omni verbo, quod procedit de ore Dei.
40N||4||5||234460	Tunc assumpsit eum diabolus in sanctam civitatem, et statuit eum super pinnaculum templi,
40N||4||6||234470	et dixit ei : Si Filius Dei es, mitte te deorsum. Scriptum est enim : Quia angelis suis mandavit de te, et in manibus tollent te, ne forte offendas ad lapidem pedem tuum.
40N||4||7||234480	Ait illi Jesus : Rursum scriptum est : Non tentabis Dominum Deum tuum.
40N||4||8||234490	Iterum assumpsit eum diabolus in montem excelsum valde : et ostendit ei omnia regna mundi, et gloriam eorum,
40N||4||9||234500	et dixit ei : Hæc omnia tibi dabo, si cadens adoraveris me.
40N||4||10||234510	Tunc dicit ei Jesus : Vade Satana : Scriptum est enim : Dominum Deum tuum adorabis, et illi soli servies.
40N||4||11||234520	Tunc reliquit eum diabolus : et ecce angeli accesserunt, et ministrabant ei.
40N||4||12||234530	Cum autem audisset Jesus quod Joannes traditus esset, secessit in Galilæam :
40N||4||13||234540	et, relicta civitate Nazareth, venit, et habitavit in Capharnaum maritima, in finibus Zabulon et Nephthalim :
40N||4||14||234550	ut adimpleretur quod dictum est per Isaiam prophetam :
40N||4||15||234560	Terra Zabulon, et terra Nephthalim, via maris trans Jordanem, Galilæa gentium :
40N||4||16||234570	populus, qui sedebat in tenebris, vidit lucem magnam : et sedentibus in regione umbræ mortis, lux orta est eis.
40N||4||17||234580	Exinde cœpit Jesus prædicare, et dicere : Pœnitentiam agite : appropinquavit enim regnum cælorum.
40N||4||18||234590	Ambulans autem Jesus juxta mare Galilææ, vidit duos fratres, Simonem, qui vocatur Petrus, et Andream fratrem ejus, mittentes rete in mare (erant enim piscatores),
40N||4||19||234600	et ait illis : Venite post me, et faciam vos fieri piscatores hominum.
40N||4||20||234610	At illi continuo relictis retibus secuti sunt eum.
40N||4||21||234620	Et procedens inde, vidit alios duos fratres, Jacobum Zebedæi, et Joannem fratrem ejus, in navi cum Zebedæo patre eorum, reficientes retia sua : et vocavit eos.
40N||4||22||234630	Illi autem statim relictis retibus et patre, secuti sunt eum.
40N||4||23||234640	Et circuibat Jesus totam Galilæam, docens in synagogis eorum, et prædicans Evangelium regni : et sanans omnem languorem, et omnem infirmitatem in populo.
40N||4||24||234650	Et abiit opinio ejus in totam Syriam, et obtulerunt ei omnes male habentes, variis languoribus, et tormentis comprehensos, et qui dæmonia habebant, et lunaticos, et paralyticos, et curavit eos :
40N||4||25||234660	et secutæ sunt eum turbæ multæ de Galilæa, et Decapoli, et de Jerosolymis, et de Judæa, et de trans Jordanem.
40N||5||1||234670	Videns autem Jesus turbas, ascendit in montem, et cum sedisset, accesserunt ad eum discipuli ejus,
40N||5||2||234680	et aperiens os suum docebat eos dicens :
40N||5||3||234690	Beati pauperes spiritu : quoniam ipsorum est regnum cælorum.
40N||5||4||234700	Beati mites : quoniam ipsi possidebunt terram.
40N||5||5||234710	Beati qui lugent : quoniam ipsi consolabuntur.
40N||5||6||234720	Beati qui esuriunt et sitiunt justitiam : quoniam ipsi saturabuntur.
40N||5||7||234730	Beati misericordes : quoniam ipsi misericordiam consequentur.
40N||5||8||234740	Beati mundo corde : quoniam ipsi Deum videbunt.
40N||5||9||234750	Beati pacifici : quoniam filii Dei vocabuntur.
40N||5||10||234760	Beati qui persecutionem patiuntur propter justitiam : quoniam ipsorum est regnum cælorum.
40N||5||11||234770	Beati estis cum maledixerint vobis, et persecuti vos fuerint, et dixerint omne malum adversum vos mentientes, propter me :
40N||5||12||234780	gaudete, et exsultate, quoniam merces vestra copiosa est in cælis. Sic enim persecuti sunt prophetas, qui fuerunt ante vos.
40N||5||13||234790	Vos estis sal terræ. Quod si sal evanuerit, in quo salietur ? ad nihilum valet ultra, nisi ut mittatur foras, et conculcetur ab hominibus.
40N||5||14||234800	Vos estis lux mundi. Non potest civitas abscondi supra montem posita,
40N||5||15||234810	neque accedunt lucernam, et ponunt eam sub modio, sed super candelabrum, ut luceat omnibus qui in domo sunt.
40N||5||16||234820	Sic luceat lux vestra coram hominibus : ut videant opera vestra bona, et glorificent Patrem vestrum, qui in cælis est.
40N||5||17||234830	Nolite putare quoniam veni solvere legem, aut prophetas : non veni solvere, sed adimplere.
40N||5||18||234840	Amen quippe dico vobis, donec transeat cælum et terra, jota unum aut unus apex non præteribit a lege, donec omnia fiant.
40N||5||19||234850	Qui ergo solverit unum de mandatis istis minimis, et docuerit sic homines, minimus vocabitur in regno cælorum : qui autem fecerit et docuerit, hic magnus vocabitur in regno cælorum.
40N||5||20||234860	Dico enim vobis, quia nisi abundaverit justitia vestra plus quam scribarum, et pharisæorum, non intrabitis in regnum cælorum.
40N||5||21||234870	Audistis quia dictum est antiquis : Non occides : qui autem occiderit, reus erit judicio.
40N||5||22||234880	Ego autem dico vobis : quia omnis qui irascitur fratri suo, reus erit judicio. Qui autem dixerit fratri suo, raca : reus erit concilio. Qui autem dixerit, fatue : reus erit gehennæ ignis.
40N||5||23||234890	Si ergo offers munus tuum ad altare, et ibi recordatus fueris quia frater tuus habet aliquid adversum te :
40N||5||24||234900	relinque ibi munus tuum ante altare, et vade prius reconciliari fratri tuo : et tunc veniens offeres munus tuum.
40N||5||25||234910	Esto consentiens adversario tuo cito dum es in via cum eo : ne forte tradat te adversarius judici, et judex tradat te ministro : et in carcerem mittaris.
40N||5||26||234920	Amen dico tibi, non exies inde, donec reddas novissimum quadrantem.
40N||5||27||234930	Audistis quia dictum est antiquis : Non mœchaberis.
40N||5||28||234940	Ego autem dico vobis : quia omnis qui viderit mulierem ad concupiscendum eam, jam mœchatus est eam in corde suo.
40N||5||29||234950	Quod si oculus tuus dexter scandalizat te, erue eum, et projice abs te : expedit enim tibi ut pereat unum membrorum tuorum, quam totus corpus tuum mittatur in gehennam.
40N||5||30||234960	Et si dextra manus tua scandalizat te, abscide eam, et projice abs te : expedit enim tibi ut pereat unum membrorum tuorum, quam totum corpus tuum eat in gehennam.
40N||5||31||234970	Dictum est autem : Quicumque dimiserit uxorem suam, det ei libellum repudii.
40N||5||32||234980	Ego autem dico vobis : quia omnis qui dimiserit uxorem suam, excepta fornicationis causa, facit eam mœchari : et qui dimissam duxerit, adulterat.
40N||5||33||234990	Iterum audistis quia dictum est antiquis : Non perjurabis : reddes autem Domino juramenta tua.
40N||5||34||235000	Ego autem dico vobis, non jurare omnino, neque per cælum, quia thronus Dei est :
40N||5||35||235010	neque per terram, quia scabellum est pedum ejus : neque per Jerosolymam, quia civitas est magni regis :
40N||5||36||235020	neque per caput tuum juraveris, quia non potes unum capillum album facere, aut nigrum.
40N||5||37||235030	Sit autem sermo vester, est, est : non, non : quod autem his abundantius est, a malo est.
40N||5||38||235040	Audistis quia dictum est : Oculum pro oculo, et dentem pro dente.
40N||5||39||235050	Ego autem dico vobis, non resistere malo : sed si quis te percusserit in dexteram maxillam tuam, præbe illi et alteram :
40N||5||40||235060	et ei, qui vult tecum judicio contendere, et tunicam tuam tollere, dimitte ei et pallium :
40N||5||41||235070	et quicumque te angariaverit mille passus, vade cum illo et alia duo.
40N||5||42||235080	Qui petit a te, da ei : et volenti mutuari a te, ne avertaris.
40N||5||43||235090	Audistis quia dictum est : Diliges proximum tuum, et odio habebis inimicum tuum.
40N||5||44||235100	Ego autem dico vobis : Diligite inimicos vestros, benefacite his qui oderunt vos, et orate pro persequentibus et calumniantibus vos :
40N||5||45||235110	ut sitis filii Patris vestri, qui in cælis est : qui solem suum oriri facit super bonos et malos : et pluit super justos et injustos.
40N||5||46||235120	Si enim diligitis eos qui vos diligunt, quam mercedem habebitis ? nonne et publicani hoc faciunt ?
40N||5||47||235130	Et si salutaveritis fratres vestros tantum, quid amplius facitis ? nonne et ethnici hoc faciunt ?
40N||5||48||235140	Estote ergo vos perfecti, sicut et Pater vester cælestis perfectus est.
40N||6||1||235150	Attendite ne justitiam vestram faciatis coram hominibus, ut videamini ab eis : alioquin mercedem non habebitis apud Patrem vestrum qui in cælis est.
40N||6||2||235160	Cum ergo facis eleemosynam, noli tuba canere ante te, sicut hypocritæ faciunt in synagogis, et in vicis, ut honorificentur ab hominibus. Amen dico vobis, receperunt mercedem suam.
40N||6||3||235170	Te autem faciente eleemosynam, nesciat sinistra tua quid faciat dextera tua :
40N||6||4||235180	ut sit eleemosyna tua in abscondito, et Pater tuus, qui videt in abscondito, reddet tibi.
40N||6||5||235190	Et cum oratis, non eritis sicut hypocritæ qui amant in synagogis et in angulis platearum stantes orare, ut videantur ab hominibus : amen dico vobis, receperunt mercedem suam.
40N||6||6||235200	Tu autem cum oraveris, intra in cubiculum tuum, et clauso ostio, ora Patrem tuum in abscondito : et Pater tuus, qui videt in abscondito, reddet tibi.
40N||6||7||235210	Orantes autem, nolite multum loqui, sicut ethnici, putant enim quod in multiloquio suo exaudiantur.
40N||6||8||235220	Nolite ergo assimilari eis : scit enim Pater vester, quid opus sit vobis, antequam petatis eum.
40N||6||9||235230	Sic ergo vos orabitis : Pater noster, qui es in cælis, sanctificetur nomen tuum.
40N||6||10||235240	Adveniat regnum tuum ; fiat voluntas tua, sicut in cælo et in terra.
40N||6||11||235250	Panem nostrum supersubstantialem da nobis hodie,
40N||6||12||235260	et dimitte nobis debita nostra, sicut et nos dimittimus debitoribus nostris.
40N||6||13||235270	Et ne nos inducas in tentationem, sed libera nos a malo. Amen.
40N||6||14||235280	Si enim dimiseritis hominibus peccata eorum : dimittet et vobis Pater vester cælestis delicta vestra.
40N||6||15||235290	Si autem non dimiseritis hominibus : nec Pater vester dimittet vobis peccata vestra.
40N||6||16||235300	Cum autem jejunatis, nolite fieri sicut hypocritæ, tristes. Exterminant enim facies suas, ut appareant hominibus jejunantes. Amen dico vobis, quia receperunt mercedem suam.
40N||6||17||235310	Tu autem, cum jejunas, unge caput tuum, et faciem tuam lava,
40N||6||18||235320	ne videaris hominibus jejunans, sed Patri tuo, qui est in abscondito : et Pater tuus, qui videt in abscondito, reddet tibi.
40N||6||19||235330	Nolite thesaurizare vobis thesauros in terra : ubi ærugo, et tinea demolitur : et ubi fures effodiunt, et furantur.
40N||6||20||235340	Thesaurizate autem vobis thesauros in cælo, ubi neque ærugo, neque tinea demolitur, et ubi fures non effodiunt, nec furantur.
40N||6||21||235350	Ubi enim est thesaurus tuus, ibi est et cor tuum.
40N||6||22||235360	Lucerna corporis tui est oculus tuus. Si oculus tuus fuerit simplex, totum corpus tuum lucidum erit.
40N||6||23||235370	Si autem oculus tuus fuerit nequam, totum corpus tuum tenebrosum erit. Si ergo lumen, quod in te est, tenebræ sunt : ipsæ tenebræ quantæ erunt ?
40N||6||24||235380	Nemo potest duobus dominis servire : aut enim unum odio habebit, et alterum diliget : aut unum sustinebit, et alterum contemnet. Non potestis Deo servire et mammonæ.
40N||6||25||235390	Ideo dico vobis, ne solliciti sitis animæ vestræ quid manducetis, neque corpori vestro quid induamini. Nonne anima plus est quam esca, et corpus plus quam vestimentum ?
40N||6||26||235400	Respicite volatilia cæli, quoniam non serunt, neque metunt, neque congregant in horrea : et Pater vester cælestis pascit illa. Nonne vos magis pluris estis illis ?
40N||6||27||235410	Quis autem vestrum cogitans potest adjicere ad staturam suam cubitum unum ?
40N||6||28||235420	Et de vestimento quid solliciti estis ? Considerate lilia agri quomodo crescunt : non laborant, neque nent.
40N||6||29||235430	Dico autem vobis, quoniam nec Salomon in omni gloria sua coopertus est sicut unum ex istis.
40N||6||30||235440	Si autem fœnum agri, quod hodie est, et cras in clibanum mittitur, Deus sic vestit, quanto magis vos modicæ fidei ?
40N||6||31||235450	Nolite ergo solliciti esse, dicentes : Quid manducabimus, aut quid bibemus, aut quo operiemur ?
40N||6||32||235460	hæc enim omnia gentes inquirunt. Scit enim Pater vester, quia his omnibus indigetis.
40N||6||33||235470	Quærite ergo primum regnum Dei, et justitiam ejus : et hæc omnia adjicientur vobis.
40N||6||34||235480	Nolite ergo solliciti esse in crastinum. Crastinus enim dies sollicitus erit sibi ipsi : sufficit diei malitia sua.
40N||7||1||235490	Nolite judicare, ut non judicemini.
40N||7||2||235500	In quo enim judicio judicaveritis, judicabimini : et in qua mensura mensi fueritis, remetietur vobis.
40N||7||3||235510	Quid autem vides festucam in oculo fratris tui, et trabem in oculo tuo non vides ?
40N||7||4||235520	aut quomodo dicis fratris tuo : Sine ejiciam festucam de oculo tuo, et ecce trabs est in oculo tuo ?
40N||7||5||235530	Hypocrita, ejice primum trabem de oculo tuo, et tunc videbis ejicere festucam de oculo fratris tui.
40N||7||6||235540	Nolite dare sanctum canibus : neque mittatis margaritas vestras ante porcos, ne forte conculcent eas pedibus suis, et conversi dirumpant vos.
40N||7||7||235550	Petite, et dabitur vobis : quærite, et invenietis : pulsate, et aperietur vobis.
40N||7||8||235560	Omnis enim qui petit, accipit : et qui quærit, invenit : et pulsanti aperietur.
40N||7||9||235570	Aut quis est ex vobis homo, quem si petierit filius suus panem, numquid lapidem porriget ei ?
40N||7||10||235580	aut si piscem petierit, numquid serpentem porriget ei ?
40N||7||11||235590	Si ergo vos, cum sitis mali, nostis bona data dare filiis vestris : quanto magis Pater vester, qui in cælis est, dabit bona petentibus se ?
40N||7||12||235600	Omnia ergo quæcumque vultis ut faciant vobis homines, et vos facite illis. Hæc est enim lex, et prophetæ.
40N||7||13||235610	Intrate per angustam portam : quia lata porta, et spatiosa via est, quæ ducit ad perditionem, et multi sunt qui intrant per eam.
40N||7||14||235620	Quam angusta porta, et arcta via est, quæ ducit ad vitam : et pauci sunt qui inveniunt eam !
40N||7||15||235630	Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces :
40N||7||16||235640	a fructibus eorum cognoscetis eos. Numquid colligunt de spinas uvas, aut de tribulis ficus ?
40N||7||17||235650	Sic omnis arbor bona fructus bonos facit : mala autem arbor malos fructus facit.
40N||7||18||235660	Non potest arbor bona malos fructus facere : neque arbor mala bonos fructus facere.
40N||7||19||235670	Omnis arbor, quæ non facit fructum bonum, excidetur, et in ignem mittetur.
40N||7||20||235680	Igitur ex fructibus eorum cognoscetis eos.
40N||7||21||235690	Non omnis qui dicit mihi, Domine, Domine, intrabit in regnum cælorum : sed qui facit voluntatem Patris mei, qui in cælis est, ipse intrabit in regnum cælorum.
40N||7||22||235700	Multi dicent mihi in illa die : Domine, Domine, nonne in nomine tuo prophetavimus, et in nomine tuo dæmonia ejecimus, et in nomine tuo virtutes multas fecimus ?
40N||7||23||235710	Et tunc confitebor illis : Quia numquam novi vos : discedite a me, qui operamini iniquitatem.
40N||7||24||235720	Omnis ergo qui audit verba mea hæc, et facit ea, assimilabitur viro sapienti, qui ædificavit domum suam supra petram,
40N||7||25||235730	et descendit pluvia, et venerunt flumina, et flaverunt venti, et irruerunt in domum illam, et non cecidit : fundata enim erat super petram.
40N||7||26||235740	Et omnis qui audit verba mea hæc, et non facit ea, similis erit viro stulto, qui ædificavit domum suam super arenam :
40N||7||27||235750	et descendit pluvia, et venerunt flumina, et flaverunt venti, et irruerunt in domum illam, et cecidit, et fuit ruina illius magna.
40N||7||28||235760	Et factum est : cum consummasset Jesus verba hæc, admirabantur turbæ super doctrina ejus.
40N||7||29||235770	Erat enim docens eos sicut potestatem habens, et non sicut scribæ eorum, et pharisæi.
40N||8||1||235780	Cum autem descendisset de monte, secutæ sunt eum turbæ multæ :
40N||8||2||235790	et ecce leprosus veniens, adorabat eum, dicens : Domine, si vis, potes me mundare.
40N||8||3||235800	Et extendens Jesus manum, tetigit eum, dicens : Volo. Mundare. Et confestim mundata est lepra ejus.
40N||8||4||235810	Et ait illi Jesus : Vide, nemini dixeris : sed vade, ostende te sacerdoti, et offer munus, quod præcepit Moyses, in testimonium illis.
40N||8||5||235820	Cum autem introisset Capharnaum, accessit ad eum centurio, rogans eum,
40N||8||6||235830	et dicens : Domine, puer meus jacet in domo paralyticus, et male torquetur.
40N||8||7||235840	Et ait illi Jesus : Ego veniam, et curabo eum.
40N||8||8||235850	Et respondens centurio, ait : Domine, non sum dignus ut intres sub tectum meum : sed tantum dic verbo, et sanabitur puer meus.
40N||8||9||235860	Nam et ego homo sum sub potestate constitutus, habens sub me milites, et dico huic : Vade, et vadit : et alii : Veni, et venit : et servo meo : Fac hoc, et facit.
40N||8||10||235870	Audiens autem Jesus miratus est, et sequentibus se dixit : Amen dico vobis, non inveni tantam fidem in Israël.
40N||8||11||235880	Dico autem vobis, quod multi ab oriente et occidente venient, et recumbent cum Abraham, et Isaac, et Jacob in regno cælorum :
40N||8||12||235890	filii autem regni ejicientur in tenebras exteriores : ibi erit fletus et stridor dentium.
40N||8||13||235900	Et dixit Jesus centurioni : Vade, et sicut credidisti, fiat tibi. Et sanatus est puer in illa hora.
40N||8||14||235910	Et cum venisset Jesus in domum Petri, vidit socrum ejus jacentem, et febricitantem :
40N||8||15||235920	et tetigit manum ejus, et dimisit eam febris, et surrexit, et ministrabat eis.
40N||8||16||235930	Vespere autem facto, obtulerunt ei multos dæmonia habentes : et ejiciebat spiritus verbo, et omnes male habentes curavit :
40N||8||17||235940	ut adimpleretur quod dictum est per Isaiam prophetam, dicentem : Ipse infirmitates nostras accepit : et ægrotationes nostras portavit.
40N||8||18||235950	Videns autem Jesus turbas multas circum se, jussit ire trans fretum.
40N||8||19||235960	Et accedens unus scriba, ait illi : Magister, sequar te, quocumque ieris.
40N||8||20||235970	Et dicit ei Jesus : Vulpes foveas habent, et volucres cæli nidos ; Filius autem hominis non habet ubi caput reclinet.
40N||8||21||235980	Alius autem de discipulis ejus ait illi : Domine, permitte me primum ire, et sepelire patream meum.
40N||8||22||235990	Jesus autem ait illi : Sequere me, et dimitte mortuos sepelire mortuos suos.
40N||8||23||236000	Et ascendente eo in naviculam, secuti sunt eum discipuli ejus :
40N||8||24||236010	et ecce motus magnus factus est in mari, ita ut navicula operiretur fluctibus, ipse vero dormiebat.
40N||8||25||236020	Et accesserunt ad eum discipuli ejus, et suscitaverunt eum, dicentes : Domine, salva nos, perimus.
40N||8||26||236030	Et dicit eis Jesus : Quid timidi estis, modicæ fidei ? Tunc surgens imperavit ventis, et mari, et facta est tranquillitas magna.
40N||8||27||236040	Porro homines mirati sunt, dicentes : Qualis est hic, quia venti et mare obediunt ei ?
40N||8||28||236050	Et cum venisset trans fretum in regionem Gerasenorum, occurrerunt ei duo habentes dæmonia, de monumentis exeuntes, sævi nimis, ita ut nemo posset transire per viam illam.
40N||8||29||236060	Et ecce clamaverunt, dicentes : Quid nobis et tibi, Jesu fili Dei ? Venisti huc ante tempus torquere nos ?
40N||8||30||236070	Erat autem non longe ab illis grex multorum porcorum pascens.
40N||8||31||236080	Dæmones autem rogabant eum, dicentes : Si ejicis nos hinc, mitte nos in gregem porcorum.
40N||8||32||236090	Et ait illis : Ite. At illi exeuntes abierunt in porcos, et ecce impetu abiit totus grex per præceps in mare : et mortui sunt in aquis.
40N||8||33||236100	Pastores autem fugerunt : et venientes in civitatem, nuntiaverunt omnia, et de eis qui dæmonia habuerant.
40N||8||34||236110	Et ecce tota civitas exiit obviam Jesu : et viso eo, rogabant ut transiret a finibus eorum.
40N||9||1||236120	Et ascendens in naviculam, transfretavit, et venit in civitatem suam.
40N||9||2||236130	Et ecce offerebant ei paralyticum jacentem in lecto. Et videns Jesus fidem illorum, dixit paralytico : Confide fili, remittuntur tibi peccata tua.
40N||9||3||236140	Et ecce quidam de scribis dixerunt intra se : Hic blasphemat.
40N||9||4||236150	Et cum vidisset Jesus cogitationes eorum, dixit : Ut quid cogitatis mala in cordibus vestris ?
40N||9||5||236160	Quid est facilius dicere : Dimittuntur tibi peccata tua : an dicere : Surge, et ambula ?
40N||9||6||236170	Ut autem sciatis, quia Filius hominis habet potestatem in terra dimittendi peccata, tunc ait paralytico : Surge, tolle lectum tuum, et vade in domum tuam.
40N||9||7||236180	Et surrexit, et abiit in domum suam.
40N||9||8||236190	Videntes autem turbæ timuerunt, et glorificaverunt Deum, qui dedit potestatem talem hominibus.
40N||9||9||236200	Et, cum transiret inde Jesus, vidit hominem sedentem in telonio, Matthæum nomine. Et ait illi : Sequere me. Et surgens, secutus est eum.
40N||9||10||236210	Et factum est, discumbente eo in domo, ecce multi publicani et peccatores venientes, discumbebant cum Jesu, et discipulis ejus.
40N||9||11||236220	Et videntes pharisæi, dicebant discipulis ejus : Quare cum publicanis et peccatoribus manducat magister vester ?
40N||9||12||236230	At Jesus audiens, ait : Non est opus valentibus medicus, sed male habentibus.
40N||9||13||236240	Euntes autem discite quid est : Misericordiam volo, et non sacrificium. Non enim veni vocare justos, sed peccatores.
40N||9||14||236250	Tunc accesserunt ad eum discipuli Joannis, dicentes : Quare nos, et pharisæi, jejunamus frequenter : discipuli autem tui non jejunant ?
40N||9||15||236260	Et ait illis Jesus : Numquid possunt filii sponsi lugere, quamdiu cum illis est sponsus ? Venient autem dies cum auferetur ab eis sponsus : et tunc jejunabunt.
40N||9||16||236270	Nemo autem immittit commissuram panni rudis in vestimentum vetus : tollit enim plenitudinem ejus a vestimento, et pejor scissura fit.
40N||9||17||236280	Neque mittunt vinum novum in utres veteres : alioquin rumpuntur utres, et vinum effunditur, et utres pereunt. Sed vinum novum in utres novos mittunt : et ambo conservantur.
40N||9||18||236290	Hæc illo loquente ad eos, ecce princeps unus accessit, et adorabat eum, dicens : Domine, filia mea modo defuncta est : sed veni, impone manum tuam super eam, et vivet.
40N||9||19||236300	Et surgens Jesus, sequebatur eum, et discipuli ejus.
40N||9||20||236310	Et ecce mulier, quæ sanguinis fluxum patiebatur duodecim annis, accessit retro, et tetigit fimbriam vestimenti ejus.
40N||9||21||236320	Dicebat enim intra se : Si tetigero tantum vestimentum ejus, salva ero.
40N||9||22||236330	At Jesus conversus, et videns eam, dixit : Confide, filia, fides tua te salvam fecit. Et salva facta est mulier ex illa hora.
40N||9||23||236340	Et cum venisset Jesus in domum principis, et vidisset tibicines et turbam tumultuantem, dicebat :
40N||9||24||236350	Recedite : non est enim mortua puella, sed dormit. Et deridebant eum.
40N||9||25||236360	Et cum ejecta esset turba, intravit : et tenuit manum ejus, et surrexit puella.
40N||9||26||236370	Et exiit fama hæc in universam terram illam.
40N||9||27||236380	Et transeunte inde Jesu, secuti sunt eum duo cæci, clamantes, et dicentes : Miserere nostri, fili David.
40N||9||28||236390	Cum autem venisset domum, accesserunt ad eum cæci. Et dicit eis Jesus : Creditis quia hoc possum facere vobis ? Dicunt ei : Utique, Domine.
40N||9||29||236400	Tunc tetigit oculos eorum, dicens : Secundum fidem vestram, fiat vobis.
40N||9||30||236410	Et aperti sunt oculi eorum : et comminatus est illis Jesus, dicens : Videte ne quis sciat.
40N||9||31||236420	Illi autem exeuntes, diffamaverunt eum in tota terra illa.
40N||9||32||236430	Egressis autem illis, ecce obtulerunt ei hominem mutum, dæmonium habentem.
40N||9||33||236440	Et ejecto dæmonio, locutus est mutus, et miratæ sunt turbæ, dicentes : Numquam apparuit sic in Israël.
40N||9||34||236450	Pharisæi autem dicebant : In principe dæmoniorum ejicit dæmones.
40N||9||35||236460	Et circuibat Jesus omnes civitates, et castella, docens in synagogis eorum, et prædicans Evangelium regni, et curans omnem languorem, et omnem infirmitatem.
40N||9||36||236470	Videns autem turbas, misertus est eis : quia erant vexati, et jacentes sicut oves non habentes pastorem.
40N||9||37||236480	Tunc dicit discipulis suis : Messis quidem multa, operarii autem pauci.
40N||9||38||236490	Rogate ergo Dominum messis, ut mittat operarios in messem suam.
40N||10||1||236500	Et convocatis duodecim discipulis suis, dedit illis potestatem spirituum immundorum, ut ejicerent eos, et curarent omnem languorem, et omnem infirmitatem.
40N||10||2||236510	Duodecim autem Apostolorum nomina sunt hæc. Primus, Simon, qui dicitur Petrus : et Andreas frater ejus,
40N||10||3||236520	Jacobus Zebedæi, et Joannes frater ejus, Philippus, et Bartholomæus, Thomas, et Matthæus publicanus, Jacobus Alphæi, et Thaddæus,
40N||10||4||236530	Simon Chananæus, et Judas Iscariotes, qui et tradidit eum.
40N||10||5||236540	Hos duodecim misit Jesus, præcipiens eis, dicens : In viam gentium ne abieritis, et in civitates Samaritanorum ne intraveritis :
40N||10||6||236550	sed potius ite ad oves quæ perierunt domus Israël.
40N||10||7||236560	Euntes autem prædicate, dicentes : Quia appropinquavit regnum cælorum.
40N||10||8||236570	Infirmos curate, mortuos suscitate, leprosos mundate, dæmones ejicite : gratis accepistis, gratis date.
40N||10||9||236580	Nolite possidere aurum, neque argentum, neque pecuniam in zonis vestris :
40N||10||10||236590	non peram in via, neque duas tunicas, neque calceamenta, neque virgam : dignus enim est operarius cibo suo.
40N||10||11||236600	In quamcumque autem civitatem aut castellum intraveritis, interrogate, quis in ea dignus sit : et ibi manete donec exeatis.
40N||10||12||236610	Intrantes autem in domum, salutate eam, dicentes : Pax huic domui.
40N||10||13||236620	Et siquidem fuerit domus illa digna, veniet pax vestra super eam : si autem non fuerit digna, pax vestra revertetur ad vos.
40N||10||14||236630	Et quicumque non receperit vos, neque audierit sermones vestros : exeunte foras de domo, vel civitate, excutite pulverem de pedibus vestris.
40N||10||15||236640	Amen dico vobis : Tolerabilius erit terræ Sodomorum et Gomorrhæorum in die judicii, quam illi civitati.
40N||10||16||236650	Ecce ego mitto vos sicut oves in medio luporum. Estote ergo prudentes sicut serpentes, et simplices sicut columbæ.
40N||10||17||236660	Cavete autem ab hominibus. Tradent enim vos in conciliis, et in synagogis suis flagellabunt vos :
40N||10||18||236670	et ad præsides, et ad reges ducemini propter me in testimonium illis, et gentibus.
40N||10||19||236680	Cum autem tradent vos, nolite cogitare quomodo, aut quid loquamini : dabitur enim vobis in illa hora, quid loquamini :
40N||10||20||236690	non enim vos estis qui loquimini, sed Spiritus Patris vestri, qui loquitur in vobis.
40N||10||21||236700	Tradet autem frater fratrem in mortem, et pater filium : et insurgent filii in parentes, et morte eos afficient :
40N||10||22||236710	et eritis odio omnibus propter nomen meum : qui autem perseveraverit usque in finem, hic salvus erit.
40N||10||23||236720	Cum autem persequentur vos in civitate ista, fugite in aliam. Amen dico vobis, non consummabitis civitates Israël, donec veniat Filius hominis.
40N||10||24||236730	Non est discipulus super magistrum, nec servus super dominum suum :
40N||10||25||236740	sufficit discipulo ut sit sicut magister ejus, et servo, sicut dominus ejus. Si patremfamilias Beelzebub vocaverunt, quanto magis domesticos ejus ?
40N||10||26||236750	Ne ergo timueritis eos. Nihil enim est opertum, quod non revelabitur : et occultum, quod non scietur.
40N||10||27||236760	Quod dico vobis in tenebris, dicite in lumine : et quod in aure auditis, prædicate super tecta.
40N||10||28||236770	Et nolite timere eos qui occidunt corpus, animam autem non possunt occidere : sed potius timete eum, qui potest et animam et corpus perdere in gehennam.
40N||10||29||236780	Nonne duo passeres asse veneunt ? et unus ex illis non cadet super terram sine Patre vestro.
40N||10||30||236790	Vestri autem capilli capitis omnes numerati sunt.
40N||10||31||236800	Nolite ergo timere : multis passeribus meliores estis vos.
40N||10||32||236810	Omnis ergo qui confitebitur me coram hominibus, confitebor et ego eum coram Patre meo, qui in cælis est.
40N||10||33||236820	Qui autem negaverit me coram hominibus, negabo et ego eum coram Patre meo, qui in cælis est.
40N||10||34||236830	Nolite arbitrari quia pacem venerim mittere in terram : non veni pacem mittere, sed gladium :
40N||10||35||236840	veni enim separare hominem adversus patrem suum, et filiam adversus matrem suam, et nurum adversus socrum suam :
40N||10||36||236850	et inimici hominis, domestici ejus.
40N||10||37||236860	Qui amat patrem aut matrem plus quam me, non est me dignus : et qui amat filium aut filiam super me, non est me dignus.
40N||10||38||236870	Et qui non accipit crucem suam, et sequitur me, non est me dignus.
40N||10||39||236880	Qui invenit animam suam, perdet illam : et qui perdiderit animan suam propter me, inveniet eam.
40N||10||40||236890	Qui recipit vos, me recipit : et qui me recipit, recipit eum qui me misit.
40N||10||41||236900	Qui recipit prophetam in nomine prophetæ, mercedem prophetæ accipiet : et qui recipit justum in nomine justi, mercedem justi accipiet.
40N||10||42||236910	Et quicumque potum dederit uni ex minimis istis calicem aquæ frigidæ tantum in nomine discipuli : amen dico vobis, non perdet mercedem suam.
40N||11||1||236920	Et factum est, cum consummasset Jesus, præcipiens duodecim discipulis suis, transiit inde ut doceret, et prædicaret in civitatibus eorum.
40N||11||2||236930	Joannes autem cum audisset in vinculis opera Christi, mittens duos de discipulis suis,
40N||11||3||236940	ait illi : Tu es, qui venturus es, an alium exspectamus ?
40N||11||4||236950	Et respondens Jesus ait illis : Euntes renuntiate Joanni quæ audistis, et vidistis.
40N||11||5||236960	Cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur :
40N||11||6||236970	et beatus est, qui non fuerit scandalizatus in me.
40N||11||7||236980	Illis autem abeuntibus, cœpit Jesus dicere ad turbas de Joanne : Quid existis in desertum videre ? arundinem vento agitatem ?
40N||11||8||236990	Sed quid existis videre ? hominem mollibus vestitum ? Ecce qui mollibus vestiuntur, in domibus regum sunt.
40N||11||9||237000	Sed quid existis videre ? prophetam ? Etiam dico vobis, et plus quam prophetam.
40N||11||10||237010	Hic est enim de quo scriptum est : Ecce ego mitto angelum meum ante faciem tuam, qui præparabit viam tuam ante te.
40N||11||11||237020	Amen dico vobis, non surrexit inter natos mulierum major Joanne Baptista : qui autem minor est in regno cælorum, major est illo.
40N||11||12||237030	A diebus autem Joannis Baptistæ usque nunc, regnum cælorum vim patitur, et violenti rapiunt illud.
40N||11||13||237040	Omnes enim prophetæ et lex usque ad Joannem prophetaverunt :
40N||11||14||237050	et si vultis recipere, ipse est Elias, qui venturus est.
40N||11||15||237060	Qui habet aures audiendi, audiat.
40N||11||16||237070	Cui autem similem æstimabo generationem istam ? Similis est pueris sedentibus in foro : qui clamantes coæqualibus
40N||11||17||237080	dicunt : Cecinimus vobis, et non saltastis : lamentavimus, et non planxistis.
40N||11||18||237090	Venit enim Joannes neque manducans, neque bibens, et dicunt : Dæmonium habet.
40N||11||19||237100	Venit Filius hominis manducans, et bibens, et dicunt : Ecce homo vorax, et potator vini, publicanorum et peccatorum amicus. Et justificata est sapientia a filiis suis.
40N||11||20||237110	Tunc cœpit exprobrare civitatibus, in quibus factæ sunt plurimæ virtutes ejus, quia non egissent pœnitentiam :
40N||11||21||237120	Væ tibi Corozain, væ tibi Bethsaida : quia, si in Tyro et Sidone factæ essent virtutes quæ factæ sunt in vobis, olim in cilicio et cinere pœnitentiam egissent.
40N||11||22||237130	Verumtamen dico vobis : Tyro et Sidoni remissius erit in die judicii, quam vobis.
40N||11||23||237140	Et tu Capharnaum, numquid usque in cælum exaltaberis ? usque in infernum descendes, quia si in Sodomis factæ fuissent virtutes quæ factæ sunt in te, forte mansissent usque in hanc diem.
40N||11||24||237150	Verumtamen dico vobis, quia terræ Sodomorum remissius erit in die judicii, quam tibi.
40N||11||25||237160	In illo tempore respondens Jesus dixit : Confiteor tibi, Pater, Domine cæli et terræ, quia abscondisti hæc a sapientibus, et prudentibus, et revelasti ea parvulis.
40N||11||26||237170	Ita Pater : quoniam sic fuit placitum ante te.
40N||11||27||237180	Omnia mihi tradita sunt a Patre meo. Et nemo novit Filium, nisi Pater : neque Patrem quis novit, nisi Filius, et cui voluerit Filius revelare.
40N||11||28||237190	Venite ad me omnes qui laboratis, et onerati estis, et ego reficiam vos.
40N||11||29||237200	Tollite jugum meum super vos, et discite a me, quia mitis sum, et humilis corde : et invenietis requiem animabus vestris.
40N||11||30||237210	Jugum enim meum suave est, et onus meum leve.
40N||12||1||237220	In illo tempore abiit Jesus per sata sabbato : discipuli autem ejus esurientes cœperunt vellere spicas, et manducare.
40N||12||2||237230	Pharisæi autem videntes, dixerunt ei : Ecce discipuli tui faciunt quod non licet facere sabbatis.
40N||12||3||237240	At ille dixit eis : Non legistis quid fecerit David, quando esuriit, et qui cum eo erant :
40N||12||4||237250	quomodo intravit in domum Dei, et panes propositionis comedit, quos non licebat ei edere, neque his qui cum eo erant, nisi solis sacerdotibus ?
40N||12||5||237260	aut non legistis in lege quia sabbatis sacerdotes in templo sabbatum violant, et sine crimine sunt ?
40N||12||6||237270	Dico autem vobis, quia templo major est hic.
40N||12||7||237280	Si autem sciretis, quid est : Misericordiam volo, et non sacrificium : numquam condemnassetis innocentes :
40N||12||8||237290	dominus enim est Filius hominis etiam sabbati.
40N||12||9||237300	Et cum inde transisset, venit in synagogam eorum.
40N||12||10||237310	Et ecce homo manum habens aridam, et interrogabant eum, dicentes : Si licet sabbatis curare ? ut accusarent eum.
40N||12||11||237320	Ipse autem dixit illis : Quis erit ex vobis homo, qui habeat ovem unam, et si ceciderit hæc sabbatis in foveam, nonne tenebit et levabit eam ?
40N||12||12||237330	Quanto magis melior est homo ove ? itaque licet sabbatis benefacere.
40N||12||13||237340	Tunc ait homini : Extende manum tuam. Et extendit, et restituta est sanitati sicut altera.
40N||12||14||237350	Exeuntes autem pharisæi, consilium faciebant adversus eum, quomodo perderent eum.
40N||12||15||237360	Jesus autem sciens recessit inde : et secuti sunt eum multi, et curavit eos omnes :
40N||12||16||237370	et præcepit eis ne manifestum eum facerent.
40N||12||17||237380	Ut adimpleretur quod dictum est per Isaiam prophetam, dicentem :
40N||12||18||237390	Ecce puer meus, quem elegi, dilectus meus, in quo bene complacuit animæ meæ. Ponam spiritum meum super eum, et judicium gentibus nuntiabit.
40N||12||19||237400	Non contendet, neque clamabit, neque audiet aliquis in plateis vocem ejus :
40N||12||20||237410	arundinem quassatam non confringet, et linum fumigans non extinguet, donec ejiciat ad victoriam judicium :
40N||12||21||237420	et in nomine ejus gentes sperabunt.
40N||12||22||237430	Tunc oblatus est ei dæmonium habens, cæcus, et mutus, et curavit eum ita ut loqueretur, et videret.
40N||12||23||237440	Et stupebant omnes turbæ, et dicebant : Numquid hic est filius David ?
40N||12||24||237450	Pharisæi autem audientes, dixerunt : Hic non ejicit dæmones nisi in Beelzebub principe dæmoniorum.
40N||12||25||237460	Jesus autem sciens cogitationes eorum, dixit eis : Omne regnum divisum contra se desolabitur : et omnis civitas vel domus divisa contra se, non stabit.
40N||12||26||237470	Et si Satanas Satanam ejicit, adversus se divisus est : quomodo ergo stabit regnum ejus ?
40N||12||27||237480	Et si ego in Beelzebub ejicio dæmones, filii vestri in quo ejiciunt ? ideo ipsi judices vestri erunt.
40N||12||28||237490	Si autem ego in Spiritu Dei ejicio dæmones, igitur pervenit in vos regnum Dei.
40N||12||29||237500	Aut quomodo potest quisquam intrare in domum fortis, et vasa ejus diripere, nisi prius alligaverit fortem ? et tunc domum illius diripiet.
40N||12||30||237510	Qui non est mecum, contra me est ; et qui non congregat mihi, spargit.
40N||12||31||237520	Ideo dico vobis : Omne peccatum et blasphemia remittetur hominibus, Spiritus autem blasphemia non remittetur.
40N||12||32||237530	Et quicumque dixerit verbum contra Filium hominis, remittetur ei : qui autem dixerit contra Spiritum Sanctum, non remittetur ei, neque in hoc sæculo, neque in futuro.
40N||12||33||237540	Aut facite arborem bonam, et fructum ejus bonum : aut facite arborem malam, et fructum ejus malum : siquidem ex fructu arbor agnoscitur.
40N||12||34||237550	Progenies viperarum, quomodo potestis bona loqui, cum sitis mali ? ex abundantia enim cordis os loquitur.
40N||12||35||237560	Bonus homo de bono thesauro profert bona : et malus homo de malo thesauro profert mala.
40N||12||36||237570	Dico autem vobis quoniam omne verbum otiosum, quod locuti fuerint homines, reddent rationem de eo in die judicii.
40N||12||37||237580	Ex verbis enim tuis justificaberis et ex verbis tuis condemnaberis.
40N||12||38||237590	Tunc responderunt ei quidam de scribis et pharisæis, dicentes : Magister, volumus a te signum videre.
40N||12||39||237600	Qui respondens ait illis : Generatio mala et adultera signum quærit : et signum non dabitur ei, nisi signum Jonæ prophetæ.
40N||12||40||237610	Sicut enim fuit Jonas in ventre ceti tribus diebus, et tribus noctibus, sic erit Filius hominis in corde terræ tribus diebus et tribus noctibus.
40N||12||41||237620	Viri Ninivitæ surgent in judicio cum generatione ista, et condemnabunt eam : quia pœnitentiam egerunt in prædicatione Jonæ. Et ecce plus quam Jonas hic.
40N||12||42||237630	Regina austri surget in judicio cum generatione ista, et condemnabit eam : quia venit a finibus terræ audire sapientiam Salomonis, et ecce plus quam Salomon hic.
40N||12||43||237640	Cum autem immundus spiritus exierit ab homine, ambulat per loca arida, quærens requiem, et non invenit.
40N||12||44||237650	Tunc dicit : Revertar in domum meam, unde exivi. Et veniens invenit eam vacantem, scopis mundatam, et ornatam.
40N||12||45||237660	Tunc vadit, et assumit septem alios spiritus secum nequiores se, et intrantes habitant ibi : et fiunt novissima hominis illius pejora prioribus. Sic erit et generationi huic pessimæ.
40N||12||46||237670	Adhuc eo loquente ad turbas, ecce mater ejus et fratres stabant foras, quærentes loqui ei.
40N||12||47||237680	Dixit autem ei quidam : Ecce mater tua, et fratres tui foris stant quærentes te.
40N||12||48||237690	At ipse respondens dicenti sibi, ait : Quæ est mater mea, et qui sunt fratres mei ?
40N||12||49||237700	Et extendens manum in discipulos suos, dixit : Ecce mater mea, et fratres mei.
40N||12||50||237710	Quicumque enim fecerit voluntatem Patris mei, qui in cælis est, ipse meus frater, et soror, et mater est.
40N||13||1||237720	In illo die exiens Jesus de domo, sedebat secus mare.
40N||13||2||237730	Et congregatæ sunt ad eum turbæ multæ, ita ut naviculam ascendens sederet : et omnis turba stabat in littore,
40N||13||3||237740	et locutus est eis multa in parabolis, dicens : Ecce exiit qui seminat, seminare.
40N||13||4||237750	Et dum seminat, quædam ceciderunt secus viam, et venerunt volucres cæli, et comederunt ea.
40N||13||5||237760	Alia autem ceciderunt in petrosa, ubi non habebant terram multam : et continuo exorta sunt, quia non habebant altitudinem terræ :
40N||13||6||237770	sole autem orto æstuaverunt ; et quia non habebant radicem, aruerunt.
40N||13||7||237780	Alia autem ceciderunt in spinas : et creverunt spinæ, et suffocaverunt ea.
40N||13||8||237790	Alia autem ceciderunt in terram bonam : et dabant fructum, aliud centesimum, aliud sexagesimum, aliud trigesimum.
40N||13||9||237800	Qui habet aures audiendi, audiat.
40N||13||10||237810	Et accedentes discipuli dixerunt ei : Quare in parabolis loqueris eis ?
40N||13||11||237820	Qui respondens, ait illis : Quia vobis datum est nosse mysteria regni cælorum : illis autem non est datum.
40N||13||12||237830	Qui enim habet, dabitur ei, et abundabit : qui autem non habet, et quod habet auferetur ab eo.
40N||13||13||237840	Ideo in parabolis loquor eis : quia videntes non vident, et audientes non audiunt, neque intelligunt.
40N||13||14||237850	Et adimpletur in eis prophetia Isaiæ, dicentis : Auditu audietis, et non intelligetis : et videntes videbitis, et non videbitis.
40N||13||15||237860	Incrassatum est enim cor populi hujus, et auribus graviter audierunt, et oculos suos clauserunt : nequando videant oculis, et auribus audiant, et corde intelligant, et convertantur, et sanem eos.
40N||13||16||237870	Vestri autem beati oculi quia vident, et aures vestræ quia audiunt.
40N||13||17||237880	Amen quippe dico vobis, quia multi prophetæ et justi cupierunt videre quæ videtis, et non viderunt : et audire quæ auditis, et non audierunt.
40N||13||18||237890	Vos ergo audite parabolam seminantis.
40N||13||19||237900	Omnis qui audit verbum regni, et non intelligit, venit malus, et rapit quod seminatum est in corde ejus : hic est qui secus viam seminatus est.
40N||13||20||237910	Qui autem super petrosa seminatus est, hic est qui verbum audit, et continuo cum gaudio accipit illud :
40N||13||21||237920	non habet autem in se radicem, sed est temporalis : facta autem tribulatione et persecutione propter verbum, continuo scandalizatur.
40N||13||22||237930	Qui autem seminatus est in spinis, hic est qui verbum audit, et sollicitudo sæculi istius, et fallacia divitiarum suffocat verbum, et sine fructu efficitur.
40N||13||23||237940	Qui vero in terram bonam seminatus est, hic est qui audit verbum, et intelligit, et fructum affert, et facit aliud quidem centesimum, aliud autem sexagesimum, aliud vero trigesimum.
40N||13||24||237950	Aliam parabolam proposuit illis, dicens : Simile factum est regnum cælorum homini, qui seminavit bonum semen in agro suo :
40N||13||25||237960	cum autem dormirent homines, venit inimicus ejus, et superseminavit zizania in medio tritici, et abiit.
40N||13||26||237970	Cum autem crevisset herba, et fructum fecisset, tunc apparuerunt et zizania.
40N||13||27||237980	Accedentes autem servi patrisfamilias, dixerunt ei : Domine, nonne bonum semen seminasti in agro tuo ? unde ergo habet zizania ?
40N||13||28||237990	Et ait illis : Inimicus homo hoc fecit. Servi autem dixerunt ei : Vis, imus, et colligimus ea ?
40N||13||29||238000	Et ait : Non : ne forte colligentes zizania, eradicetis simul cum eis et triticum.
40N||13||30||238010	Sinite utraque crescere usque ad messem, et in tempore messis dicam messoribus : Colligite primum zizania, et alligate ea in fasciculos ad comburendum : triticum autem congregate in horreum meum.
40N||13||31||238020	Aliam parabolam proposuit eis dicens : Similis est regnum cælorum grano sinapis, quod accipiens homo seminavit in agro suo :
40N||13||32||238030	quod minimum quidem est omnibus seminibus : cum autem creverit, majus est omnibus oleribus, et fit arbor, ita ut volucres cæli veniant, et habitent in ramis ejus.
40N||13||33||238040	Aliam parabolam locutus est eis : Similis est regnum cælorum fermento, quod acceptum mulier abscondit in farinæ satis tribus, donec fermentatum est totum.
40N||13||34||238050	Hæc omnia locutus est Jesus in parabolis ad turbas : et sine parabolis non loquebatur eis :
40N||13||35||238060	ut impleretur quod dictum erat per prophetam dicentem : Aperiam in parabolis os meum ; eructabo abscondita a constitutione mundi.
40N||13||36||238070	Tunc, dimissis turbis, venit in domum : et accesserunt ad eum discipuli ejus, dicentes : Edissere nobis parabolam zizaniorum agri.
40N||13||37||238080	Qui respondens ait illis : Qui seminat bonum semen, est Filius hominis.
40N||13||38||238090	Ager autem est mundus. Bonum vero semen, hi sunt filii regnum. Zizania autem, filii sunt nequam.
40N||13||39||238100	Inimicus autem, qui seminavit ea, est diabolus. Messis vero, consummatio sæculi est. Messores autem, angeli sunt.
40N||13||40||238110	Sicut ergo colliguntur zizania, et igni comburuntur : sic erit in consummatione sæculi.
40N||13||41||238120	Mittet Filius hominis angelos suos, et colligent de regno ejus omnia scandala, et eos qui faciunt iniquitatem :
40N||13||42||238130	et mittent eos in caminum ignis. Ibi erit fletus et stridor dentium.
40N||13||43||238140	Tunc justi fulgebunt sicut sol in regno Patris eorum. Qui habet aures audiendi, audiat.
40N||13||44||238150	Simile est regnum cælorum thesauro abscondito in agro : quem qui invenit homo, abscondit, et præ gaudio illius vadit, et vendit universa quæ habet, et emit agrum illum.
40N||13||45||238160	Iterum simile est regnum cælorum homini negotiatori, quærenti bonas margaritas.
40N||13||46||238170	Inventa autem una pretiosa margarita, abiit, et vendidit omnia quæ habuit, et emit eam.
40N||13||47||238180	Iterum simile est regnum cælorum sagenæ missæ in mare, et ex omni genere piscium congreganti.
40N||13||48||238190	Quam, cum impleta esset, educentes, et secus littus sedentes, elegerunt bonis in vasa, malos autem foras miserunt.
40N||13||49||238200	Sic erit in consummatione sæculi : exibunt angeli, et separabunt malos de medio justorum,
40N||13||50||238210	et mittent eos in caminum ignis : ibi erit fletus, et stridor dentium.
40N||13||51||238220	Intellexistis hæc omnia ? Dicunt ei : Etiam.
40N||13||52||238230	Ait illis : Ideo omnis scriba doctus in regno cælorum, similis est homini patrifamilias, qui profert de thesauro suo nova et vetera.
40N||13||53||238240	Et factum est, cum consummasset Jesus parabolas istas, transiit inde.
40N||13||54||238250	Et veniens in patriam suam, docebat eos in synagogis eorum, ita ut mirarentur, et dicerent : Unde huic sapientia hæc, et virtutes ?
40N||13||55||238260	Nonne hic est fabri filius ? nonne mater ejus dicitur Maria, et fratres ejus, Jacobus, et Joseph, et Simon, et Judas ?
40N||13||56||238270	et sorores ejus, nonne omnes apud nos sunt ? unde ergo huic omnia ista ?
40N||13||57||238280	Et scandalizabantur in eo. Jesus autem dixit eis : Non est propheta sine honore, nisi in patria sua, et in domo sua.
40N||13||58||238290	Et non fecit ibi virtutes multas propter incredulitatem illorum.
40N||14||1||238300	In illo tempore audivit Herodes tetrarcha fama Jesu :
40N||14||2||238310	et ait pueris suis : Hic est Joannes Baptista : ipse surrexit a mortuis, et ideo virtutes operantur in eo.
40N||14||3||238320	Herodes enim tenuit Joannem, et alligavit eum : et posuit in carcerem propter Herodiadem uxorem fratris sui.
40N||14||4||238330	Dicebat enim illi Joannes : Non licet tibi habere eam.
40N||14||5||238340	Et volens illum occidere, timuit populum : quia sicut prophetam eum habebant.
40N||14||6||238350	Die autem natalis Herodis saltavit filia Herodiadis in medio, et placuit Herodi :
40N||14||7||238360	unde cum juramento pollicitus est ei dare quodcumque postulasset ab eo.
40N||14||8||238370	At illa præmonita a matre sua : Da mihi, inquit, hic in disco caput Joannis Baptistæ.
40N||14||9||238380	Et contristatus est rex : propter juramentum autem, et eos qui pariter recumbebant, jussit dari.
40N||14||10||238390	Misitque et decollavit Joannem in carcere.
40N||14||11||238400	Et allatum est caput ejus in disco, et datum est puellæ, et attulit matri suæ.
40N||14||12||238410	Et accedentes discipuli ejus, tulerunt corpus ejus, et sepelierunt illud : et venientes nuntiaverunt Jesu.
40N||14||13||238420	Quod cum audisset Jesus, secessit inde in navicula, in locum desertum seorsum : et cum audissent turbæ, secutæ sunt eum pedestres de civitatibus.
40N||14||14||238430	Et exiens vidit turbam multam, et misertus est eis, et curavit languidos eorum.
40N||14||15||238440	Vespere autem facto, accesserunt ad eum discipuli ejus, dicentes : Desertus est locus, et hora jam præteriit : dimitte turbas, ut euntes in castella, emant sibi escas.
40N||14||16||238450	Jesus autem dixit eis : Non habent necesse ire : date illis vos manducare.
40N||14||17||238460	Responderunt ei : Non habemus hic nisi quinque panes et duos pisces.
40N||14||18||238470	Qui ait eis : Afferte mihi illos huc.
40N||14||19||238480	Et cum jussisset turbam discumbere super fœnum, acceptis quinque panibus et duobus piscibus, aspiciens in cælum benedixit, et fregit, et dedit discipulis panes, discipuli autem turbis.
40N||14||20||238490	Et manducaverunt omnes, et saturati sunt. Et tulerunt reliquias, duodecim cophinos fragmentorum plenos.
40N||14||21||238500	Manducantium autem fuit numerus quinque millia virorum, exceptis mulieribus et parvulis.
40N||14||22||238510	Et statim compulit Jesus discipulos ascendere in naviculam, et præcedere eum trans fretum, donec dimitteret turbas.
40N||14||23||238520	Et dimissa turba, ascendit in montem solus orare. Vespere autem facto solus erat ibi :
40N||14||24||238530	navicula autem in medio mari jactabatur fluctibus : erat enim contrarius ventus.
40N||14||25||238540	Quarta enim vigilia noctis, venit ad eos ambulans super mare.
40N||14||26||238550	Et videntes eum super mare ambulantem, turbati sunt, dicentes : Quia phantasma est. Et præ timore clamaverunt.
40N||14||27||238560	Statimque Jesus locutus est eis, dicens : Habete fiduciam : ego sum, nolite timere.
40N||14||28||238570	Respondens autem Petrus, dixit : Domine, si tu es, jube me ad te venire super aquas.
40N||14||29||238580	At ipse ait : Veni. Et descendens Petrus de navicula, ambulabat super aquam ut veniret ad Jesum.
40N||14||30||238590	Videns vero ventum validum, timuit : et cum cœpisset mergi, clamavit dicens : Domine, salvum me fac.
40N||14||31||238600	Et continuo Jesus extendens manum, apprehendit eum : et ait illi : Modicæ fidei, quare dubitasti ?
40N||14||32||238610	Et cum ascendissent in naviculam, cessavit ventus.
40N||14||33||238620	Qui autem in navicula erant, venerunt, et adoraverunt eum, dicentes : Vere Filius Dei es.
40N||14||34||238630	Et cum transfretassent, venerunt in terram Genesar.
40N||14||35||238640	Et cum cognovissent eum viri loci illius, miserunt in universam regionem illam, et obtulerunt ei omnes male habentes :
40N||14||36||238650	et rogabant eum ut vel fimbriam vestimenti ejus tangerent. Et quicumque tetigerunt, salvi facti sunt.
40N||15||1||238660	Tunc accesserunt ad eum ab Jerosolymis scribæ et pharisæi, dicentes :
40N||15||2||238670	Quare discipuli tui transgrediuntur traditionem seniorum ? non enim lavant manus suas cum panem manducant.
40N||15||3||238680	Ipse autem respondens ait illis : Quare et vos transgredimini mandatum Dei propter traditionem vestram ? Nam Deus dixit :
40N||15||4||238690	Honora patrem, et matrem : et, Qui maledixerit patri, vel matri, morte moriatur.
40N||15||5||238700	Vos autem dicitis : Quicumque dixerit patri, vel matri : Munus, quodcumque est ex me, tibi proderit :
40N||15||6||238710	et non honorificavit patrem suum, aut matrem suam : et irritum fecistis mandatum Dei propter traditionem vestram.
40N||15||7||238720	Hypocritæ, bene prophetavit de vobis Isaias, dicens :
40N||15||8||238730	Populus hic labiis me honorat : cor autem eorum longe est a me.
40N||15||9||238740	Sine causa autem colunt me, docentes doctrinas et mandata hominum.
40N||15||10||238750	Et convocatis ad se turbis, dixit eis : Audite, et intelligite.
40N||15||11||238760	Non quod intrat in os, coinquinat hominem : sed quod procedit ex ore, hoc coinquinat hominem.
40N||15||12||238770	Tunc accedentes discipuli ejus, dixerunt ei : Scis quia pharisæi audito verbo hoc, scandalizati sunt ?
40N||15||13||238780	At ille respondens ait : Omnis plantatio, quam non plantavit Pater meus cælestis, eradicabitur.
40N||15||14||238790	Sinite illos : cæci sunt, et duces cæcorum ; cæcus autem si cæco ducatum præstet, ambo in foveam cadunt.
40N||15||15||238800	Respondens autem Petrus dixit ei : Edissere nobis parabolam istam.
40N||15||16||238810	At ille dixit : Adhuc et vos sine intellectu estis ?
40N||15||17||238820	Non intelligitis quia omne quod in os intrat, in ventrem vadit, et in secessum emittitur ?
40N||15||18||238830	Quæ autem procedunt de ore, de corde exeunt, et ea coinquinant hominem :
40N||15||19||238840	de corde enim exeunt cogitationes malæ, homicidia, adulteria, fornicationes, furta, falsa testimonia, blasphemiæ :
40N||15||20||238850	hæc sunt, quæ coinquinant hominem. Non lotis autem manibus manducare, non coinquinat hominem.
40N||15||21||238860	Et egressus inde Jesus secessit in partes Tyri et Sidonis.
40N||15||22||238870	Et ecce mulier chananæa a finibus illis egressa clamavit, dicens ei : Miserere mei, Domine fili David : filia mea male a dæmonio vexatur.
40N||15||23||238880	Qui non respondit ei verbum. Et accedentes discipuli ejus rogabant eum dicentes : Dimitte eam : quia clamat post nos.
40N||15||24||238890	Ipse autem respondens ait : Non sum missus nisi ad oves, quæ perierunt domus Israël.
40N||15||25||238900	At illa venit, et adoravit eum, dicens : Domine, adjuva me.
40N||15||26||238910	Qui respondens ait : Non est bonum sumere panem filiorum, et mittere canibus.
40N||15||27||238920	At illa dixit : Etiam Domine : nam et catelli edunt de micis quæ cadunt de mensa dominorum suorum.
40N||15||28||238930	Tunc respondens Jesus, ait illi : O mulier, magna est fides tua : fiat tibi sicut vis. Et sanata est filia ejus ex illa hora.
40N||15||29||238940	Et cum transisset inde Jesus, venit secus mare Galilææ : et ascendens in montem, sedebat ibi.
40N||15||30||238950	Et accesserunt ad eum turbæ multæ, habentes secum mutos, cæcos, claudos, debiles, et alios multos : et projecerunt eos ad pedes ejus, et curavit eos,
40N||15||31||238960	ita ut turbæ mirarentur, videntes mutos loquentes, claudos ambulantes, cæcos videntes : et magnificabant Deum Israël.
40N||15||32||238970	Jesus autem, convocatis discipulis suis, dixit : Misereor turbæ, quia triduo jam perseverant mecum, et non habent quod manducent : et dimittere eos jejunos nolo, ne deficiant in via.
40N||15||33||238980	Et dicunt ei discipuli : Unde ergo nobis in deserto panes tantos, ut saturemus turbam tantam ?
40N||15||34||238990	Et ait illis Jesus : Quot habetis panes ? At illi dixerunt : Septem, et paucos pisciculos.
40N||15||35||239000	Et præcepit turbæ ut discumberent super terram.
40N||15||36||239010	Et accipiens septem panes, et pisces, et gratias agens, fregit, et dedit discipulis suis, et discipuli dederunt populo.
40N||15||37||239020	Et comederunt omnes, et saturati sunt. Et quod superfuit de fragmentis, tulerunt septem sportas plenas.
40N||15||38||239030	Erant autem qui manducaverunt quatuor millia hominum, extra parvulos et mulieres.
40N||15||39||239040	Et, dimissa turba, ascendit in naviculam : et venit in fines Magedan.
40N||16||1||239050	Et accesserunt ad eum pharisæi et sadducæi tentantes : et rogaverunt eum ut signum de cælo ostenderet eis.
40N||16||2||239060	At ille respondens, ait illis : Facto vespere dicitis : Serenum erit, rubicundum est enim cælum.
40N||16||3||239070	Et mane : Hodie tempestas, rutilat enim triste cælum.
40N||16||4||239080	Faciem ergo cæli dijudicare nostis : signa autem temporum non potestis scire ? Generatio mala et adultera signum quærit : et signum non dabitur ei, nisi signum Jonæ prophetæ. Et relictis illis, abiit.
40N||16||5||239090	Et cum venissent discipuli ejus trans fretum, obliti sunt panes accipere.
40N||16||6||239100	Qui dixit illis : Intuemini, et cavete a fermento pharisæorum et sadducæorum.
40N||16||7||239110	At illi cogitabant intra se dicentes : Quia panes non accepimus.
40N||16||8||239120	Sciens autem Jesus, dixit : Quid cogitatis intra vos modicæ fidei, quia panes non habetis ?
40N||16||9||239130	Nondum intelligitis, neque recordamini quinque panum in quinque millia hominum, et quot cophinos sumpsistis ?
40N||16||10||239140	neque septem panum in quatuor millia hominum, et quot sportas sumpsistis ?
40N||16||11||239150	Quare non intelligitis, quia non de pane dixi vobis : Cavete a fermento pharisæorum et sadducæorum ?
40N||16||12||239160	Tunc intellexerunt quia non dixerit cavendum a fermento panum, sed a doctrina pharisæorum et sadducæorum.
40N||16||13||239170	Venit autem Jesus in partes Cæsareæ Philippi : et interrogabat discipulos suos, dicens : Quem dicunt homines esse Filium hominis ?
40N||16||14||239180	At illi dixerunt : Alii Joannem Baptistam, alii autem Eliam, alii vero Jeremiam, aut unum ex prophetis.
40N||16||15||239190	Dicit illis Jesus : Vos autem, quem me esse dicitis ?
40N||16||16||239200	Respondens Simon Petrus dixit : Tu es Christus, Filius Dei vivi.
40N||16||17||239210	Respondens autem Jesus, dixit ei : Beatus es Simon Bar Jona : quia caro et sanguis non revelavit tibi, sed Pater meus, qui in cælis est.
40N||16||18||239220	Et ego dico tibi, quia tu es Petrus, et super hanc petram ædificabo Ecclesiam meam, et portæ inferi non prævalebunt adversus eam.
40N||16||19||239230	Et tibi dabo claves regni cælorum. Et quodcumque ligaveris super terram, erit ligatum et in cælis : et quodcumque solveris super terram, erit solutum et in cælis.
40N||16||20||239240	Tunc præcepit discipulis suis ut nemini dicerent quia ipse esset Jesus Christus.
40N||16||21||239250	Exinde cœpit Jesus ostendere discipulis suis, quia oporteret eum ire Jerosolymam, et multa pati a senioribus, et scribis, et principibus sacerdotum, et occidi, et tertia die resurgere.
40N||16||22||239260	Et assumens eum Petrus, cœpit increpare illum dicens : Absit a te, Domine : non erit tibi hoc.
40N||16||23||239270	Qui conversus, dixit Petro : Vade post me Satana, scandalum es mihi : quia non sapis ea quæ Dei sunt, sed ea quæ hominum.
40N||16||24||239280	Tunc Jesus dixit discipulis suis : Si quis vult post me venire, abneget semetipsum, et tollat crucem suam, et sequatur me.
40N||16||25||239290	Qui enim voluerit animam suam salvam facere, perdet eam : qui autem perdiderit animam suam propter me, inveniet eam.
40N||16||26||239300	Quid enim prodest homini, si mundum universum lucretur, animæ vero suæ detrimentum patiatur ? aut quam dabit homo commutationem pro anima sua ?
40N||16||27||239310	Filius enim hominis venturus est in gloria Patris sui cum angelis suis : et tunc reddet unicuique secundum opera ejus.
40N||16||28||239320	Amen dico vobis, sunt quidam de hic stantibus, qui non gustabunt mortem, donec videant Filium hominis venientem in regno suo.
40N||17||1||239330	Et post dies sex assumit Jesus Petrum, et Jacobum, et Joannem fratrem ejus, et ducit illos in montem excelsum seorsum :
40N||17||2||239340	et transfiguratus est ante eos. Et resplenduit facies ejus sicut sol : vestimenta autem ejus facta sunt alba sicut nix.
40N||17||3||239350	Et ecce apparuerunt illis Moyses et Elias cum eo loquentes.
40N||17||4||239360	Respondens autem Petrus, dixit ad Jesum : Domine, bonum est nos hic esse : si vis, faciamus tria tabernacula, tibi unum, Moysi unum, et Eliæ unum.
40N||17||5||239370	Adhuc eo loquente, ecce nubes lucida obumbravit eos. Et ecce vox de nube, dicens : Hic est Filius meus dilectus, in quo mihi bene complacui : ipsum audite.
40N||17||6||239380	Et audientes discipuli ceciderunt in faciem suam, et timuerunt valde.
40N||17||7||239390	Et accessit Jesus, et tetigit eos : dixitque eis : Surgite, et nolite timere.
40N||17||8||239400	Levantes autem oculos suos, neminem viderunt, nisi solum Jesum.
40N||17||9||239410	Et descendentibus illis de monte, præcepit eis Jesus, dicens : Nemini dixeritis visionem, donec Filius hominis a mortuis resurgat.
40N||17||10||239420	Et interrogaverunt eum discipuli, dicentes : Quid ergo scribæ dicunt, quod Eliam oporteat primum venire ?
40N||17||11||239430	At ille respondens, ait eis : Elias quidem venturus est, et restituet omnia.
40N||17||12||239440	Dico autem vobis, quia Elias jam venit, et non cognoverunt eum, sed fecerunt in eo quæcumque voluerunt. Sic et Filius hominis passurus est ab eis.
40N||17||13||239450	Tunc intellexerunt discipuli, quia de Joanne Baptista dixisset eis.
40N||17||14||239460	Et cum venisset ad turbam, accessit ad eum homo genibus provolutus ante eum, dicens : Domine, miserere filio meo, quia lunaticus est, et male patitur : nam sæpe cadit in ignem, et crebro in aquam.
40N||17||15||239470	Et obtuli eum discipulis tuis, et non potuerunt curare eum.
40N||17||16||239480	Respondens autem Jesus, ait : O generatio incredula, et perversa, quousque ero vobiscum ? usquequo patiar vos ? Afferte huc illum ad me.
40N||17||17||239490	Et increpavit illum Jesus, et exiit ab eo dæmonium, et curatus est puer ex illa hora.
40N||17||18||239500	Tunc accesserunt discipuli ad Jesum secreto, et dixerunt : Quare nos non potuimus ejicere illum ?
40N||17||19||239510	Dixit illis Jesus : Propter incredulitatem vestram. Amen quippe dico vobis, si habueritis fidem sicut granum sinapis, dicetis monti huic : Transi hinc illuc, et transibit, et nihil impossibile erit vobis.
40N||17||20||239520	Hoc autem genus non ejicitur nisi per orationem et jejunium.
40N||17||21||239530	Conversantibus autem eis in Galilæa, dixit illis Jesus : Filius hominis tradendus est in manus hominum :
40N||17||22||239540	et occident eum, et tertia die resurget. Et contristati sunt vehementer.
40N||17||23||239550	Et cum venissent Capharnaum, accesserunt qui didrachma accipiebant ad Petrum, et dixerunt ei : Magister vester non solvit didrachma ?
40N||17||24||239560	Ait : Etiam. Et cum intrasset in domum, prævenit eum Jesus, dicens : Quid tibi videtur Simon ? reges terræ a quibus accipiunt tributum vel censum ? a filiis suis, an ab alienis ?
40N||17||25||239570	Et ille dixit : Ab alienis. Dixit illi Jesus : Ergo liberi sunt filii.
40N||17||26||239580	Ut autem non scandalizemus eos, vade ad mare, et mitte hamum : et eum piscem, qui primus ascenderit, tolle : et aperto ore ejus, invenies staterem : illum sumens, da eis pro me et te.
40N||18||1||239590	In illa hora accesserunt discipuli ad Jesum, dicentes : Quis, putas, major est in regno cælorum ?
40N||18||2||239600	Et advocans Jesus parvulum, statuit eum in medio eorum,
40N||18||3||239610	et dixit : Amen dico vobis, nisi conversi fueritis, et efficiamini sicut parvuli, non intrabitis in regnum cælorum.
40N||18||4||239620	Quicumque ergo humiliaverit se sicut parvulus iste, hic est major in regno cælorum.
40N||18||5||239630	Et qui susceperit unum parvulum talem in nomine meo, me suscipit :
40N||18||6||239640	qui autem scandalizaverit unum de pusillis istis, qui in me credunt, expedit ei ut suspendatur mola asinaria in collo ejus, et demergatur in profundum maris.
40N||18||7||239650	Væ mundo a scandalis ! Necesse est enim ut veniant scandala : verumtamen væ homini illi, per quem scandalum venit.
40N||18||8||239660	Si autem manus tua, vel pes tuus scandalizat te, abscide eum, et projice abs te : bonum tibi est ad vitam ingredi debilem, vel claudum, quam duas manus vel duos pedes habentem mitti in ignem æternum.
40N||18||9||239670	Et si oculus tuus scandalizat te, erue eum, et projice abs te : bonum tibi est cum uno oculo in vitam intrare, quam duos oculos habentem mitti in gehennam ignis.
40N||18||10||239680	Videte ne contemnatis unum ex his pusillis : dico enim vobis, quia angeli eorum in cælis semper vident faciem Patris mei, qui in cælis est.
40N||18||11||239690	Venit enim Filius hominis salvare quod perierat.
40N||18||12||239700	Quid vobis videtur ? si fuerint alicui centum oves, et erravit una ex eis : nonne relinquit nonaginta novem in montibus, et vadit quærere eam quæ erravit ?
40N||18||13||239710	Et si contigerit ut inveniat eam : amen dico vobis, quia gaudet super eam magis quam super nonaginta novem, quæ non erraverunt.
40N||18||14||239720	Sic non est voluntas ante Patrem vestrum, qui in cælis est, ut pereat unus de pusillis istis.
40N||18||15||239730	Si autem peccaverit in te frater tuus, vade, et corripe eum inter te, et ipsum solum : si te audierit, lucratus eris fratrem tuum.
40N||18||16||239740	Si autem te non audierit, adhibe tecum adhuc unum, vel duos, ut in ore duorum, vel trium testium stet omne verbum.
40N||18||17||239750	Quod si non audierit eos : dic ecclesiæ. Si autem ecclesiam non audierit, sit tibi sicut ethnicus et publicanus.
40N||18||18||239760	Amen dico vobis, quæcumque alligaveritis super terram, erunt ligata et in cælo : et quæcumque solveritis super terram, erunt soluta et in cælo.
40N||18||19||239770	Iterum dico vobis, quia si duo ex vobis consenserint super terram, de omni re quamcumque petierint, fiet illis a Patre meo, qui in cælis est.
40N||18||20||239780	Ubi enim sunt duo vel tres congregati in nomine meo, ibi sum in medio eorum.
40N||18||21||239790	Tunc accedens Petrus ad eum, dixit : Domine, quoties peccabit in me frater meus, et dimittam ei ? usque septies ?
40N||18||22||239800	Dicit illi Jesus : Non dico tibi usque septies : sed usque septuagies septies.
40N||18||23||239810	Ideo assimilatum est regnum cælorum homini regi, qui voluit rationem ponere cum servis suis.
40N||18||24||239820	Et cum cœpisset rationem ponere, oblatus est ei unus, qui debebat ei decem millia talenta.
40N||18||25||239830	Cum autem non haberet unde redderet, jussit eum dominus ejus venundari, et uxorem ejus, et filios, et omnia quæ habebat, et reddi.
40N||18||26||239840	Procidens autem servus ille, orabat eum, dicens : Patientiam habe in me, et omnia reddam tibi.
40N||18||27||239850	Misertus autem dominus servi illius, dimisit eum, et debitum dimisit ei.
40N||18||28||239860	Egressus autem servus ille invenit unum de conservis suis, qui debebat ei centum denarios : et tenens suffocavit eum, dicens : Redde quod debes.
40N||18||29||239870	Et procidens conservus ejus, rogabat eum, dicens : Patientiam habe in me, et omnia reddam tibi.
40N||18||30||239880	Ille autem noluit : sed abiit, et misit eum in carcerem donec redderet debitum.
40N||18||31||239890	Videntes autem conservi ejus quæ fiebant, contristati sunt valde : et venerunt, et narraverunt domino suo omnia quæ facta fuerant.
40N||18||32||239900	Tunc vocavit illum dominus suus : et ait illi : Serve nequam, omne debitum dimisi tibi quoniam rogasti me :
40N||18||33||239910	nonne ergo oportuit et te misereri conservi tui, sicut et ego tui misertus sum ?
40N||18||34||239920	Et iratus dominus ejus tradidit eum tortoribus, quoadusque redderet universum debitum.
40N||18||35||239930	Sic et Pater meus cælestis faciet vobis, si non remiseritis unusquisque fratri suo de cordibus vestris.
40N||19||1||239940	Et factum est, cum consumasset Jesus sermones istos, migravit a Galilæa, et venit in fines Judææ trans Jordanem,
40N||19||2||239950	et secutæ sunt eum turbæ multæ, et curavit eos ibi.
40N||19||3||239960	Et accesserunt ad eum pharisæi tentantes eum, et dicentes : Si licet homini dimittere uxorem suam, quacumque ex causa ?
40N||19||4||239970	Qui respondens, ait eis : Non legistis, quia qui fecit hominem ab initio, masculum et feminam fecit eos ? Et dixit :
40N||19||5||239980	Propter hoc dimittet homo patrem, et matrem, et adhærebit uxori suæ, et erunt duo in carne una.
40N||19||6||239990	Itaque jam non sunt duo, sed una caro. Quod ergo Deus conjunxit, homo non separet.
40N||19||7||240000	Dicunt illi : Quid ergo Moyses mandavit dare libellum repudii, et dimittere ?
40N||19||8||240010	Ait illis : Quoniam Moyses ad duritiam cordis vestri permisit vobis dimittere uxores vestras : ab initio autem non fuit sic.
40N||19||9||240020	Dico autem vobis, quia quicumque dimiserit uxorem suam, nisi ob fornicationem, et aliam duxerit, mœchatur : et qui dimissam duxerit, mœchatur.
40N||19||10||240030	Dicunt ei discipuli ejus : Si ita est causa hominis cum uxore, non expedit nubere.
40N||19||11||240040	Qui dixit illis : Non omnes capiunt verbum istud, sed quibus datum est.
40N||19||12||240050	Sunt enim eunuchi, qui de matris utero sic nati sunt : et sunt eunuchi, qui facti sunt ab hominibus : et sunt eunuchi, qui seipsos castraverunt propter regnum cælorum. Qui potest capere capiat.
40N||19||13||240060	Tunc oblati sunt ei parvuli, ut manus eis imponeret, et oraret. Discipuli autem increpabant eos.
40N||19||14||240070	Jesus vero ait eis : Sinite parvulos, et nolite eos prohibere ad me venire : talium est enim regnum cælorum.
40N||19||15||240080	Et cum imposuisset eis manus, abiit inde.
40N||19||16||240090	Et ecce unus accedens, ait illi : Magister bone, quid boni faciam ut habeam vitam æternam ?
40N||19||17||240100	Qui dixit ei : Quid me interrogas de bono ? Unus est bonus, Deus. Si autem vis ad vitam ingredi, serva mandata.
40N||19||18||240110	Dicit illi : Quæ ? Jesus autem dixit : Non homicidium facies ; non adulterabis ; non facies furtum ; non falsum testimonium dices ;
40N||19||19||240120	honora patrem tuum, et matrem tuam, et diliges proximum tuum sicut teipsum.
40N||19||20||240130	Dicit illi adolescens : Omnia hæc custodivi a juventute mea : quid adhuc mihi deest ?
40N||19||21||240140	Ait illi Jesus : Si vis perfectus esse, vade, vende quæ habes, et da pauperibus, et habebis thesaurum in cælo : et veni, sequere me.
40N||19||22||240150	Cum audisset autem adolescens verbum, abiit tristis : erat enim habens multas possessiones.
40N||19||23||240160	Jesus autem dixit discipulis suis : Amen dico vobis, quia dives difficile intrabit in regnum cælorum.
40N||19||24||240170	Et iterum dico vobis : Facilius est camelum per foramen acus transire, quam divitem intrare in regnum cælorum.
40N||19||25||240180	Auditis autem his, discipuli mirabantur valde, dicentes : Quis ergo poterit salvus esse ?
40N||19||26||240190	Aspiciens autem Jesus, dixit illis : Apud homines hoc impossibile est : apud Deum autem omnia possibilia sunt.
40N||19||27||240200	Tunc respondens Petrus, dixit ei : Ecce nos reliquimus omnia, et secuti sumus te : quid ergo erit nobis ?
40N||19||28||240210	Jesus autem dixit illis : Amen dico vobis, quod vos, qui secuti estis me, in regeneratione cum sederit Filius hominis in sede majestatis suæ, sedebitis et vos super sedes duodecim, judicantes duodecim tribus Israël.
40N||19||29||240220	Et omnis qui reliquerit domum, vel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam æternam possidebit.
40N||19||30||240230	Multi autem erunt primi novissimi, et novissimi primi.
40N||20||1||240240	Simile est regnum cælorum homini patrifamilias, qui exiit primo mane conducere operarios in vineam suam.
40N||20||2||240250	Conventione autem facta cum operariis ex denario diurno, misit eos in vineam suam.
40N||20||3||240260	Et egressus circa horam tertiam, vidit alios stantes in foro otiosos,
40N||20||4||240270	et dixit illis : Ite et vos in vineam meam, et quod justum fuerit dabo vobis.
40N||20||5||240280	Illi autem abierunt. Iterum autem exiit circa sextam et nonam horam : et fecit similiter.
40N||20||6||240290	Circa undecimam vero exiit, et invenit alios stantes, et dicit illis : Quid hic statis tota die otiosi ?
40N||20||7||240300	Dicunt ei : Quia nemo nos conduxit. Dicit illis : Ite et vos in vineam meam.
40N||20||8||240310	Cum sero autem factum esset, dicit dominus vineæ procuratori suo : Voca operarios, et redde illis mercedem incipiens a novissimis usque ad primos.
40N||20||9||240320	Cum venissent ergo qui circa undecimam horam venerant, acceperunt singulos denarios.
40N||20||10||240330	Venientes autem et primi, arbitrati sunt quod plus essent accepturi : acceperunt autem et ipsi singulos denarios.
40N||20||11||240340	Et accipientes murmurabant adversus patremfamilias,
40N||20||12||240350	dicentes : Hi novissimi una hora fecerunt, et pares illos nobis fecisti, qui portavimus pondus diei, et æstus.
40N||20||13||240360	At ille respondens uni eorum, dixit : Amice, non facio tibi injuriam : nonne ex denario convenisti mecum ?
40N||20||14||240370	Tolle quod tuum est, et vade : volo autem et huic novissimo dare sicut et tibi.
40N||20||15||240380	Aut non licet mihi quod volo, facere ? an oculus tuus nequam est, quia ego bonus sum ?
40N||20||16||240390	Sic erunt novissimi primi, et primi novissimi. Multi enim sunt vocati, pauci vero electi.
40N||20||17||240400	Et ascendens Jesus Jerosolymam, assumpsit duodecim discipulos secreto, et ait illis :
40N||20||18||240410	Ecce ascendimus Jerosolymam, et Filius hominis tradetur principibus sacerdotum, et scribis, et condemnabunt eum morte,
40N||20||19||240420	et tradent eum gentibus ad illudendum, et flagellandum, et crucifigendum, et tertia die resurget.
40N||20||20||240430	Tunc accessit ad eum mater filiorum Zebedæi cum filiis suis, adorans et petens aliquid ab eo.
40N||20||21||240440	Qui dixit ei : Quid vis ? Ait illi : Dic ut sedeant hi duo filii mei, unus ad dexteram tuam, et unus ad sinistram in regno tuo.
40N||20||22||240450	Respondens autem Jesus, dixit : Nescitis quid petatis. Potestis bibere calicem, quem ego bibiturus sum ? Dicunt ei : Possumus.
40N||20||23||240460	Ait illis : Calicem quidem meum bibetis : sedere autem ad dexteram meam vel sinistram non est meum dare vobis, sed quibus paratum est a Patre meo.
40N||20||24||240470	Et audientes decem, indignati sunt de duobus fratribus.
40N||20||25||240480	Jesus autem vocavit eos ad se, et ait : Scitis quia principes gentium dominantur eorum : et qui majores sunt, potestatem exercent in eos.
40N||20||26||240490	Non ita erit inter vos : sed quicumque voluerit inter vos major fieri, sit vester minister :
40N||20||27||240500	et qui voluerit inter vos primus esse, erit vester servus.
40N||20||28||240510	Sicut Filius hominis non venit ministrari, sed ministrare, et dare animam suam redemptionem pro multis.
40N||20||29||240520	Et egredientibus illis ab Jericho, secuta est eum turba multa,
40N||20||30||240530	et ecce duo cæci sedentes secus viam audierunt quia Jesus transiret : et clamaverunt, dicentes : Domine, miserere nostri, fili David.
40N||20||31||240540	Turba autem increpabat eos ut tacerent. At illi magis clamabant, dicentes : Domine, miserere nostri, fili David.
40N||20||32||240550	Et stetit Jesus, et vocavit eos, et ait : Quid vultis ut faciam vobis ?
40N||20||33||240560	Dicunt illi : Domine, ut aperiantur oculi nostri.
40N||20||34||240570	Misertus autem eorum Jesus, tetigit oculos eorum. Et confestim viderunt, et secuti sunt eum.
40N||21||1||240580	Et cum appropinquassent Jerosolymis, et venissent Bethphage ad montem Oliveti : tunc Jesus misit duos discipulos,
40N||21||2||240590	dicens eis : Ite in castellum, quod contra vos est, et statim invenietis asinam alligatam, et pullum cum ea : solvite, et adducite mihi :
40N||21||3||240600	et si quis vobis aliquid dixerit, dicite quia Dominus his opus habet : et confestim dimittet eos.
40N||21||4||240610	Hoc autem totum factum est, ut adimpleretur quod dictum est per prophetam dicentem :
40N||21||5||240620	Dicite filiæ Sion : Ecce rex tuus venit tibi mansuetus, sedens super asinam, et pullum filium subjugalis.
40N||21||6||240630	Euntes autem discipuli fecerunt sicut præcepit illis Jesus.
40N||21||7||240640	Et adduxerunt asinam, et pullum : et imposuerunt super eos vestimenta sua, et eum desuper sedere fecerunt.
40N||21||8||240650	Plurima autem turba straverunt vestimenta sua in via : alii autem cædebant ramos de arboribus, et sternebant in via :
40N||21||9||240660	turbæ autem, quæ præcedebant, et quæ sequebantur, clamabant, dicentes : Hosanna filio David : benedictus, qui venit in nomine Domini : hosanna in altissimis.
40N||21||10||240670	Et cum intrasset Jerosolymam, commota est universa civitas, dicens : Quis est hic ?
40N||21||11||240680	Populi autem dicebant : Hic est Jesus propheta a Nazareth Galilææ.
40N||21||12||240690	Et intravit Jesus in templum Dei, et ejiciebat omnes vendentes et ementes in templo, et mensas numulariorum, et cathedras vendentium columbas evertit :
40N||21||13||240700	et dicit eis : Scriptum est : Domus mea domus orationis vocabitur : vos autem fecistis illam speluncam latronum.
40N||21||14||240710	Et accesserunt ad eum cæci, et claudi in templo : et sanavit eos.
40N||21||15||240720	Videntes autem principes sacerdotum et scribæ mirabilia quæ fecit, et pueros clamantes in templo, et dicentes : Hosanna filio David : indignati sunt,
40N||21||16||240730	et dixerunt ei : Audis quid isti dicunt ? Jesus autem dixit eis : Utique. Numquam legistis : Quia ex ore infantium et lactentium perfecisti laudem ?
40N||21||17||240740	Et relictis illis, abiit foras extra civitatem in Bethaniam : ibique mansit.
40N||21||18||240750	Mane autem revertens in civitatem, esuriit.
40N||21||19||240760	Et videns fici arborem unam secus viam, venit ad eam : et nihil invenit in ea nisi folia tantum, et ait illi : Numquam ex te fructus nascatur in sempiternum. Et arefacta est continuo ficulnea.
40N||21||20||240770	Et videntes discipuli, mirati sunt, dicentes : Quomodo continuo aruit ?
40N||21||21||240780	Respondens autem Jesus, ait eis : Amen dico vobis, si habueritis fidem, et non hæsitaveritis, non solum de ficulnea facietis, sed et si monti huic dixeritis : Tolle, et jacta te in mare, fiet.
40N||21||22||240790	Et omnia quæcumque petieritis in oratione credentes, accipietis.
40N||21||23||240800	Et cum venisset in templum, accesserunt ad eum docentem principes sacerdotum, et seniores populi, dicentes : In qua potestate hæc facis ? et quis tibi dedit hanc potestatem ?
40N||21||24||240810	Respondens Jesus dixit eis : Interrogabo vos et ego unum sermonem : quem si dixeritis mihi, et ego vobis dicam in qua potestate hæc facio.
40N||21||25||240820	Baptismus Joannis unde erat ? e cælo, an ex hominibus ? At illi cogitabant inter se, dicentes :
40N||21||26||240830	Si dixerimus, e cælo, dicet nobis : Quare ergo non credidistis illi ? Si autem dixerimus, ex hominibus, timemus turbam : omnes enim habebant Joannem sicut prophetam.
40N||21||27||240840	Et respondentes Jesu, dixerunt : Nescimus. Ait illis et ipse : Nec ego dico vobis in qua potestate hæc facio.
40N||21||28||240850	Quid autem vobis videtur ? Homo quidam habebat duos filios, et accedens ad primum, dixit : Fili, vade hodie, operare in vinea mea.
40N||21||29||240860	Ille autem respondens, ait : Nolo. Postea autem, pœnitentia motus, abiit.
40N||21||30||240870	Accedens autem ad alterum, dixit similiter. At ille respondens, ait : Eo, domine, et non ivit :
40N||21||31||240880	quis ex duobus fecit voluntatem patris ? Dicunt ei : Primus. Dicit illis Jesus : Amen dico vobis, quia publicani et meretrices præcedent vos in regnum Dei.
40N||21||32||240890	Venit enim ad vos Joannes in via justitiæ, et non credidistis ei : publicani autem et meretrices crediderunt ei : vos autem videntes nec pœnitentiam habuistis postea, ut crederetis ei.
40N||21||33||240900	Aliam parabolam audite : Homo erat paterfamilias, qui plantavit vineam, et sepem circumdedit ei, et fodit in ea torcular, et ædificavit turrim, et locavit eam agricolis, et peregre profectus est.
40N||21||34||240910	Cum autem tempus fructuum appropinquasset, misit servos suos ad agricolas, ut acciperent fructus ejus.
40N||21||35||240920	Et agricolæ, apprehensis servis ejus, alium ceciderunt, alium occiderunt, alium vero lapidaverunt.
40N||21||36||240930	Iterum misit alios servos plures prioribus, et fecerunt illis similiter.
40N||21||37||240940	Novissime autem misit ad eos filium suum, dicens : Verebuntur filium meum.
40N||21||38||240950	Agricolæ autem videntes filium dixerunt intra se : Hic est hæres, venite, occidamus eum, et habebimus hæreditatem ejus.
40N||21||39||240960	Et apprehensum eum ejecerunt extra vineam, et occiderunt.
40N||21||40||240970	Cum ergo venerit dominus vineæ, quid faciet agricolis illis ?
40N||21||41||240980	Aiunt illi : Malos male perdet : et vineam suam locabit aliis agricolis, qui reddant ei fructum temporibus suis.
40N||21||42||240990	Dicit illis Jesus : Numquam legistis in Scripturis : Lapidem quem reprobaverunt ædificantes, hic factus est in caput anguli : a Domino factum est istud, et est mirabile in oculis nostris ?
40N||21||43||241000	Ideo dico vobis, quia auferetur a vobis regnum Dei, et dabitur genti facienti fructus ejus.
40N||21||44||241010	Et qui ceciderit super lapidem istum, confringetur : super quem vero ceciderit, conteret eum.
40N||21||45||241020	Et cum audissent principes sacerdotum et pharisæi parabolas ejus, cognoverunt quod de ipsis diceret.
40N||21||46||241030	Et quærentes eum tenere, timuerunt turbas : quoniam sicut prophetam eum habebant.
40N||22||1||241040	Et respondens Jesus, dixit iterum in parabolis eis, dicens :
40N||22||2||241050	Simile factum est regnum cælorum homini regi, qui fecit nuptias filio suo.
40N||22||3||241060	Et misit servos suos vocare invitatos ad nuptias, et nolebant venire.
40N||22||4||241070	Iterum misit alios servos, dicens : Dicite invitatis : Ecce prandium meum paravi, tauri mei et altilia occisa sunt, et omnia parata : venite ad nuptias.
40N||22||5||241080	Illi autem neglexerunt : et abierunt, alius in villam suam, alius vero ad negotiationem suam :
40N||22||6||241090	reliqui vero tenuerunt servos ejus, et contumeliis affectos occiderunt.
40N||22||7||241100	Rex autem cum audisset, iratus est : et missis exercitibus suis, perdidit homicidas illos, et civitatem illorum succendit.
40N||22||8||241110	Tunc ait servis suis : Nuptiæ quidem paratæ sunt, sed qui invitati erant, non fuerunt digni :
40N||22||9||241120	ite ergo ad exitus viarum, et quoscumque inveneritis, vocate ad nuptias.
40N||22||10||241130	Et egressi servi ejus in vias, congregaverunt omnes quos invenerunt, malos et bonos : et impletæ sunt nuptiæ discumbentium.
40N||22||11||241140	Intravit autem rex ut viderent discumbentes, et vidit ibi hominem non vestitum veste nuptiali.
40N||22||12||241150	Et ait illi : Amice, quomodo huc intrasti non habens vestem nuptialem ? At ille obmutavit.
40N||22||13||241160	Tunc dicit rex ministris : Ligatis manibus et pedibus ejus, mittite eum in tenebras exteriores : ibi erit fletus et stridor dentium.
40N||22||14||241170	Multi enim sunt vocati, pauci vero electi.
40N||22||15||241180	Tunc abeuntes pharisæi, consilium inierunt ut caperent eum in sermone.
40N||22||16||241190	Et mittunt ei discipulos suos cum Herodianis, dicentes : Magister, scimus quia verax es, et viam Dei in veritate doces, et non est tibi cura de aliquo : non enim respicis personam hominum :
40N||22||17||241200	dic ergo nobis quid tibi videtur, licet censum dare Cæsari, an non ?
40N||22||18||241210	Cognita autem Jesus nequitia eorum, ait : Quid me tentatis hypocritæ ?
40N||22||19||241220	Ostendite mihi numisma census. At illi obtulerunt ei denarium.
40N||22||20||241230	Et ait illis Jesus : Cujus est imago hæc, et superscriptio ?
40N||22||21||241240	Dicunt ei : Cæsaris. Tunc ait illis : Reddite ergo quæ sunt Cæsaris, Cæsari : et quæ sunt Dei, Deo.
40N||22||22||241250	Et audientes mirati sunt, et relicto eo abierunt.
40N||22||23||241260	In illo die accesserunt ad eum sadducæi, qui dicunt non esse resurrectionem : et interrogaverunt eum,
40N||22||24||241270	dicentes : Magister, Moyses dixit : Si quis mortuus fuerit non habens filium, ut ducat frater ejus uxorem illius, et suscitet semen fratri suo.
40N||22||25||241280	Erant autem apud nos septem fratres : et primus, uxore ducta, defunctus est : et non habens semen, reliquit uxorem suam fratri suo.
40N||22||26||241290	Similiter secundus, et tertius usque ad septimum.
40N||22||27||241300	Novissime autem omnium et mulier defuncta est.
40N||22||28||241310	In resurrectione ergo cujus erit de septem uxor ? omnes enim habuerunt eam.
40N||22||29||241320	Respondens autem Jesus, ait illis : Erratis nescientes Scripturas, neque virtutem Dei.
40N||22||30||241330	In resurrectione enim neque nubent, neque nubentur : sed erunt sicut angeli Dei in cælo.
40N||22||31||241340	De resurrectione autem mortuorum non legistis quod dictum est a Deo dicente vobis :
40N||22||32||241350	Ego sum Deus Abraham, et Deus Isaac, et Deus Jacob ? Non est Deus mortuorum, sed viventium.
40N||22||33||241360	Et audientes turbæ, mirabantur in doctrina ejus.
40N||22||34||241370	Pharisæi autem audientes quod silentium imposuisset sadducæis, convenerunt in unum :
40N||22||35||241380	et interrogavit eum unus ex eis legis doctor, tentans eum :
40N||22||36||241390	Magister, quod est mandatum magnum in lege ?
40N||22||37||241400	Ait illi Jesus : Diliges Dominum Deum tuum ex toto corde tuo, et in tota anima tua, et in tota mente tua.
40N||22||38||241410	Hoc est maximum, et primum mandatum.
40N||22||39||241420	Secundum autem simile est huic : Diliges proximum tuum, sicut teipsum.
40N||22||40||241430	In his duobus mandatis universa lex pendet, et prophetæ.
40N||22||41||241440	Congregatis autem pharisæis, interrogavit eos Jesus,
40N||22||42||241450	dicens : Quid vobis videtur de Christo ? cujus filius est ? Dicunt ei : David.
40N||22||43||241460	Ait illis : Quomodo ergo David in spiritu vocat eum Dominum, dicens :
40N||22||44||241470	Dixit Dominus Domino meo : Sede a dextris meis, donec ponam inimicos tuos scabellum pedum tuorum ?
40N||22||45||241480	Si ergo David vocat eum Dominum, quomodo filius ejus est ?
40N||22||46||241490	Et nemo poterat ei respondere verbum : neque ausus fuit quisquam ex illa die eum amplius interrogare.
40N||23||1||241500	Tunc Jesus locutus est ad turbas, et ad discipulos suos,
40N||23||2||241510	dicens : Super cathedram Moysi sederunt scribæ et pharisæi.
40N||23||3||241520	Omnia ergo quæcumque dixerint vobis, servate, et facite : secundum opera vero eorum nolite facere : dicunt enim, et non faciunt.
40N||23||4||241530	Alligant enim onera gravia, et importabilia, et imponunt in humeros hominum : digito autem suo nolunt ea movere.
40N||23||5||241540	Omnia vero opera sua faciunt ut videantur ab hominibus : dilatant enim phylacteria sua, et magnificant fimbrias.
40N||23||6||241550	Amant autem primos recubitus in cœnis, et primas cathedras in synagogis,
40N||23||7||241560	et salutationes in foro, et vocari ab hominibus Rabbi.
40N||23||8||241570	Vos autem nolite vocari Rabbi : unus est enim magister vester, omnes autem vos fratres estis.
40N||23||9||241580	Et patrem nolite vocare vobis super terram : unus est enim pater vester qui in cælis est.
40N||23||10||241590	Nec vocemini magistri : quia magister vester unus est, Christus.
40N||23||11||241600	Qui major est vestrum, erit minister vester.
40N||23||12||241610	Qui autem se exaltaverit, humiliabitur : et qui se humiliaverit, exaltabitur.
40N||23||13||241620	Væ autem vobis scribæ et pharisæi hypocritæ, quia clauditis regnum cælorum ante homines ! vos enim non intratis, nec introëuntes sinitis intrare.
40N||23||14||241630	Væ vobis scribæ et pharisæi hypocritæ, quia comeditis domos viduarum, orationes longas orantes ! propter hoc amplius accipietis judicium.
40N||23||15||241640	Væ vobis scribæ et pharisæi hypocritæ, quia circuitis mare, et aridam, ut faciatis unum proselytum, et cum fuerit factus, facitis eum filium gehennæ duplo quam vos.
40N||23||16||241650	Væ vobis duces cæci, qui dicitis : Quicumque juraverit per templum, nihil est : qui autem juraverit in auro templo, debet.
40N||23||17||241660	Stulti et cæci : quid enim majus est ? aurum, an templum, quod sanctificat aurum ?
40N||23||18||241670	Et quicumque juraverit in altari, nihil est : quicumque autem juraverit in dono, quod est super illud, debet.
40N||23||19||241680	Cæci : quid enim majus est, donum, an altare, quod sanctificat donum ?
40N||23||20||241690	Qui ergo jurat in altari, jurat in eo, et in omnibus quæ super illud sunt.
40N||23||21||241700	Et quicumque juraverit in templo, jurat in illo, et in eo qui habitat in ipso :
40N||23||22||241710	et qui jurat in cælo, jurat in throno Dei, et in eo qui sedet super eum.
40N||23||23||241720	Væ vobis scribæ et pharisæi hypocritæ, qui decimatis mentham, et anethum, et cyminum, et reliquistis quæ graviora sunt legis, judicium, et misericordiam, et fidem ! hæc oportuit facere, et illa non omittere.
40N||23||24||241730	Duces cæci, excolantes culicem, camelum autem glutientes.
40N||23||25||241740	Væ vobis scribæ et pharisæi hypocritæ, quia mundatis quod deforis est calicis et paropsidis ; intus autem pleni estis rapina et immunditia !
40N||23||26||241750	Pharisæe cæce, munda prius quod intus est calicis, et paropsidis, ut fiat id, quod deforis est, mundum.
40N||23||27||241760	Væ vobis scribæ et pharisæi hypocritæ, quia similes estis sepulchris dealbatis, quæ a foris parent hominibus speciosa, intus vero pleni sunt ossibus mortuorum, et omni spurcitia !
40N||23||28||241770	Sic et vos a foris quidem paretis hominibus justi : intus autem pleni estis hypocrisi et iniquitate.
40N||23||29||241780	Væ vobis scribæ et pharisæi hypocritæ, qui ædificatis sepulchra prophetarum, et ornatis monumenta justorum,
40N||23||30||241790	et dicitis : Si fuissemus in diebus patrum nostrorum, non essemus socii eorum in sanguine prophetarum !
40N||23||31||241800	itaque testimonio estis vobismetipsis, quia filii estis eorum, qui prophetas occiderunt.
40N||23||32||241810	Et vos implete mensuram patrum vestrorum.
40N||23||33||241820	Serpentes genimina viperarum, quomodo fugietis a judicio gehennæ ?
40N||23||34||241830	Ideo ecce ego mitto ad vos prophetas, et sapientes, et scribas, et ex illis occidetis, et crucifigetis, et ex eis flagellabitis in synagogis vestris, et persequemini de civitate in civitatem :
40N||23||35||241840	ut veniat super vos omnis sanguis justus, qui effusus est super terram, a sanguine Abel justi usque ad sanguinem Zachariæ, filii Barachiæ, quem occidistis inter templum et altare.
40N||23||36||241850	Amen dico vobis, venient hæc omnia super generationem istam.
40N||23||37||241860	Jerusalem, Jerusalem, quæ occidis prophetas, et lapidas eos, qui ad te missi sunt, quoties volui congregare filios tuos, quemadmodum gallina congregat pullos suos sub alas, et noluisti ?
40N||23||38||241870	Ecce relinquetur vobis domus vestra deserta.
40N||23||39||241880	Dico enim vobis, non me videbitis amodo, donec dicatis : Benedictus, qui venit in nomine Domini.
40N||24||1||241890	Et egressus Jesus de templo, ibat. Et accesserunt discipuli ejus, ut ostenderent ei ædificationes templi.
40N||24||2||241900	Ipse autem respondens dixit illis : Videtis hæc omnia ? amen dico vobis, non relinquetur hic lapis super lapidem, qui non destruatur.
40N||24||3||241910	Sedente autem eo super montem Oliveti, accesserunt ad eum discipuli secreto, dicentes : Dic nobis, quando hæc erunt ? et quod signum adventus tui, et consummationis sæculi ?
40N||24||4||241920	Et respondens Jesus, dixit eis : Videte ne quis vos seducat :
40N||24||5||241930	multi enim venient in nomine meo, dicentes : Ego sum Christus : et multos seducent.
40N||24||6||241940	Audituri enim estis prælia, et opiniones præliorum. Videte ne turbemini : oportet enim hæc fieri, sed nondum est finis :
40N||24||7||241950	consurget enim gens in gentem, et regnum in regnum, et erunt pestilentiæ, et fames, et terræmotus per loca :
40N||24||8||241960	hæc autem omnia initia sunt dolorum.
40N||24||9||241970	Tunc tradent vos in tribulationem, et occident vos : et eritis odio omnibus gentibus propter nomen meum.
40N||24||10||241980	Et tunc scandalizabuntur multi, et invicem tradent, et odio habebunt invicem.
40N||24||11||241990	Et multi pseudoprophetæ surgent, et seducent multos.
40N||24||12||242000	Et quoniam abundavit iniquitas, refrigescet caritas multorum :
40N||24||13||242010	qui autem perseveraverit usque in finem, hic salvus erit.
40N||24||14||242020	Et prædicabitur hoc Evangelium regni in universo orbe, in testimonium omnibus gentibus : et tunc veniet consummatio.
40N||24||15||242030	Cum ergo videritis abominationem desolationis, quæ dicta est a Daniele propheta, stantem in loco sancto, qui legit, intelligat :
40N||24||16||242040	tunc qui in Judæa sunt, fugiant ad montes :
40N||24||17||242050	et qui in tecto, non descendat tollere aliquid de domo sua :
40N||24||18||242060	et qui in agro, non revertatur tollere tunicam suam.
40N||24||19||242070	Væ autem prægnantibus et nutrientibus in illis diebus !
40N||24||20||242080	Orate autem ut non fiat fuga vestra in hieme, vel sabbato :
40N||24||21||242090	erit enim tunc tribulatio magna, qualis non fuit ab initio mundi usque modo, neque fiet.
40N||24||22||242100	Et nisi breviati fuissent dies illi, non fieret salva omnis caro : sed propter electos breviabuntur dies illi.
40N||24||23||242110	Tunc si quis vobis dixerit : Ecce hic est Christus, aut illic : nolite credere.
40N||24||24||242120	Surgent enim pseudochristi, et pseudoprophetæ : et dabunt signa magna, et prodigia, ita ut in errorem inducantur (si fieri potest) etiam electi.
40N||24||25||242130	Ecce prædixi vobis.
40N||24||26||242140	Si ergo dixerint vobis : Ecce in deserto est, nolite exire ; Ecce in penetralibus, nolite credere.
40N||24||27||242150	Sicut enim fulgur exit ab oriente, et paret usque in occidentem : ita erit et adventus Filii hominis.
40N||24||28||242160	Ubicumque fuerit corpus, illic congregabuntur et aquilæ.
40N||24||29||242170	Statim autem post tribulationem dierum illorum sol obscurabitur, et luna non dabit lumen suum, et stellæ cadent de cælo, et virtutes cælorum commovebuntur :
40N||24||30||242180	et tunc parebit signum Filii hominis in cælo : et tunc plangent omnes tribus terræ : et videbunt Filium hominis venientem in nubibus cæli cum virtute multa et majestate.
40N||24||31||242190	Et mittet angelos suos cum tuba, et voce magna : et congregabunt electos ejus a quatuor ventis, a summis cælorum usque ad terminos eorum.
40N||24||32||242200	Ab arbore autem fici discite parabolam : cum jam ramus ejus tener fuerit, et folia nata, scitis quia prope est æstas :
40N||24||33||242210	ita et vos cum videritis hæc omnia, scitote quia prope est, in januis.
40N||24||34||242220	Amen dico vobis, quia non præteribit generatio hæc, donec omnia hæc fiant.
40N||24||35||242230	Cælum et terra transibunt, verba autem mea non præteribunt.
40N||24||36||242240	De die autem illa et hora nemo scit, neque angeli cælorum, nisi solus Pater.
40N||24||37||242250	Sicut autem in diebus Noë, ita erit et adventus Filii hominis :
40N||24||38||242260	sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo intravit Noë in arcam,
40N||24||39||242270	et non cognoverunt donec venit diluvium, et tulit omnes : ita erit et adventus Filii hominis.
40N||24||40||242280	Tunc duo erunt in agro : unus assumetur, et unus relinquetur.
40N||24||41||242290	Duæ molentes in mola : una assumetur, et una relinquetur.
40N||24||42||242300	Vigilate ergo, quia nescitis qua hora Dominus vester venturus sit.
40N||24||43||242310	Illud autem scitote, quoniam si sciret paterfamilias qua hora fur venturus esset, vigilaret utique, et non sineret perfodi domum suam.
40N||24||44||242320	Ideo et vos estote parati : quia qua nescitis hora Filius hominis venturus est.
40N||24||45||242330	Quis, putas, est fidelis servus, et prudens, quem constituit dominus suus super familiam suam ut det illis cibum in tempore ?
40N||24||46||242340	Beatus ille servus, quem cum venerit dominus ejus, invenerit sic facientem.
40N||24||47||242350	Amen dico vobis, quoniam super omnia bona sua constituet eum.
40N||24||48||242360	Si autem dixerit malus servus ille in corde suo : Moram fecit dominus meus venire :
40N||24||49||242370	et cœperit percutere conservos suos, manducet autem et bibat cum ebriosis :
40N||24||50||242380	veniet dominus servi illius in die qua non sperat, et hora qua ignorat :
40N||24||51||242390	et dividet eum, partemque ejus ponet cum hypocritis : illic erit fletus et stridor dentium.
40N||25||1||242400	Tunc simile erit regnum cælorum decem virginibus : quæ accipientes lampades suas exierunt obviam sponso et sponsæ.
40N||25||2||242410	Quinque autem ex eis erant fatuæ, et quinque prudentes :
40N||25||3||242420	sed quinque fatuæ, acceptis lampadibus, non sumpserunt oleum secum :
40N||25||4||242430	prudentes vero acceperunt oleum in vasis suis cum lampadibus.
40N||25||5||242440	Moram autem faciente sponso, dormitaverunt omnes et dormierunt.
40N||25||6||242450	Media autem nocte clamor factus est : Ecce sponsus venit, exite obviam ei.
40N||25||7||242460	Tunc surrexerunt omnes virgines illæ, et ornaverunt lampades suas.
40N||25||8||242470	Fatuæ autem sapientibus dixerunt : Date nobis de oleo vestro, quia lampades nostræ extinguuntur.
40N||25||9||242480	Responderunt prudentes, dicentes : Ne forte non sufficiat nobis, et vobis, ite potius ad vendentes, et emite vobis.
40N||25||10||242490	Dum autem irent emere, venit sponsus : et quæ paratæ erant, intraverunt cum eo ad nuptias, et clausa est janua.
40N||25||11||242500	Novissime vero veniunt et reliquæ virgines, dicentes : Domine, domine, aperi nobis.
40N||25||12||242510	At ille respondens, ait : Amen dico vobis, nescio vos.
40N||25||13||242520	Vigilate itaque, quia nescitis diem, neque horam.
40N||25||14||242530	Sicut enim homo peregre proficiscens, vocavit servos suos, et tradidit illis bona sua.
40N||25||15||242540	Et uni dedit quinque talenta, alii autem duo, alii vero unum, unicuique secundum propriam virtutem : et profectus est statim.
40N||25||16||242550	Abiit autem qui quinque talenta acceperat, et operatus est in eis, et lucratus est alia quinque.
40N||25||17||242560	Similiter et qui duo acceperat, lucratus est alia duo.
40N||25||18||242570	Qui autem unum acceperat, abiens fodit in terram, et abscondit pecuniam domini sui.
40N||25||19||242580	Post multum vero temporis venit dominus servorum illorum, et posuit rationem cum eis.
40N||25||20||242590	Et accedens qui quinque talenta acceperat, obtulit alia quinque talenta, dicens : Domine, quinque talenta tradidisti mihi, ecce alia quinque superlucratus sum.
40N||25||21||242600	Ait illi dominus ejus : Euge serve bone, et fidelis : quia super pauca fuisti fidelis, super multa te constituam ; intra in gaudium domini tui.
40N||25||22||242610	Accessit autem et qui duo talenta acceperat, et ait : Domine, duo talenta tradidisti mihi, ecce alia duo lucratus sum.
40N||25||23||242620	Ait illi dominus ejus : Euge serve bone, et fidelis : quia super pauca fuisti fidelis, super multa te constituam ; intra in gaudium domini tui.
40N||25||24||242630	Accedens autem et qui unum talentum acceperat, ait : Domine, scio quia homo durus es ; metis ubi non seminasti, et congregas ubi non sparsisti :
40N||25||25||242640	et timens abii, et abscondi talentum tuum in terra : ecce habes quod tuum est.
40N||25||26||242650	Respondens autem dominus ejus, dixit ei : Serve male, et piger, sciebas quia meto ubi non semino, et congrego ubi non sparsi :
40N||25||27||242660	oportuit ergo te committere pecuniam meam numulariis, et veniens ego recepissem utique quod meum est cum usura.
40N||25||28||242670	Tollite itaque ab eo talentum, et date ei qui habet decem talenta :
40N||25||29||242680	omni enim habenti dabitur, et abundabit : ei autem qui non habet, et quod videtur habere, auferetur ab eo.
40N||25||30||242690	Et inutilem servum ejicite in tenebras exteriores : illic erit fletus, et stridor dentium.
40N||25||31||242700	Cum autem venerit Filius hominis in majestate sua, et omnes angeli cum eo, tunc sedebit super sedem majestatis suæ :
40N||25||32||242710	et congregabuntur ante eum omnes gentes, et separabit eos ab invicem, sicut pastor segregat oves ab hædis :
40N||25||33||242720	et statuet oves quidem a dextris suis, hædos autem a sinistris.
40N||25||34||242730	Tunc dicet rex his qui a dextris ejus erunt : Venite benedicti Patris mei, possidete paratum vobis regnum a constitutione mundi :
40N||25||35||242740	esurivi enim, et dedistis mihi manducare : sitivi, et dedistis mihi bibere : hospes eram, et collegistis me :
40N||25||36||242750	nudus, et cooperuistis me : infirmus, et visitastis me : in carcere eram, et venistis ad me.
40N||25||37||242760	Tunc respondebunt ei justi, dicentes : Domine, quando te vidimus esurientem, et pavimus te : sitientem, et dedimus tibi potum ?
40N||25||38||242770	quando autem te vidimus hospitem, et collegimus te : aut nudum, et cooperuimus te ?
40N||25||39||242780	aut quando te vidimus infirmum, aut in carcere, et venimus ad te ?
40N||25||40||242790	Et respondens rex, dicet illis : Amen dico vobis, quamdiu fecistis uni ex his fratribus meis minimis, mihi fecistis.
40N||25||41||242800	Tunc dicet et his qui a sinistris erunt : Discedite a me maledicti in ignem æternum, qui paratus est diabolo, et angelis ejus :
40N||25||42||242810	esurivi enim, et non dedistis mihi manducare : sitivi, et non desistis mihi potum :
40N||25||43||242820	hospes eram, et non collegistis me : nudus, et non cooperuistis me : infirmus, et in carcere, et non visitastis me.
40N||25||44||242830	Tunc respondebunt ei et ipsi, dicentes : Domine, quando te vidimus esurientem, aut sitientem, aut hospitem, aut nudum, aut infirmum, aut in carcere, et non ministravimus tibi ?
40N||25||45||242840	Tunc respondebit illis, dicens : Amen dico vobis : Quamdiu non fecistis uni de minoribus his, nec mihi fecistis.
40N||25||46||242850	Et ibunt hi in supplicium æternum : justi autem in vitam æternam.
40N||26||1||242860	Et factum est : cum consummasset Jesus sermones hos omnes, dixit discipulis suis :
40N||26||2||242870	Scitis quia post biduum Pascha fiet, et Filius hominis tradetur ut crucifigatur.
40N||26||3||242880	Tunc congregati sunt principes sacerdotum, et seniores populi, in atrium principis sacerdotum, qui dicebatur Caiphas :
40N||26||4||242890	et consilium fecerunt ut Jesum dolo tenerent, et occiderent.
40N||26||5||242900	Dicebant autem : Non in die festo, ne forte tumultus fieret in populo.
40N||26||6||242910	Cum autem Jesus esset in Bethania in domo Simonis leprosi,
40N||26||7||242920	accessit ad eum mulier habens alabastrum unguenti pretiosi, et effudit super caput ipsius recumbentis.
40N||26||8||242930	Videntes autem discipuli, indignati sunt, dicentes : Ut quid perditio hæc ?
40N||26||9||242940	potuit enim istud venundari multo, et dari pauperibus.
40N||26||10||242950	Sciens autem Jesus, ait illis : Quid molesti estis huic mulieri ? opus enim bonum operata est in me.
40N||26||11||242960	Nam semper pauperes habetis vobiscum : me autem non semper habetis.
40N||26||12||242970	Mittens enim hæc unguentum hoc in corpus meum, ad sepeliendum me fecit.
40N||26||13||242980	Amen dico vobis, ubicumque prædicatum fuerit hoc Evangelium in toto mundo, dicetur et quod hæc fecit in memoriam ejus.
40N||26||14||242990	Tunc abiit unus de duodecim, qui dicebatur Judas Iscariotes, ad principes sacerdotum :
40N||26||15||243000	et ait illis : Quid vultis mihi dare, et ego vobis eum tradam ? At illi constituerunt ei triginta argenteos.
40N||26||16||243010	Et exinde quærebat opportunitatem ut eum traderet.
40N||26||17||243020	Prima autem die azymorum accesserunt discipuli ad Jesum, dicentes : Ubi vis paremus tibi comedere Pascha ?
40N||26||18||243030	At Jesus dixit : Ite in civitatem ad quemdam, et dicite ei : Magister dicit : Tempus meum prope est, apud te facio Pascha cum discipulis meis.
40N||26||19||243040	Et fecerunt discipuli sicut constituit illis Jesus, et paraverunt Pascha.
40N||26||20||243050	Vespere autem facto, discumbebat cum duodecim discipulis suis.
40N||26||21||243060	Et edentibus illis, dixit : Amen dico vobis, quia unus vestrum me traditurus est.
40N||26||22||243070	Et contristati valde, cœperunt singuli dicere : Numquid ego sum Domine ?
40N||26||23||243080	At ipse respondens, ait : Qui intingit mecum manum in paropside, hic me tradet.
40N||26||24||243090	Filius quidem hominis vadit, sicut scriptum est de illo : væ autem homini illi, per quem Filius hominis tradetur ! bonum erat ei, si natus non fuisset homo ille.
40N||26||25||243100	Respondens autem Judas, qui tradidit eum, dixit : Numquid ego sum Rabbi ? Ait illi : Tu dixisti.
40N||26||26||243110	Cœnantibus autem eis, accepit Jesus panem, et benedixit, ac fregit, deditque discipulis suis, et ait : Accipite, et comedite : hoc est corpus meum.
40N||26||27||243120	Et accipiens calicem, gratias egit : et dedit illis, dicens : Bibite ex hoc omnes.
40N||26||28||243130	Hic est enim sanguis meus novi testamenti, qui pro multis effundetur in remissionem peccatorum.
40N||26||29||243140	Dico autem vobis : non bibam amodo de hoc genimine vitis usque in diem illum, cum illud bibam vobiscum novum in regno Patris mei.
40N||26||30||243150	Et hymno dicto, exierunt in montem Oliveti.
40N||26||31||243160	Tunc dicit illis Jesus : Omnes vos scandalum patiemini in me in ista nocte. Scriptum est enim : Percutiam pastorem, et dispergentur oves gregis.
40N||26||32||243170	Postquam autem resurrexero, præcedam vos in Galilæam.
40N||26||33||243180	Respondens autem Petrus, ait illi : Et si omnes scandalizati fuerint in te, ego numquam scandalizabor.
40N||26||34||243190	Ait illi Jesus : Amen dico tibi, quia in hac nocte, antequam gallus cantet, ter me negabis.
40N||26||35||243200	Ait illi Petrus : Etiamsi oportuerit me mori tecum, non te negabo. Similiter et omnes discipuli dixerunt.
40N||26||36||243210	Tunc venit Jesus cum illis in villam, quæ dicitur Gethsemani, et dixit discipulis suis : Sedete hic donec vadam illuc, et orem.
40N||26||37||243220	Et assumpto Petro, et duobus filiis Zebedæi, cœpit contristari et mœstus esse.
40N||26||38||243230	Tunc ait illis : Tristis est anima mea usque ad mortem : sustinete hic, et vigilate mecum.
40N||26||39||243240	Et progressus pusillum, procidit in faciem suam, orans, et dicens : Pater mi, si possibile est, transeat a me calix iste : verumtamen non sicut ego volo, sed sicut tu.
40N||26||40||243250	Et venit ad discipulos suos, et invenit eos dormientes, et dicit Petro : Sic non potuistis una hora vigilare mecum ?
40N||26||41||243260	Vigilate, et orate ut non intretis in tentationem. Spiritus quidem promptus est, caro autem infirma.
40N||26||42||243270	Iterum secundo abiit, et oravit, dicens : Pater mi, si non potest hic calix transire nisi bibam illum, fiat voluntas tua.
40N||26||43||243280	Et venit iterum, et invenit eos dormientes : erant enim oculi eorum gravati.
40N||26||44||243290	Et relictis illis, iterum abiit, et oravit tertio, eumdem sermonem dicens.
40N||26||45||243300	Tunc venit ad discipulos suos, et dicit illis : Dormite jam, et requiescite : ecce appropinquavit hora, et Filius hominis tradetur in manus peccatorum.
40N||26||46||243310	Surgite, eamus : ecce appropinquavit qui me tradet.
40N||26||47||243320	Adhuc eo loquente, ecce Judas unus de duodecim venit, et cum eo turba multa cum gladiis et fustibus, missi a principibus sacerdotum, et senioribus populi.
40N||26||48||243330	Qui autem tradidit eum, dedit illis signum, dicens : Quemcumque osculatus fuero, ipse est, tenete eum.
40N||26||49||243340	Et confestim accedens ad Jesum, dixit : Ave Rabbi. Et osculatus est eum.
40N||26||50||243350	Dixitque illi Jesus : Amice, ad quid venisti ? Tunc accesserunt, et manus injecerunt in Jesum, et tenuerunt eum.
40N||26||51||243360	Et ecce unus ex his qui erant cum Jesu, extendens manum, exemit gladium suum, et percutiens servum principis sacerdotum amputavit auriculam ejus.
40N||26||52||243370	Tunc ait illi Jesus : Converte gladium tuum in locum suum : omnes enim, qui acceperint gladium, gladio peribunt.
40N||26||53||243380	An putas, quia non possum rogare patrem meum, et exhibebit mihi modo plusquam duodecim legiones angelorum ?
40N||26||54||243390	Quomodo ergo implebuntur Scripturæ, quia sic oportet fieri ?
40N||26||55||243400	In illa hora dixit Jesus turbis : Tamquam ad latronem existis cum gladiis et fustibus comprehendere me : quotidie apud vos sedebam docens in templo, et non me tenuistis.
40N||26||56||243410	Hoc autem totum factum est, ut adimplerentur Scripturæ prophetarum. Tunc discipuli omnes, relicto eo, fugerunt.
40N||26||57||243420	At illi tenentes Jesum, duxerunt ad Caipham principem sacerdotum, ubi scribæ et seniores convenerant.
40N||26||58||243430	Petrus autem sequebatur eum a longe, usque in atrium principis sacerdotum. Et ingressus intro, sedebat cum ministris, ut videret finem.
40N||26||59||243440	Principes autem sacerdotum, et omne concilium, quærebant falsum testimonium contra Jesum, ut eum morti traderent :
40N||26||60||243450	et non invenerunt, cum multi falsi testes accessissent. Novissime autem venerunt duo falsi testes,
40N||26||61||243460	et dixerunt : Hic dixit : Possum destruere templum Dei, et post triduum reædificare illud.
40N||26||62||243470	Et surgens princeps sacerdotum, ait illi : Nihil respondes ad ea, quæ isti adversum te testificantur ?
40N||26||63||243480	Jesus autem tacebat. Et princeps sacerdotum ait illi : Adjuro te per Deum vivum, ut dicas nobis si tu es Christus Filius Dei.
40N||26||64||243490	Dicit illi Jesus : Tu dixisti. Verumtamen dico vobis, amodo videbitis Filium hominis sedentem a dextris virtutis Dei, et venientem in nubibus cæli.
40N||26||65||243500	Tunc princeps sacerdotum scidit vestimenta sua, dicens : Blasphemavit : quid adhuc egemus testibus ? ecce nunc audistis blasphemiam :
40N||26||66||243510	quid vobis videtur ? At illi respondentes dixerunt : Reus est mortis.
40N||26||67||243520	Tunc exspuerunt in faciem ejus, et colaphis eum ceciderunt, alii autem palmas in faciem ejus dederunt,
40N||26||68||243530	dicentes : Prophetiza nobis Christe, quis est qui te percussit ?
40N||26||69||243540	Petrus vero sedebat foris in atrio : et accessit ad eum una ancilla, dicens : Et tu cum Jesu Galilæo eras.
40N||26||70||243550	At ille negavit coram omnibus, dicens : Nescio quid dicis.
40N||26||71||243560	Exeunte autem illo januam, vidit eum alia ancilla, et ait his qui erant ibi : Et hic erat cum Jesu Nazareno.
40N||26||72||243570	Et iterum negavit cum juramento : Quia non novi hominem.
40N||26||73||243580	Et post pusillum accesserunt qui stabant, et dixerunt Petro : Vere et tu ex illis es : nam et loquela tua manifestum te facit.
40N||26||74||243590	Tunc cœpit detestari et jurare quia non novisset hominem. Et continuo gallus cantavit.
40N||26||75||243600	Et recordatus est Petrus verbi Jesu, quod dixerat : Priusquam gallus cantet, ter me negabis. Et egressus foras, flevit amare.
40N||27||1||243610	Mane autem facto, consilium inierunt omnes principes sacerdotum et seniores populi adversus Jesum, ut eum morti traderent.
40N||27||2||243620	Et vinctum adduxerunt eum, et tradiderunt Pontio Pilato præsidi.
40N||27||3||243630	Tunc videns Judas, qui eum tradidit, quod damnatus esset, pœnitentia ductus, retulit triginta argenteos principibus sacerdotum, et senioribus,
40N||27||4||243640	dicens : Peccavi, tradens sanguinem justum. At illi dixerunt : Quid ad nos ? tu videris.
40N||27||5||243650	Et projectis argenteis in templo, recessit : et abiens laqueo se suspendit.
40N||27||6||243660	Principes autem sacerdotum, acceptis argenteis, dixerunt : Non licet eos mittere in corbonam : quia pretium sanguinis est.
40N||27||7||243670	Consilio autem inito, emerunt ex illis agrum figuli, in sepulturam peregrinorum.
40N||27||8||243680	Propter hoc vocatus est ager ille, Haceldama, hoc est, Ager sanguinis, usque in hodiernum diem.
40N||27||9||243690	Tunc impletum est quod dictum est per Jeremiam prophetam, dicentem : Et acceperunt triginta argenteos pretium appretiati, quem appretiaverunt a filiis Israël :
40N||27||10||243700	et dederunt eos in agrum figuli, sicut constituit mihi Dominus.
40N||27||11||243710	Jesus autem stetit ante præsidem, et interrogavit eum præses, dicens : Tu es rex Judæorum ? Dicit illi Jesus : Tu dicis.
40N||27||12||243720	Et cum accusaretur a principibus sacerdotum et senioribus, nihil respondit.
40N||27||13||243730	Tunc dicit illi Pilatus : Non audis quanta adversum te dicunt testimonia ?
40N||27||14||243740	Et non respondit ei ad ullum verbum, ita ut miraretur præses vehementer.
40N||27||15||243750	Per diem autem solemnem consueverat præses populi dimittere unum vinctum, quem voluissent :
40N||27||16||243760	habebat autem tunc vinctum insignem, qui dicebatur Barrabas.
40N||27||17||243770	Congregatis ergo illis, dixit Pilatus : Quem vultis dimittam vobis : Barabbam, an Jesum, qui dicitur Christus ?
40N||27||18||243780	Sciebat enim quod per invidiam tradidissent eum.
40N||27||19||243790	Sedente autem illo pro tribunali, misit ad eum uxor ejus, dicens : Nihil tibi, et justo illi : multa enim passa sum hodie per visum propter eum.
40N||27||20||243800	Principes autem sacerdotum et seniores persuaserunt populis ut peterent Barabbam, Jesum vero perderent.
40N||27||21||243810	Respondens autem præses, ait illis : Quem vultis vobis de duobus dimitti ? At illi dixerunt : Barabbam.
40N||27||22||243820	Dicit illis Pilatus : Quid igitur faciam de Jesu, qui dicitur Christus ?
40N||27||23||243830	Dicunt omnes : Crucifigatur. Ait illis præses : Quid enim mali fecit ? At illi magis clamabant dicentes : Crucifigatur.
40N||27||24||243840	Videns autem Pilatus quia nihil proficeret, sed magis tumultus fieret : accepta aqua, lavit manus coram populo, dicens : Innocens ego sum a sanguine justi hujus : vos videritis.
40N||27||25||243850	Et respondens universus populus, dixit : Sanguis ejus super nos, et super filios nostros.
40N||27||26||243860	Tunc dimisit illis Barabbam : Jesum autem flagellatum tradidit eis ut crucifigeretur.
40N||27||27||243870	Tunc milites præsidis suscipientes Jesum in prætorium, congregaverunt ad eum universam cohortem :
40N||27||28||243880	et exeuntes eum, chlamydem coccineam circumdederunt ei,
40N||27||29||243890	et plectentes coronam de spinis, posuerunt super caput ejus, et arundinem in dextera ejus. Et genu flexo ante eum, illudebant ei, dicentes : Ave rex Judæorum.
40N||27||30||243900	Et exspuentes in eum, acceperunt arundinem, et percutiebant caput ejus.
40N||27||31||243910	Et postquam illuserunt ei, exuerunt eum chlamyde, et induerunt eum vestimentis ejus, et duxerunt eum ut crucifigerent.
40N||27||32||243920	Exeuntes autem invenerunt hominem Cyrenæum, nomine Simonem : hunc angariaverunt ut tolleret crucem ejus.
40N||27||33||243930	Et venerunt in locum qui dicitur Golgotha, quod est Calvariæ locus.
40N||27||34||243940	Et dederunt ei vinum bibere cum felle mistum. Et cum gustasset, noluit bibere.
40N||27||35||243950	Postquam autem crucifixerunt eum, diviserunt vestimenta ejus, sortem mittentes : ut impleretur quod dictum est per prophetam dicentem : Diviserunt sibi vestimenta mea, et super vestem meam miserunt sortem.
40N||27||36||243960	Et sedentes servabant eum.
40N||27||37||243970	Et imposuerunt super caput ejus causam ipsius scriptam : Hic est Jesus rex Judæorum.
40N||27||38||243980	Tunc crucifixi sunt cum eo duo latrones : unus a dextris, et unus a sinistris.
40N||27||39||243990	Prætereuntes autem blasphemabant eum moventes capita sua,
40N||27||40||244000	et dicentes : Vah qui destruis templum Dei, et in triduo illud reædificas : salva temetipsum : si Filius Dei es, descende de cruce.
40N||27||41||244010	Similiter et principes sacerdotum illudentes cum scribis et senioribus dicebant :
40N||27||42||244020	Alios salvos fecit, seipsum non potest salvum facere : si rex Israël est, descendat nunc de cruce, et credimus ei :
40N||27||43||244030	confidit in Deo : liberet nunc, si vult eum : dixit enim : Quia Filius Dei sum.
40N||27||44||244040	Idipsum autem et latrones, qui crucifixi erant cum eo, improperabant ei.
40N||27||45||244050	A sexta autem hora tenebræ factæ sunt super universam terram usque ad horam nonam.
40N||27||46||244060	Et circa horam nonam clamavit Jesus voce magna, dicens : Eli, Eli, lamma sabacthani ? hoc est : Deus meus, Deus meus, ut quid dereliquisti me ?
40N||27||47||244070	Quidam autem illic stantes, et audientes, dicebant : Eliam vocat iste.
40N||27||48||244080	Et continuo currens unus ex eis, acceptam spongiam implevit aceto, et imposuit arundini, et dabat ei bibere.
40N||27||49||244090	Ceteri vero dicebant : Sine, videamus an veniat Elias liberans eum.
40N||27||50||244100	Jesus autem iterum clamans voce magna, emisit spiritum.
40N||27||51||244110	Et ecce velum templi scissum est in duas partes a summo usque deorsum : et terra mota est, et petræ scissæ sunt,
40N||27||52||244120	et monumenta aperta sunt : et multa corpora sanctorum, qui dormierant, surrexerunt.
40N||27||53||244130	Et exeuntes de monumentis post resurrectionem ejus, venerunt in sanctam civitatem, et apparuerunt multis.
40N||27||54||244140	Centurio autem, et qui cum eo erant, custodientes Jesum, viso terræmotu, et his quæ fiebant, timuerunt valde, dicentes : Vere Filius Dei erat iste.
40N||27||55||244150	Erant autem ibi mulieres multæ a longe, quæ secutæ erant Jesum a Galilæa, ministrantes ei :
40N||27||56||244160	inter quas erat Maria Magdalene, et Maria Jacobi, et Joseph mater, et mater filiorum Zebedæi.
40N||27||57||244170	Cum autem sero factum esset, venit quidam homo dives ab Arimathæa, nomine Joseph, qui et ipse discipulus erat Jesu :
40N||27||58||244180	hic accessit ad Pilatum, et petiit corpus Jesu. Tunc Pilatus jussit reddi corpus.
40N||27||59||244190	Et accepto corpore, Joseph involvit illud in sindone munda,
40N||27||60||244200	et posuit illud in monumento suo novo, quod exciderat in petra. Et advolvit saxum magnum ad ostium monumenti, et abiit.
40N||27||61||244210	Erant autem ibi Maria Magdalene, et altera Maria, sedentes contra sepulchrum.
40N||27||62||244220	Altera autem die, quæ est post Parasceven, convenerunt principes sacerdotum et pharisæi ad Pilatum,
40N||27||63||244230	dicentes : Domine, recordati sumus, quia seductor ille dixit adhuc vivens : Post tres dies resurgam.
40N||27||64||244240	Jube ergo custodiri sepulchrum usque in diem tertium : ne forte veniant discipuli ejus, et furentur eum, et dicant plebi : Surrexit a mortuis : et erit novissimus error pejor priore.
40N||27||65||244250	Ait illis Pilatus : Habetis custodiam, ite, custodite sicut scitis.
40N||27||66||244260	Illi autem abeuntes, munierunt sepulchrum, signantes lapidem, cum custodibus.
40N||28||1||244270	Vespere autem sabbati, quæ lucescit in prima sabbati, venit Maria Magdalene, et altera Maria, videre sepulchrum.
40N||28||2||244280	Et ecce terræmotus factus est magnus. Angelus enim Domini descendit de cælo : et accedens revolvit lapidem, et sedebat super eum :
40N||28||3||244290	erat autem aspectus ejus sicut fulgur : et vestimentum ejus sicut nix.
40N||28||4||244300	Præ timore autem ejus exterriti sunt custodes, et facti sunt velut mortui.
40N||28||5||244310	Respondens autem angelus dixit mulieribus : Nolite timere vos : scio enim, quod Jesum, qui crucifixus est, quæritis.
40N||28||6||244320	Non est hic : surrexit enim, sicut dixit : venite, et videte locum ubi positus erat Dominus.
40N||28||7||244330	Et cito euntes, dicite discipulis ejus quia surrexit : et ecce præcedit vos in Galilæam : ibi eum videbitis : ecce prædixi vobis.
40N||28||8||244340	Et exierunt cito de monumento cum timore et gaudio magno, currentes nuntiare discipulis ejus.
40N||28||9||244350	Et ecce Jesus occurrit illis, dicens : Avete. Illæ autem accesserunt, et tenuerunt pedes ejus, et adoraverunt eum.
40N||28||10||244360	Tunc ait illis Jesus : Nolite timere : ite, nuntiare fratribus meis ut eant in Galilæam ; ibi me videbunt.
40N||28||11||244370	Quæ cum abiissent, ecce quidam de custodibus venerunt in civitatem, et nuntiaverunt principibus sacerdotum omnia quæ facta fuerant.
40N||28||12||244380	Et congregati cum senioribus consilio accepto, pecuniam copiosam dederunt militibus,
40N||28||13||244390	dicentes : Dicite quia discipuli ejus nocte venerunt, et furati sunt eum, nobis dormientibus.
40N||28||14||244400	Et si hoc auditum fuerit a præside, nos suadebimus ei, et securos vos faciemus.
40N||28||15||244410	At illi, accepta pecunia, fecerunt sicut erant edocti. Et divulgatum est verbum istud apud Judæos, usque in hodiernum diem.
40N||28||16||244420	Undecim autem discipuli abierunt in Galilæam in montem ubi consituerat illis Jesus.
40N||28||17||244430	Et videntes eum adoraverunt : quidam autem dubitaverunt.
40N||28||18||244440	Et accedens Jesus locutus est eis, dicens : Data est mihi omnis potestas in cælo et in terra :
40N||28||19||244450	euntes ergo docete omnes gentes : baptizantes eos in nomine Patris, et Filii, et Spiritus Sancti :
40N||28||20||244460	docentes eos servare omnia quæcumque mandavi vobis : et ecce ego vobiscum sum omnibus diebus, usque ad consummationem sæculi.
41N||1||1||244470	Initium Evangelii Jesu Christi, Filii Dei.
41N||1||2||244480	Sicut scriptum est in Isaia propheta : Ecce ego mitto angelum meum ante faciem tuam, qui præparabit viam tuam ante te.
41N||1||3||244490	Vox clamantis in deserto : Parate viam Domini, rectas facite semitas ejus.
41N||1||4||244500	Fuit Joannes in deserto baptizans, et prædicans baptismum pœnitentiæ in remissionem peccatorum.
41N||1||5||244510	Et egrediebatur ad eum omnis Judææ regio, et Jerosolymitæ universi, et baptizabantur ab illo in Jordanis flumine, confitentes peccata sua.
41N||1||6||244520	Et erat Joannes vestitus pilis cameli, et zona pellicea circa lumbos ejus, et locustas et mel silvestre edebat.
41N||1||7||244530	Et prædicabat dicens : Venit fortior post me, cujus non sum dignus procumbens solvere corrigiam calceamentorum ejus.
41N||1||8||244540	Ego baptizavi vos aqua, ille vero baptizabit vos Spiritu Sancto.
41N||1||9||244550	Et factum est : in diebus illis venit Jesus a Nazareth Galilææ : et baptizatus est a Joanne in Jordane.
41N||1||10||244560	Et statim ascendens de aqua, vidit cælos apertos, et Spiritum tamquam columbam descendentem, et manentem in ipso.
41N||1||11||244570	Et vox facta est de cælis : Tu es Filius meus dilectus, in te complacui.
41N||1||12||244580	Et statim Spiritus expulit eum in desertum.
41N||1||13||244590	Et erat in deserto quadraginta diebus, et quadraginta noctibus : et tentabatur a Satana : eratque cum bestiis, et angeli ministrabant illi.
41N||1||14||244600	Postquam autem traditus est Joannes, venit Jesus in Galilæam, prædicans Evangelium regni Dei,
41N||1||15||244610	et dicens : Quoniam impletum est tempus, et appropinquavit regnum Dei : pœnitemini, et credite Evangelio.
41N||1||16||244620	Et præteriens secus mare Galilææ, vidit Simonem, et Andream fratrem ejus, mittentes retia in mare (erant enim piscatores),
41N||1||17||244630	et dixit eis Jesus : Venite post me, et faciam vos fieri piscatores hominum.
41N||1||18||244640	Et protinus relictis retibus, secuti sunt eum.
41N||1||19||244650	Et progressus inde pusillum, vidit Jacobum Zebedæi, et Joannem fratrem ejus, et ipsos componentes retia in navi :
41N||1||20||244660	et statim vocavit illos. Et relicto patre suo Zebedæo in navi cum mercenariis, secuti sunt eum.
41N||1||21||244670	Et ingrediuntur Capharnaum : et statim sabbatis ingressus in synagogam, docebat eos.
41N||1||22||244680	Et stupebant super doctrina ejus : erat enim docens eos quasi potestatem habens, et non sicut scribæ.
41N||1||23||244690	Et erat in synagoga eorum homo in spiritu immundo : et exclamavit,
41N||1||24||244700	dicens : Quid nobis et tibi, Jesu Nazarene ? venisti perdere nos ? scio qui sis, Sanctus Dei.
41N||1||25||244710	Et comminatus est ei Jesus, dicens : Obmutesce, et exi de homine.
41N||1||26||244720	Et discerpens eum spiritus immundus, et exclamans voce magna, exiit ab eo.
41N||1||27||244730	Et mirati sunt omnes, ita ut conquirerent inter se dicentes : Quidnam est hoc ? quænam doctrina hæc nova ? quia in potestate etiam spiritibus immundis imperat, et obediunt ei.
41N||1||28||244740	Et processit rumor ejus statim in omnem regionem Galilææ.
41N||1||29||244750	Et protinus egredientes de synagoga, venerunt in domum Simonis et Andreæ, cum Jacobo et Joanne.
41N||1||30||244760	Decumbebat autem socrus Simonis febricitans : et statim dicunt ei de illa.
41N||1||31||244770	Et accedens elevavit eam, apprehensa manu ejus : et continuo dimisit eam febris, et ministrabat eis.
41N||1||32||244780	Vespere autem facto cum occidisset sol, afferebant ad eum omnes male habentes, et dæmonia habentes :
41N||1||33||244790	et erat omnis civitas congregata ad januam.
41N||1||34||244800	Et curavit multos, qui vexabantur variis languoribus, et dæmonia multa ejiciebat, et non sinebat ea loqui, quoniam sciebant eum.
41N||1||35||244810	Et diluculo valde surgens, egressus abiit in desertum locum, ibique orabat.
41N||1||36||244820	Et prosecutus est eum Simon, et qui cum illo erant.
41N||1||37||244830	Et cum invenissent eum, dixerunt ei : Quia omnes quærunt te.
41N||1||38||244840	Et ait illis : Eamus in proximos vicos, et civitates, ut et ibi prædicem : ad hoc enim veni.
41N||1||39||244850	Et erat prædicans in synagogis eorum, et in omni Galilæa, et dæmonia ejiciens.
41N||1||40||244860	Et venit ad eum leprosus deprecans eum : et genu flexo dixit ei : Si vis, potes me mundare.
41N||1||41||244870	Jesus autem misertus ejus, extendit manum suam : et tangens eum, ait illi : Volo : mundare.
41N||1||42||244880	Et cum dixisset, statim discessit ab eo lepra, et mundatus est.
41N||1||43||244890	Et comminatus est ei, statimque ejecit illum,
41N||1||44||244900	et dicit ei : Vide nemini dixeris : sed vade, ostende te principi sacerdotum, et offer pro emundatione tua, quæ præcepit Moyses in testimonium illis.
41N||1||45||244910	At ille egressus cœpit prædicare, et diffamare sermonem, ita ut jam non posset manifeste introire in civitatem, sed foris in desertis locis esset, et conveniebant ad eum undique.
41N||2||1||244920	Et iterum intravit Capharnaum post dies,
41N||2||2||244930	et auditum est quod in domo esset, et convenerunt multi, ita ut non caperet neque ad januam, et loquebatur eis verbum.
41N||2||3||244940	Et venerunt ad eum ferentes paralyticum, qui a quatuor portabatur.
41N||2||4||244950	Et cum non possent offerre eum illi præ turba, nudaverunt tectum ubi erat : et patefacientes submiserunt grabatum in quo paralyticus jacebat.
41N||2||5||244960	Cum autem vidisset Jesus fidem illorum, ait paralytico : Fili, dimittuntur tibi peccata tua.
41N||2||6||244970	Erant autem illic quidam de scribis sedentes, et cogitantes in cordibus suis :
41N||2||7||244980	Quid hic sic loquitur ? blasphemat. Quis potest dimittere peccata, nisi solus Deus ?
41N||2||8||244990	Quo statim cognito Jesus spiritu suo, quia sic cogitarent intra se, dicit illis : Quid ista cogitatis in cordibus vestris ?
41N||2||9||245000	Quid est facilius dicere paralytico : Dimittuntur tibi peccata tua : an dicere : Surge, tolle grabatum tuum, et ambula ?
41N||2||10||245010	Ut autem sciatis quia Filius hominis habet potestatem in terra dimittendi peccata (ait paralytico),
41N||2||11||245020	tibi dico : Surge, tolle grabatum tuum, et vade in domum tuam.
41N||2||12||245030	Et statim surrexit ille : et, sublato grabato, abiit coram omnibus, ita ut mirarentur omnes, et honorificent Deum, dicentes : Quia numquam sic vidimus.
41N||2||13||245040	Et egressus est rursus ad mare, omnisque turba veniebat ad eum, et docebat eos.
41N||2||14||245050	Et cum præteriret, vidit Levi Alphæi sedentem ad telonium, et ait illi : Sequere me. Et surgens secutus est eum.
41N||2||15||245060	Et factum est, cum accumberet in domo illius, multi publicani et peccatores simul discumbebant cum Jesu et discipulis ejus : erant enim multi, qui et sequebantur eum.
41N||2||16||245070	Et scribæ et pharisæi videntes quia manducaret cum publicanis et peccatoribus, dicebant discipulis ejus : Quare cum publicanis et peccatoribus manducat et bibit Magister vester ?
41N||2||17||245080	Hoc audito Jesus ait illis : Non necesse habent sani medico, sed qui male habent : non enim veni vocare justos, sed peccatores.
41N||2||18||245090	Et erant discipuli Joannis et pharisæi jejunantes : et veniunt, et dicunt illi : Quare discipuli Joannis et pharisæorum jejunant, tui autem discipuli non jejunant ?
41N||2||19||245100	Et ait illis Jesus : Numquid possunt filii nuptiarum, quamdiu sponsus cum illis est, jejunare ? Quanto tempore habent secum sponsum, non possunt jejunare.
41N||2||20||245110	Venient autem dies cum auferetur ab eis sponsus : et tunc jejunabunt in illis diebus.
41N||2||21||245120	Nemo assumentum panni rudis assuit vestimento veteri : alioquin aufert supplementum novum a veteri, et major scissura fit.
41N||2||22||245130	Et nemo mittit vinum novum in utres veteres : alioquin dirumpet vinum utres, et vinum effundetur, et utres peribunt : sed vinum novum in utres novos mitti debet.
41N||2||23||245140	Et factum est iterum Dominus sabbatis ambularet per sata, et discipuli ejus cœperunt progredi, et vellere spicas.
41N||2||24||245150	Pharisæi autem dicebant ei : Ecce, quid faciunt sabbatis quod non licet ?
41N||2||25||245160	Et ait illis : Numquam legistis quid fecerit David, quando necessitatem habuit, et esuriit ipse, et qui cum eo erant ?
41N||2||26||245170	quomodo introibit in domum Dei sub Abiathar principe sacerdotum, et panes propositionis manducavit, quos non licebat manducare, nisi sacerdotibus, et dedit eis qui cum eo erant ?
41N||2||27||245180	Et dicebat eis : Sabbatum propter hominem factum est, et non homo propter sabbatum.
41N||2||28||245190	Itaque Dominus est Filius hominis, etiam sabbati.
41N||3||1||245200	Et introivit iterum in synagogam : et erat ibi homo habens manum aridam.
41N||3||2||245210	Et observabant eum, si sabbatis curaret, ut accusarent illum.
41N||3||3||245220	Et ait homini habenti manum aridam : Surge in medium.
41N||3||4||245230	Et dicit eis : Licet sabbatis benefacere, an male ? animam salvam facere, an perdere ? At illi tacebant.
41N||3||5||245240	Et circumspiciens eos cum ira, contristatus super cæcitate cordis eorum, dicit homini : Extende manum tuam. Et extendit, et restituta est manus illi.
41N||3||6||245250	Exeuntes autem pharisæi, statim cum Herodianis consilium faciebant adversus eum quomodo eum perderent.
41N||3||7||245260	Jesus autem cum discipulis suis secessit ad mare : et multa turba a Galilæa et Judæa secuta est eum,
41N||3||8||245270	et ab Jerosolymis, et ab Idumæa, et trans Jordanem : et qui circa Tyrum et Sidonem multitudo magna, audientes quæ faciebat, venerunt ad eum.
41N||3||9||245280	Et dicit discipulis suis ut navicula sibi deserviret propter turbam, ne comprimerent eum :
41N||3||10||245290	multos enim sanabat, ita ut irruerent in eum ut illum tangerent, quotquot habebant plagas.
41N||3||11||245300	Et spiritus immundi, cum illum videbant, procidebant ei : et clamabant, dicentes :
41N||3||12||245310	Tu es Filius Dei. Et vehementer comminabatur eis ne manifestarent illum.
41N||3||13||245320	Et ascendens in montem vocavit ad se quos voluit ipse : et venerunt ad eum.
41N||3||14||245330	Et fecit ut essent duodecim cum illo : et ut mitteret eos prædicare.
41N||3||15||245340	Et dedit illis potestatem curandi infirmitates et ejiciendi dæmonia.
41N||3||16||245350	Et imposuit Simoni nomen Petrus :
41N||3||17||245360	et Jacobum Zebedæi, et Joannem fratrem Jacobi, et imposuit eis nomina Boanerges, quod est, Filii tonitrui :
41N||3||18||245370	et Andræam, et Philippum, et Bartholomæum, et Matthæum, et Thomam, et Jacobum Alphæi, et Thaddæum, et Simonem Cananæum,
41N||3||19||245380	et Judas Iscariotem, qui et tradidit illum.
41N||3||20||245390	Et veniunt ad domum : et convenit iterum turba, ita ut non possent neque panem manducare.
41N||3||21||245400	Et cum audissent sui, exierunt tenere eum : dicebant enim : Quoniam in furorem versus est.
41N||3||22||245410	Et scribæ, qui ab Jerosolymis descenderant, dicebant : Quoniam Beelzebub habet, et quia in principe dæmoniorum ejicit dæmonia.
41N||3||23||245420	Et convocatis eis in parabolis dicebat illis : Quomodo potest Satanas Satanam ejicere ?
41N||3||24||245430	Et si regnum in se dividatur, non potest regnum illud stare.
41N||3||25||245440	Et si domus super semetipsam dispertiatur, non potest domus illa stare.
41N||3||26||245450	Et si Satanas consurrexerit in semetipsum, dispertitus est, et non poterit stare, sed finem habet.
41N||3||27||245460	Nemo potest vasa fortis ingressus in domum diripere, nisi prius fortem alliget, et tunc domum ejus diripiet.
41N||3||28||245470	Amen dico vobis, quoniam omnia dimittentur filiis hominum peccata, et blasphemiæ quibus blasphemaverint :
41N||3||29||245480	qui autem blasphemaverit in Spiritum Sanctum, non habebit remissionem in æternum, sed reus erit æterni delicti.
41N||3||30||245490	Quoniam dicebant : Spiritum immundum habet.
41N||3||31||245500	Et veniunt mater ejus et fratres : et foris stantes miserunt ad eum vocantes eum,
41N||3||32||245510	et sedebat circa eum turba : et dicunt ei : Ecce mater tua et fratres tui foris quærunt te.
41N||3||33||245520	Et respondens eis, ait : Quæ est mater mea et fratres mei ?
41N||3||34||245530	Et circumspiciens eos, qui in circuitu ejus sedebant, ait : Ecce mater mea et fratres mei.
41N||3||35||245540	Qui enim fecerit voluntatem Dei, hic frater meus, et soror mea, et mater est.
41N||4||1||245550	Et iterum cœpit docere ad mare : et congregata est ad eum turba multa, ita ut navim ascendens sederet in mari, et omnis turba circa mare super terram erat :
41N||4||2||245560	et docebat eos in parabolis multa, et dicebat illis in doctrina sua :
41N||4||3||245570	Audite : ecce exiit seminans ad seminandum.
41N||4||4||245580	Et dum seminat, aliud cecidit circa viam, et venerunt volucres cæli, et comederunt illud.
41N||4||5||245590	Aliud vero cecidit super petrosa, ubi non habuit terram multam : et statim exortum est, quoniam non habebat altitudinem terræ :
41N||4||6||245600	et quando exortus est sol, exæstuavit : et eo quod non habebat radicem, exaruit.
41N||4||7||245610	Et aliud cecidit in spinas : et ascenderunt spinæ, et suffocaverunt illud, et fructum non dedit.
41N||4||8||245620	Et aliud cecidit in terram bonam : et dabat fructum ascendentem et crescentem, et afferebat unum triginta, unum sexaginta, et unum centum.
41N||4||9||245630	Et dicebat : Qui habet aures audiendi, audiat.
41N||4||10||245640	Et cum esset singularis, interrogaverunt eum hi qui cum eo erant duodecim, parabolam.
41N||4||11||245650	Et dicebat eis : Vobis datum est nosse mysterium regni Dei : illis autem, qui foris sunt, in parabolis omnia fiunt :
41N||4||12||245660	ut videntes videant, et non videant : et audientes audiant, et non intelligant : nequando convertantur, et dimittantur eis peccata.
41N||4||13||245670	Et ait illis : Nescitis parabolam hanc ? Et quomodo omnes parabolas cognoscetis ?
41N||4||14||245680	Qui seminat, verbum seminat.
41N||4||15||245690	Hi autem sunt, qui circa viam, ubi seminatur verbum, et cum audierint, confestim venit Satanas, et aufert verbum, quod seminatum est in cordibus eorum.
41N||4||16||245700	Et hi sunt similiter, qui super petrosa seminantur : qui cum audierint verbum, statim cum gaudio accipiunt illud :
41N||4||17||245710	et non habent radicem in se, sed temporales sunt : deinde orta tribulatione et persecutione propter verbum, confestim scandalizantur.
41N||4||18||245720	Et alii sunt qui in spinas seminantur : hi sunt qui verbum audiunt,
41N||4||19||245730	et ærumnæ sæculi, et deceptio divitiarum, et circa reliqua concupiscentiæ introëuntes suffocant verbum, et sine fructu efficitur.
41N||4||20||245740	Et hi sunt qui super terram bonam seminati sunt, qui audiunt verbum, et suscipiunt, et fructificant, unum triginta, unum sexaginta, et unum centum.
41N||4||21||245750	Et dicebat illis : Numquid venit lucerna ut sub modo ponatur, aut sub lecto ? nonne ut super candelabrum ponatur ?
41N||4||22||245760	Non est enim aliquid absconditum, quod non manifestetur : nec factum est occultum, sed ut in palam veniat.
41N||4||23||245770	Si quis habet aures audiendi, audiat.
41N||4||24||245780	Et dicebat illis : Videte quid audiatis. In qua mensura mensi fueritis, remetietur vobis, et adjicietur vobis.
41N||4||25||245790	Qui enim habet, dabitur illi : et qui non habet, etiam quod habet auferetur ab eo.
41N||4||26||245800	Et dicebat : Sic est regnum Dei, quemadmodum si homo jaciat sementem in terram,
41N||4||27||245810	et dormiat, et exsurgat nocte et die, et semen germinet, et increscat dum nescit ille.
41N||4||28||245820	Ultro enim terra fructificat, primum herbam, deinde spicam, deinde plenum frumentum in spica.
41N||4||29||245830	Et cum producerit fructus, statim mittit falcem, quoniam adsit messis.
41N||4||30||245840	Et dicebat : Cui assimilabimus regnum Dei ? aut cui parabolæ comparabimus illud ?
41N||4||31||245850	Sicut granum sinapis, quod cum seminatum fuerit in terra, minus est omnibus seminibus, quæ sunt in terra :
41N||4||32||245860	et cum seminatum fuerit, ascendit, et fit majus omnibus oleribus, et facit ramos magnos, ita ut possint sub umbra ejus aves cæli habitare.
41N||4||33||245870	Et talibus multis parabolis loquebatur eis verbum, prout poterant audire :
41N||4||34||245880	sine parabola autem non loquebatur eis : seorsum autem discipulis suis disserebat omnia.
41N||4||35||245890	Et ait illis in illa die, cum sero esset factum : Transeamus contra.
41N||4||36||245900	Et dimittentes turbam, assumunt eum ita ut erat in navi : et aliæ naves erant cum illo.
41N||4||37||245910	Et facta est procella magna venti, et fluctus mittebat in navim, ita ut impleretur navis.
41N||4||38||245920	Et erat ipse in puppi super cervical dormiens : et excitant eum, et dicunt illi : Magister, non ad te pertinet, quia perimus ?
41N||4||39||245930	Et exsurgens comminatus est vento, et dixit mari : Tace, obmutesce. Et cessavit ventus : et facta est tranquillitas magna.
41N||4||40||245940	Et ait illis : Quid timidi estis ? necdum habetis fidem ? et timuerunt timore magno, et dicebant ad alterutrum : Quis, putas, est iste, quia et ventus et mare obediunt ei ?
41N||5||1||245950	Et venerunt trans fretum maris in regionem Gerasenorum.
41N||5||2||245960	Et exeunti ei de navi, statim occurrit de monumentis homo in spiritu immundo,
41N||5||3||245970	qui domicilium habebat in monumentis, et neque catenis jam quisquam poterat eum ligare :
41N||5||4||245980	quoniam sæpe compedibus et catenis vinctus, dirupisset catenas, et compedes comminuisset, et nemo poterat eum domare :
41N||5||5||245990	et semper die ac nocte in monumentis, et in montibus erat, clamans, et concidens se lapidibus.
41N||5||6||246000	Videns autem Jesum a longe, cucurrit, et adoravit eum :
41N||5||7||246010	et clamans voce magna dixit : Quid mihi et tibi, Jesu Fili Dei altissimi ? adjuro te per Deum, ne me torqueas.
41N||5||8||246020	Dicebat enim illi : Exi spiritus immunde ab homine.
41N||5||9||246030	Et interrogabat eum : Quod tibi nomen est ? Et dicit ei : Legio mihi nomen est, quia multi sumus.
41N||5||10||246040	Et deprecabatur eum multum, ne se expelleret extra regionem.
41N||5||11||246050	Erat autem ibi circa montem grex porcorum magnus, pascens.
41N||5||12||246060	Et deprecabantur eum spiritus, dicentes : Mitte nos in porcos ut in eos introëamus.
41N||5||13||246070	Et concessit eis statim Jesus. Et exeuntes spiritus immundi introierunt in porcos : et magno impetu grex præcipitatus est in mare ad duo millia, et suffocati sunt in mari.
41N||5||14||246080	Qui autem pascebant eos, fugerunt, et nuntiaverunt in civitatem et in agros. Et egressi sunt videre quid esset factum :
41N||5||15||246090	et veniunt ad Jesum : et vident illum qui a dæmonio vexabatur, sedentem, vestitum, et sanæ mentis, et timuerunt.
41N||5||16||246100	Et narraverunt illis, qui viderant, qualiter factum esset ei qui dæmonium habuerat, et de porcis.
41N||5||17||246110	Et rogare cœperunt eum ut discederet de finibus eorum.
41N||5||18||246120	Cumque ascenderet navim, cœpit illum deprecari, qui a dæmonio vexatus fuerat, ut esset cum illo,
41N||5||19||246130	et non admisit eum, sed ait illi : Vade in domum tuam ad tuos, et annuntia illis quanta tibi Dominus fecerit, et misertus sit tui.
41N||5||20||246140	Et abiit, et cœpit prædicare in Decapoli, quanta sibi fecisset Jesus : et omnes mirabantur.
41N||5||21||246150	Et cum transcendisset Jesus in navi rursum trans fretum, convenit turba multa ad eum, et erat circa mare.
41N||5||22||246160	Et venit quidam de archisynagogis nomine Jairus, et videns eum procidit ad pedes ejus,
41N||5||23||246170	et deprecabatur eum multum, dicens : Quoniam filia mea in extremis est, veni, impone manum super eam, ut salva sit, et vivat.
41N||5||24||246180	Et abiit cum illo, et sequebatur eum turba multa, et comprimebant eum.
41N||5||25||246190	Et mulier, quæ erat in profluvio sanguinis annis duodecim,
41N||5||26||246200	et fuerat multa perpessa a compluribus medicis : et erogaverat omnia sua, nec quidquam profecerat, sed magis deterius habebat :
41N||5||27||246210	cum audisset de Jesu, venit in turba retro, et tetigit vestimentum ejus :
41N||5||28||246220	dicebat enim : Quia si vel vestimentum ejus tetigero, salva ero.
41N||5||29||246230	Et confestim siccatus est fons sanguinis ejus : et sensit corpore quia sanata esset a plaga.
41N||5||30||246240	Et statim Jesus in semetipso cognoscens virtutem quæ exierat de illo, conversus ad turbam, aiebat : Quis tetigit vestimenta mea ?
41N||5||31||246250	Et dicebant ei discipuli sui : Vides turbam comprimentem te, et dicis : Quis me tetigit ?
41N||5||32||246260	Et circumspiciebat videre eam, quæ hoc fecerat.
41N||5||33||246270	Mulier vero timens et tremens, sciens quod factum esset in se, venit et procidit ante eum, et dixit ei omnem veritatem.
41N||5||34||246280	Ille autem dixit ei : Filia, fides tua te salvam fecit : vade in pace, et esto sana a plaga tua.
41N||5||35||246290	Adhuc eo loquente, veniunt ab archisynagago, dicentes : Quia filia tua mortua est : quid ultra vexas magistrum ?
41N||5||36||246300	Jesus autem audito verbo quod dicebatur, ait archisynagogo : Noli timere : tantummodo crede.
41N||5||37||246310	Et non admisit quemquam se sequi nisi Petrum, et Jacobum, et Joannem fratrem Jacobi.
41N||5||38||246320	Et veniunt in domum archisynagogi, et videt tumultum, et flentes, et ejulantes multum.
41N||5||39||246330	Et ingressus, ait illis : Quid turbamini, et ploratis ? puella non est mortua, sed dormit.
41N||5||40||246340	Et irridebant eum. Ipse vero ejectis omnibus assumit patrem, et matrem puellæ, et qui secum erant, et ingreditur ubi puella erat jacens.
41N||5||41||246350	Et tenens manum puellæ, ait illi : Talitha cumi, quod est interpretatum : Puella (tibi dico), surge.
41N||5||42||246360	Et confestim surrexit puella, et ambulabat : erat autem annorum duodecim : et obstupuerunt stupore magno.
41N||5||43||246370	Et præcepit illis vehementer ut nemo id sciret : et dixit dari illi manducare.
41N||6||1||246380	Et egressus inde, abiit in patriam suam : et sequebantur eum discipuli sui :
41N||6||2||246390	et facto sabbato cœpit in synagoga docere : et multi audientes admirabantur in doctrina ejus, dicentes : Unde huic hæc omnia ? et quæ est sapientia, quæ data est illi, et virtutes tales, quæ per manus ejus efficiuntur ?
41N||6||3||246400	Nonne hic est faber, filius Mariæ, frater Jacobi, et Joseph, et Judæ, et Simonis ? nonne et sorores ejus hic nobiscum sunt ? Et scandalizabantur in illo.
41N||6||4||246410	Et dicebat illis Jesus : Quia non est propheta sine honore nisi in patria sua, et in domo sua, et in cognatione sua.
41N||6||5||246420	Et non poterat ibi virtutem ullam facere, nisi paucos infirmos impositis manibus curavit :
41N||6||6||246430	et mirabatur propter incredulitatem eorum, et circuibat castella in circuitu docens.
41N||6||7||246440	Et vocavit duodecim : et cœpit eos mittere binos, et dabat illis potestatem spirituum immundorum.
41N||6||8||246450	Et præcepit eis ne quid tollerent in via, nisi virgam tantum : non peram, non panem, neque in zona æs,
41N||6||9||246460	sed calceatos sandaliis, et ne induerentur duabus tunicis.
41N||6||10||246470	Et dicebat eis : Quocumque introieritis in domum, illic manete donec exeatis inde :
41N||6||11||246480	et quicumque non receperint vos, nec audierint vos, exeuntes inde, excutite pulverem de pedibus vestris in testimonium illis.
41N||6||12||246490	Et exeuntes prædicabant ut pœnitentiam agerent :
41N||6||13||246500	et dæmonia multa ejiciebant, et ungebant oleo multos ægros, et sanabant.
41N||6||14||246510	Et audivit rex Herodes (manifestum enim factum est nomen ejus), et dicebat : Quia Joannes Baptista resurrexit a mortuis : et propterea virtutes operantur in illo.
41N||6||15||246520	Alii autem dicebant : Quia Elias est ; alii vero dicebant : Quia propheta est, quasi unus ex prophetis.
41N||6||16||246530	Quo audito Herodes ait : Quem ego decollavi Joannem, hic a mortuis resurrexit.
41N||6||17||246540	Ipse enim Herodes misit, ac tenuit Joannem, et vinxit eum in carcere propter Herodiadem uxorem Philippi fratris sui, quia duxerat eam.
41N||6||18||246550	Dicebat enim Joannes Herodi : Non licet tibi habere uxorem fratris tui.
41N||6||19||246560	Herodias autem insidiabatur illi : et volebat occidere eum, nec poterat.
41N||6||20||246570	Herodes enim metuebat Joannem, sciens eum virum justum et sanctum : et custodiebat eum, et audito eo multa faciebat, et libenter eum audiebat.
41N||6||21||246580	Et cum dies opportunus accidisset, Herodes natalis sui cœnam fecit principibus, et tribunis, et primis Galilææ :
41N||6||22||246590	cumque introisset filia ipsius Herodiadis, et saltasset, et placuisset Herodi, simulque recumbentibus, rex ait puellæ : Pete a me quod vis, et dabo tibi :
41N||6||23||246600	et juravit illi : Quia quidquid petieris dabo tibi, licet dimidium regni mei.
41N||6||24||246610	Quæ cum exisset, dixit matri suæ : Quid petam ? At illa dixit : Caput Joannis Baptistæ.
41N||6||25||246620	Cumque introisset statim cum festinatione ad regem, petivit dicens : Volo ut protinus des mihi in disco caput Joannis Baptistæ.
41N||6||26||246630	Et contristatus est rex : propter jusjurandum, et propter simul discumbentes, noluit eam contristare :
41N||6||27||246640	sed misso speculatore præcepit afferri caput ejus in disco. Et decollavit eum in carcere,
41N||6||28||246650	et attulit caput ejus in disco : et dedit illud puellæ, et puella dedit matri suæ.
41N||6||29||246660	Quo audito, discipuli ejus venerunt, et tulerunt corpus ejus : et posuerunt illud in monumento.
41N||6||30||246670	Et convenientes Apostoli ad Jesum, renuntiaverunt ei omnia quæ egerant, et docuerant.
41N||6||31||246680	Et ait illis : Venite seorsum in desertum locum, et requiescite pusillum. Erant enim qui veniebant et redibant multi : et nec spatium manducandi habebant.
41N||6||32||246690	Et ascendentes in navim, abierunt in desertum locum seorsum.
41N||6||33||246700	Et viderunt eos abeuntes, et cognoverunt multi : et pedestres de omnibus civitatibus concurrerunt illuc, et prævenerunt eos.
41N||6||34||246710	Et exiens vidit turbam multam Jesus : et misertus est super eos, quia erant sicut oves non habentes pastorem, et cœpit docere multa.
41N||6||35||246720	Et cum jam hora multa fieret, accesserunt discipuli ejus, dicentes : Desertus est locus hic, et jam hora præteriit :
41N||6||36||246730	dimitte illos, ut euntes in proximas villas et vicos, emant sibi cibos, quos manducent.
41N||6||37||246740	Et respondens ait illis : Date illis vos manducare. Et dixerunt ei : Euntes emamus ducentis denariis panes, et dabimus illis manducare.
41N||6||38||246750	Et dicit eis : Quot panes habetis ? ite, et videte. Et cum cognovissent, dicunt : Quinque, et duos pisces.
41N||6||39||246760	Et præcepit illis ut accumbere facerent omnes secundum contubernia super viride fœnum.
41N||6||40||246770	Et discubuerunt in partes per centenos et quinquagenos.
41N||6||41||246780	Et acceptis quinque panibus et duobus pisces, intuens in cælum, benedixit, et fregit panes, et dedit discipulis suis, ut ponerent ante eos : et duos pisces divisit omnibus.
41N||6||42||246790	Et manducaverunt omnes, et saturati sunt.
41N||6||43||246800	Et sustulerunt reliquias, fragmentorum duodecim cophinos plenos, et de piscibus.
41N||6||44||246810	Erant autem qui manducaverunt quinque millia virorum.
41N||6||45||246820	Et statim coëgit discipulos suos ascendere navim, ut præcederent eum trans fretum ad Bethsaidam, dum ipse dimitteret populum.
41N||6||46||246830	Et cum dimisisset eos, abiit in montem orare.
41N||6||47||246840	Et cum sero esset, erat navis in medio mari et ipse solus in terra.
41N||6||48||246850	Et videns eos laborantes in remigando (erat enim ventus contrarius eis) et circa quartam vigiliam noctis venit ad eos ambulans supra mare : et volebat præterire eos.
41N||6||49||246860	At illi ut viderunt eum ambulantem supra mare, putaverunt phantasma esse, et exclamaverunt.
41N||6||50||246870	Omnes enim viderunt eum, et conturbati sunt. Et statim locutus est cum eis, et dixit eis : Confidite, ego sum : nolite timere.
41N||6||51||246880	Et ascendit ad illos in navim, et cessavit ventus. Et plus magis intra se stupebant :
41N||6||52||246890	non enim intellexerunt de panibus : erat enim cor eorum obcæcatum.
41N||6||53||246900	Et cum transfretassent, venerunt in terram Genesareth, et applicuerunt.
41N||6||54||246910	Cumque egressi essent de navi, continuo cognoverunt eum :
41N||6||55||246920	et percurrentes universam regionem illam, cœperunt in grabatis eos, qui se male habebant, circumferre, ubi audiebant eum esse.
41N||6||56||246930	Et quocumque introibat, in vicos, vel in villas aut civitates, in plateis ponebant infirmos, et deprecabantur eum, ut vel fimbriam vestimenti ejus tangerent, et quotquot tangebant eum, salvi fiebant.
41N||7||1||246940	Et conveniunt ad eum pharisæi, et quidam de scribis, venientes ab Jerosolymis.
41N||7||2||246950	Et cum vidissent quosdam ex discipulis ejus communibus manibus, id est non lotis, manducare panes, vituperaverunt.
41N||7||3||246960	Pharisæi enim, et omnes Judæi, nisi crebro laverint manus, non manducant, tenentes traditionem seniorum :
41N||7||4||246970	et a foro nisi baptizentur, non comedunt : et alia multa sunt, quæ tradita sunt illis servare, baptismata calicum, et urceorum, et æramentorum, et lectorum :
41N||7||5||246980	et interrogabant eum pharisæi et scribæ : Quare discipuli tui non ambulant juxta traditionem seniorum, sed communibus manibus manducant panem ?
41N||7||6||246990	At ille respondens, dixit eis : Bene prophetavit Isaias de vobis hypocritis, sicut scriptum est : Populus hic labiis me honorat, cor autem eorum longe est a me :
41N||7||7||247000	in vanum autem me colunt, docentes doctrinas, et præcepta hominum.
41N||7||8||247010	Relinquentes enim mandatum Dei, tenetis traditionem hominum, baptismata urceorum et calicum : et alia similia his facitis multa.
41N||7||9||247020	Et dicebat illis : Bene irritum facitis præceptum Dei, ut traditionem vestram servetis.
41N||7||10||247030	Moyses enim dixit : Honora patrem tuum, et matrem tuam. Et : Qui maledixerit patri, vel matri, morte moriatur.
41N||7||11||247040	Vos autem dicitis : Si dixerit homo patri, aut matri, Corban (quod est donum) quodcumque ex me, tibi profuerit :
41N||7||12||247050	et ultra non dimittitis eum quidquam facere patri suo, aut matri,
41N||7||13||247060	rescindentes verbum Dei per traditionem vestram, quam tradidistis : et similia hujusmodi multa facitis.
41N||7||14||247070	Et advocans iterum turbam, dicebat illis : Audite me omnes, et intelligite.
41N||7||15||247080	Nihil est extra hominem introiens in eum, quod possit eum coinquare, sed quæ de homine procedunt illa sunt quæ communicant hominem.
41N||7||16||247090	Si quis habet aures audiendi, audiat.
41N||7||17||247100	Et cum introisset in domum a turba, interrogabant eum discipuli ejus parabolam.
41N||7||18||247110	Et ait illis : Sic et vos imprudentes estis ? Non intelligitis quia omne extrinsecus introiens in hominem, non potest eum communicare :
41N||7||19||247120	quia non intrat in cor ejus, sed in ventrum vadit, et in secessum exit, purgans omnes escas ?
41N||7||20||247130	Dicebat autem, quoniam quæ de homine exeunt, illa communicant hominem.
41N||7||21||247140	Ab intus enim de corde hominum malæ cogitationes procedunt, adulteria, fornicationes, homicidia,
41N||7||22||247150	furta, avaritiæ, nequitiæ, dolus, impudicitiæ, oculus malus, blasphemia, superbia, stultitia.
41N||7||23||247160	Omnia hæc mala ab intus procedunt, et communicant hominem.
41N||7||24||247170	Et inde surgens abiit in fines Tyri et Sidonis : et ingressus domum, neminem voluit scire, et non potuit latere.
41N||7||25||247180	Mulier enim statim ut audivit de eo, cujus filia habebat spiritum immundum, intravit, et procidit ad pedes ejus.
41N||7||26||247190	Erat enim mulier gentilis, Syrophœnissa genere. Et rogabat eum ut dæmonium ejiceret de filia ejus.
41N||7||27||247200	Qui dixit illi : Sine prius saturari filios : non est enim bonum sumere panem filiorum, et mittere canibus.
41N||7||28||247210	At illa respondit, et dixit illi : Utique Domine, nam et catelli comedunt sub mensa de micis puerorum.
41N||7||29||247220	Et ait illi : Propter hunc sermonem vade : exiit dæmonium a filia tua.
41N||7||30||247230	Et cum abiisset domum suam, invenit puellam jacentem supra lectum, et dæmonium exiisse.
41N||7||31||247240	Et iterum exiens de finibus Tyri, venit per Sidonem ad mare Galilææ inter medios fines Decapoleos.
41N||7||32||247250	Et adducunt ei surdum, et mutum, et deprecabantur eum, ut imponat illi manum.
41N||7||33||247260	Et apprehendens eum de turba seorsum, misit digitos suos in auriculas ejus : et exspuens, tetigit linguam ejus :
41N||7||34||247270	et suscipiens in cælum, ingemuit, et ait illi : Ephphetha, quod est, Adaperire.
41N||7||35||247280	Et statim apertæ sunt aures ejus, et solutum est vinculum linguæ ejus, et loquebatur recte.
41N||7||36||247290	Et præcepit illis ne cui dicerent. Quanto autem eis præcipiebat, tanto magis plus prædicabant :
41N||7||37||247300	et eo amplius admirabantur, dicentes : Bene omnia fecit : et surdos fecit audire, et mutos loqui.
41N||8||1||247310	In diebus illis iterum cum turba multa esset, nec haberent quod manducarent, convocatis discipulis, ait illis :
41N||8||2||247320	Misereor super turbam : quia ecce jam triduo sustinent me, nec habent quod manducent :
41N||8||3||247330	et si dimisero eos jejunos in domum suam, deficient in via : quidam enim ex eis de longe venerunt.
41N||8||4||247340	Et responderunt ei discipuli sui : Unde illos quis poterit saturare panibus in solitudine ?
41N||8||5||247350	Et interrogavit eos : Quot panes habetis ? Qui dixerunt : Septem.
41N||8||6||247360	Et præcepit turbæ discumbere super terram. Et accipiens septem panes, gratias agens fregit, et dabat discipulis suis ut apponerent, et apposuerunt turbæ.
41N||8||7||247370	Et habebant pisciculos paucos : et ipsos benedixit, et jussit apponi.
41N||8||8||247380	Et manducaverunt, et saturati sunt, et sustulerunt quod superaverat de fragmentis, septem sportas.
41N||8||9||247390	Erant autem qui manducaverunt, quasi quatuor millia : et dimisit eos.
41N||8||10||247400	Et statim ascendens navim cum discipulis suis, venit in partes Dalmanutha.
41N||8||11||247410	Et exierunt pharisæi, et cœperunt conquirere cum eo, quærentes ab illo signum de cælo, tentantes eum.
41N||8||12||247420	Et ingemiscens spiritu, ait : Quid generatio ista signum quærit ? Amen dico vobis, si dabitur generationi isti signum.
41N||8||13||247430	Et dimittens eos, ascendit iterum navim et abiit trans fretum.
41N||8||14||247440	Et obliti sunt panes sumere : et nisi unum panem non habebant secum in navi.
41N||8||15||247450	Et præcipiebat eis, dicens : Videte, et cavete a fermento pharisæorum, et fermento Herodis.
41N||8||16||247460	Et cogitabant ad alterutrum, dicentes : quia panes non habemus.
41N||8||17||247470	Quo cognito, ait illis Jesus : Quid cogitatis, quia panes non habetis ? nondum cognoscetis nec intelligitis ? adhuc cæcatum habetis cor vestrum ?
41N||8||18||247480	oculos habentes non videtis ? et aures habentes non auditis ? nec recordamini,
41N||8||19||247490	quando quinque panes fregi in quinque millia : quot cophinos fragmentorum plenos sustulistis ? Dicunt ei : Duodecim.
41N||8||20||247500	Quando et septem panes in quatuor millia : quot sportas fragmentorum tulistis ? Et dicunt ei : Septem.
41N||8||21||247510	Et dicebat eis : Quomodo nondum intelligitis ?
41N||8||22||247520	Et veniunt Bethsaidam, et adducunt ei cæcum, et rogabant eum ut illum tangeret.
41N||8||23||247530	Et apprehensa manu cæci, eduxit eum extra vicum : et exspuens in oculos ejus impositis manibus suis, interrogavit eum si quid videret.
41N||8||24||247540	Et aspiciens, ait : Video homines velut arbores ambulantes.
41N||8||25||247550	Deinde iterum imposuit manus super oculos ejus : et cœpit videre : et restitutus est ita ut clare videret omnia.
41N||8||26||247560	Et misit illum in domum suam, dicens : Vade in domum tuam : et si in vicum introieris, nemini dixeris.
41N||8||27||247570	Et egressus est Jesus, et discipuli ejus in castella Cæsareæ Philippi : et in via interrogabat discipulos suos, dicens eis : Quem me dicunt esse homines ?
41N||8||28||247580	Qui responderunt illi, dicentes : Joannem Baptistam, alii Eliam, alii vero quasi unum de prophetis.
41N||8||29||247590	Tunc dicit illis : Vos vero quem me esse dicitis ? Respondens Petrus, ait ei : Tu es Christus.
41N||8||30||247600	Et comminatus est eis, ne cui dicerent de illo.
41N||8||31||247610	Et cœpit docere eos quoniam oportet Filium hominis pati multa, et reprobari a senioribus, et a summis sacerdotibus et scribis, et occidi : et post tres dies resurgere.
41N||8||32||247620	Et palam verbum loquebatur. Et apprehendens eum Petrus, cœpit increpare eum.
41N||8||33||247630	Qui conversus, et videns discipulos suos, comminatus est Petro, dicens : Vade retro me Satana, quoniam non sapis quæ Dei sunt, sed quæ sunt hominum.
41N||8||34||247640	Et convocata turba cum discipulis suis, dixit eis : Si quis vult me sequi, deneget semetipsum : et tollat crucem suam, et sequatur me.
41N||8||35||247650	Qui enim voluerit animam suam salvam facere, perdet eam : qui autem perdiderit animam suam propter me, et Evangelium, salvam faciet eam.
41N||8||36||247660	Quid enim proderit homini, si lucretur mundum totum et detrimentum animæ suæ faciat ?
41N||8||37||247670	Aut quid dabit homo commutationis pro anima sua ?
41N||8||38||247680	Qui enim me confusus fuerit, et verba mea in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis.
41N||8||39||247690	Et dicebat illis : Amen dico vobis, quia sunt quidam de hic stantibus, qui non gustabunt mortem donec videant regnum Dei veniens in virtute.
41N||9||1||247700	Et post dies sex assumit Jesus Petrum, et Jacobum, et Joannem, et ducit illos in montem excelsum seorsum solos, et transfiguratus est coram ipsis.
41N||9||2||247710	Et vestimenta ejus facta sunt splendentia, et candida nimis velut nix, qualia fullo non potest super terram candida facere.
41N||9||3||247720	Et apparuit illis Elias cum Moyse : et erant loquentes cum Jesu.
41N||9||4||247730	Et respondens Petrus, ait Jesu : Rabbi, bonum est nos hic esse : et faciamus tria tabernacula, tibi unum, et Moysi unum, et Eliæ unum.
41N||9||5||247740	Non enim sciebat quid diceret : erant enim timore exterriti.
41N||9||6||247750	Et facta est nubes obumbrans eos : et venit vox de nube, dicens : Hic est Filius meus carissimus : audite illum.
41N||9||7||247760	Et statim circumspicientes, neminem amplius viderunt, nisi Jesum tantum secum.
41N||9||8||247770	Et descendentibus illis de monte, præcepit illis ne cuiquam quæ vidissent, narrarent : nisi cum Filius hominis a mortuis resurrexerit.
41N||9||9||247780	Et verbum continuerunt apud se : conquirentes quid esset, cum a mortuis resurrexerit.
41N||9||10||247790	Et interrogabant eum, dicentes : Quid ergo dicunt pharisæi et scribæ, quia Eliam oportet venire primum ?
41N||9||11||247800	Qui respondens, ait illis : Elias cum venerit primo, restituet omnia : et quomodo scriptum est in Filium hominis, ut multa patiatur et contemnatur.
41N||9||12||247810	Sed dico vobis quia et Elias venit (et fecerunt illi quæcumque voluerunt) sicut scriptum est de eo.
41N||9||13||247820	Et veniens ad discipulos suos, vidit turbam magnam circa eos, et scribas conquirentes cum illis.
41N||9||14||247830	Et confestim omnis populus videns Jesum, stupefactus est, et expaverunt, et accurrentes salutabant eum.
41N||9||15||247840	Et interrogavit eos : Quid inter vos conquiritis ?
41N||9||16||247850	Et respondens unus de turba, dixit : Magister, attuli filium meum ad te habentem spiritum mutum :
41N||9||17||247860	qui ubicumque eum apprehenderit, allidit illum, et spumat, et stridet dentibus, et arescit : et dixi discipulis tuis ut ejicerent illum, et non potuerunt.
41N||9||18||247870	Qui respondens eis, dixit : O generatio incredula, quamdiu apud vos ero ? quamdiu vos patiar ? afferte illum ad me.
41N||9||19||247880	Et attulerunt eum. Et cum vidisset eum, statim spiritus conturbavit illum : et elisus in terram, volutabatur spumans.
41N||9||20||247890	Et interrogavit patrem ejus : Quantum temporis est ex quo ei hoc accidit ? At ille ait : Ab infantia :
41N||9||21||247900	et frequenter eum in ignem, et in aquas misit ut eum perderet : sed si quid potes, adjuva nos, misertus nostri.
41N||9||22||247910	Jesus autem ait illi : Si potes credere, omnia possibilia sunt credenti.
41N||9||23||247920	Et continuo exclamans pater pueri, cum lacrimis aiebat : Credo, Domine ; adjuva incredulitatem meam.
41N||9||24||247930	Et cum videret Jesus concurrentem turbam, comminatus est spiritui immundo, dicens illi : Surde et mute spiritus, ego præcipio tibi, exi ab eo : et amplius ne introëas in eum.
41N||9||25||247940	Et exclamans, et multum discerpens eum, exiit ab eo, et factus est sicut mortuus, ita ut multi dicerent : Quia mortuus est.
41N||9||26||247950	Jesus autem tenens manum ejus elevavit eum, et surrexit.
41N||9||27||247960	Et cum introisset in domum, discipuli ejus secreto interrogabant eum : Quare nos non potuimus ejicere eum ?
41N||9||28||247970	Et dixit illis : Hoc genus in nullo potest exire, nisi in oratione et jejunio.
41N||9||29||247980	Et inde profecti prætergrediebantur Galilæam : nec volebat quemquam scire.
41N||9||30||247990	Docebat autem discipulos suos, et dicebat illis : Quoniam Filius hominis tradetur in manus hominum, et occident eum, et occisus tertia die resurget.
41N||9||31||248000	At illi ignorabant verbum : et timebant interrogare eum.
41N||9||32||248010	Et venerunt Capharnaum. Qui cum domi essent, interrogabat eos : Quid in via tractabatis ?
41N||9||33||248020	At illi tacebant : siquidem in via inter se disputaverunt : quis eorum major esset.
41N||9||34||248030	Et residens vocavit duodecim, et ait illis : Si quis vult primus esse, erit omnium novissimus, et omnium minister.
41N||9||35||248040	Et accipiens puerum, statuit eum in medio eorum : quem cum complexus esset, ait illis :
41N||9||36||248050	Quisquis unum ex hujusmodi pueris receperit in nomine meo, me recipit : et quicumque me susceperit, non me suscipit, sed eum qui misit me.
41N||9||37||248060	Respondit illi Joannes, dicens : Magister, vidimus quemdam in nomine tuo ejicientem dæmonia, qui non sequitur nos, et prohibuimus eum.
41N||9||38||248070	Jesus autem ait : Nolite prohibere eum : nemo est enim qui faciat virtutem in nomine meo, et possit cito male loqui de me :
41N||9||39||248080	qui enim non est adversum vos, pro vobis est.
41N||9||40||248090	Quisquis enim potum dederit vobis calicem aquæ in nomine meo, quia Christi estis : amen dico vobis, non perdet mercedem suam.
41N||9||41||248100	Et quisquis scandalizaverit unum ex his pusillis credentibus in me : bonum est ei magis si circumdaretur mola asinaria collo ejus, et in mare mitteretur.
41N||9||42||248110	Et si scandalizaverit te manus tua, abscide illam : bonum est tibi debilem introire in vitam, quam duas manus habentem ire in gehennam, in ignem inextinguibilem,
41N||9||43||248120	ubi vermis eorum non moritur, et ignis non extinguitur.
41N||9||44||248130	Et si pes tuus te scandalizat, amputa illum : bonum est tibi claudum introire in vitam æternam, quam duos pedes habentem mitti in gehennam ignis inextinguibilis,
41N||9||45||248140	ubi vermis eorum non moritur, et ignis non extinguitur.
41N||9||46||248150	Quod si oculus tuus scandalizat te, ejice eum : bonum est tibi luscum introire in regnum Dei, quam duos oculos habentem mitti in gehennam ignis,
41N||9||47||248160	ubi vermis eorum non moritur, et ignis non extinguitur.
41N||9||48||248170	Omnis enim igne salietur, et omnis victima sale salietur.
41N||9||49||248180	Bonum est sal : quod si sal insulsum fuerit, in quo illud condietis ? Habete in vobis sal, et pacem habete inter vos.
41N||10||1||248190	Et inde exsurgens venit in fines Judææ ultra Jordanem : et conveniunt iterum turbæ ad eum : et sicut consueverat, iterum docebat illos.
41N||10||2||248200	Et accedentes pharisæi interrogabant eum : Si licet vero uxorem dimittere : tentantes eum.
41N||10||3||248210	At ille respondens, dixit eis : Quid vobis præcepit Moyses ?
41N||10||4||248220	Qui dixerunt : Moyses permisit libellum repudii scribere, et dimittere.
41N||10||5||248230	Quibus respondens Jesus, ait : Ad duritiam cordis vestri scripsit vobis præceptum istud :
41N||10||6||248240	ab initio autem creaturæ masculum et feminam fecit eos Deus.
41N||10||7||248250	Propter hoc relinquet homo patrem suum et matrem, et adhærebit ad uxorem suam :
41N||10||8||248260	et erunt duo in carne una. Itaque jam non sunt duo, sed una caro.
41N||10||9||248270	Quod ergo Deus conjunxit, homo non separet.
41N||10||10||248280	Et in domo iterum discipuli ejus de eodem interrogaverunt eum.
41N||10||11||248290	Et ait illis : Quicumque dimiserit uxorem suam, et aliam duxerit, adulterium committit super eam.
41N||10||12||248300	Et si uxor dimiserit virum suum, et alii nupserit, mœchatur.
41N||10||13||248310	Et offerebant illi parvulos ut tangeret illos. Discipuli autem comminabantur offerentibus.
41N||10||14||248320	Quos cum videret Jesus, indigne tulit, et ait illis : Sinite parvulos venire ad me, et ne prohibueritis eos : talium enim est regnum Dei.
41N||10||15||248330	Amen dico vobis : Quisquis non receperit regnum Dei velut parvulus, non intrabit in illud.
41N||10||16||248340	Et complexans eos, et imponens manus super illos, benedicebat eos.
41N||10||17||248350	Et cum egressus esset in viam, procurrens quidam genu flexo ante eum, rogabat eum : Magister bone, quid faciam ut vitam æternam percipiam ?
41N||10||18||248360	Jesus autem dixit ei : Quid me dicis bonum ? nemo bonus, nisi unus Deus.
41N||10||19||248370	Præcepta nosti : ne adulteres, ne occidas, ne fureris, ne falsum testimonium dixeris, ne fraudum feceris, honora patrem tuum et matrem.
41N||10||20||248380	At ille respondens, ait illi : Magister, hæc omnia observavi a juventute mea.
41N||10||21||248390	Jesus autem intuitus eum, dilexit eum, et dixit ei : Unum tibi deest : vade, quæcumque habes vende, et da pauperibus, et habebis thesaurum in cælo : et veni, sequere me.
41N||10||22||248400	Qui contristatus in verbo, abiit mœrens : erat enim habens multas possessiones.
41N||10||23||248410	Et circumspiciens Jesus, ait discipulis suis : Quam difficile qui pecunias habent, in regnum Dei introibunt !
41N||10||24||248420	Discipuli autem obstupescebant in verbis ejus. At Jesus rursus respondens ait illis : Filioli, quam difficile est, confidentes in pecuniis, in regnum Dei introire !
41N||10||25||248430	Facilius est camelum per foramen acus transire, quam divitem intrare in regnum Dei.
41N||10||26||248440	Qui magis admirabantur, dicentes ad semetipsos : Et quis potest salvus fieri ?
41N||10||27||248450	Et intuens illos Jesus, ait : Apud homines impossibile est, sed non apud Deum : omnia enim possibilia sunt apud Deum.
41N||10||28||248460	Et cœpit ei Petrus dicere : Ecce nos dimisimus omnia, et secuti sumus te.
41N||10||29||248470	Respondens Jesus, ait : Amen dico vobis : Nemo est qui reliquerit domum, aut fratres, aut sorores, aut patrem, aut matrem, aut filios, aut agros propter me et propter Evangelium,
41N||10||30||248480	qui non accipiat centies tantum, nunc in tempore hoc : domos, et fratres, et sorores, et matres, et filios, et agros, cum persecutionibus, et in sæculo futuro vitam æternam.
41N||10||31||248490	Multi autem erunt primi novissimi, et novissimi primi.
41N||10||32||248500	Erant autem in via ascendentes Jerosolymam : et præcedebat illos Jesus, et stupebant : et sequentes timebant. Et assumens iterum duodecim, cœpit illis dicere quæ essent ei eventura.
41N||10||33||248510	Quia ecce ascendimus Jerosolymam, et Filius hominis tradetur principibus sacerdotum, et scribis, et senioribus, et damnabunt eum morte, et tradent eum gentibus :
41N||10||34||248520	et illudent ei, et conspuent eum, et flagellabunt eum, et interficient eum : et tertia die resurget.
41N||10||35||248530	Et accedunt ad eum Jacobus et Joannes filii Zebedæi, dicentes : Magister, volumus ut quodcumque petierimus, facias nobis.
41N||10||36||248540	At ille dixit eis : Quid vultis ut faciam vobis ?
41N||10||37||248550	Et dixerunt : Da nobis ut unus ad dexteram tuam, et alius ad sinistram tuam sedeamus in gloria tua.
41N||10||38||248560	Jesus autem ait eis : Nescitis quid petatis : potestis bibere calicem, quem ego bibo, aut baptismo, quo ego baptizor, baptizari ?
41N||10||39||248570	At illi dixerunt ei : Possumus. Jesus autem ait eis : Calicem quidem, quem ego bibo, bibetis ; et baptismo, quo ego baptizor, baptizabimini :
41N||10||40||248580	sedere autem ad dexteram meam, vel ad sinistram, non est meum dare vobis, sed quibus paratum est.
41N||10||41||248590	Et audientes decem, cœperunt indignari de Jacobo et Joanne.
41N||10||42||248600	Jesus autem vocans eos, ait illis : Scitis quia hi, qui videntur principari gentibus, dominantur eis : et principes eorum potestatem habent ipsorum.
41N||10||43||248610	Non ita est autem in vobis, sed quicumque voluerit fieri major, erit vester minister :
41N||10||44||248620	et quicumque voluerit in vobis primus esse, erit omnium servus.
41N||10||45||248630	Nam et Filius hominis non venit ut ministraretur ei, sed ut ministraret, et daret animam suam redemptionem pro multis.
41N||10||46||248640	Et veniunt Jericho : et proficiscente eo de Jericho, et discipulis ejus, et plurima multitudine, filius Timæ Bartimæus cæcus, sedebat juxta viam mendicans.
41N||10||47||248650	Qui cum audisset quia Jesus Nazarenus est, cœpit clamare, et dicere : Jesu fili David, miserere mei.
41N||10||48||248660	Et comminabantur ei multi ut taceret. At ille multo magis clamabat : Fili David, miserere mei.
41N||10||49||248670	Et stans Jesus præcepit illum vocari. Et vocant cæcum, dicentes ei : Animæquior esto : surge, vocat te.
41N||10||50||248680	Qui projecto vestimento suo exiliens, venit ad eum.
41N||10||51||248690	Et respondens Jesus dixit illi : Quid tibi vis faciam ? Cæcus autem dixit ei : Rabboni, ut videam.
41N||10||52||248700	Jesus autem ait illi : Vade, fides tua te salvum fecit. Et confestim vidit, et sequebatur eum in via.
41N||11||1||248710	Et cum appropinquarent Jerosolymæ et Bethaniæ ad montem Olivarum, mittit duos ex discipulis suis,
41N||11||2||248720	et ait illis : Ite in castellum, quod contra vos est, et statim introëuntes illuc, invenietis pullum ligatum, super quem nemo adhuc hominum sedit : solvite illum, et adducite.
41N||11||3||248730	Et si quis vobis dixerit : Quid facitis ? dicite, quia Domino necessarius est : et continuo illum dimittet huc.
41N||11||4||248740	Et abeuntes invenerunt pullum ligatum ante januam foris in bivio : et solvunt eum.
41N||11||5||248750	Et quidam de illic stantibus dicebant illis : Quid facitis solventes pullum ?
41N||11||6||248760	Qui dixerunt eis sicut præceperat illis Jesus, et dimiserunt eis.
41N||11||7||248770	Et duxerunt pullum ad Jesum : et imponunt illi vestimenta sua, et sedit super eum.
41N||11||8||248780	Multi autem vestimenta sua straverunt in via : alii autem frondes cædebant de arboribus, et sternebant in via.
41N||11||9||248790	Et qui præibant, et qui sequebantur, clamabant, dicentes : Hosanna : benedictus qui venit in nomine Domini :
41N||11||10||248800	benedictum quod venit regnum patris nostri David : hosanna in excelsis.
41N||11||11||248810	Et introivit Jerosolymam in templum : et circumspectis omnibus, cum jam vespera esset hora, exiit in Bethaniam cum duodecim.
41N||11||12||248820	Et alia die cum exirent a Bethania, esuriit.
41N||11||13||248830	Cumque vidisset a longe ficum habentem folia, venit si quid forte inveniret in ea : et cum venisset ad eam, nihil invenit præter folia : non enim erat tempus ficorum.
41N||11||14||248840	Et respondens dixit ei : Jam non amplius in æternum ex te fructum quisquam manducet. Et audiebant discipuli ejus.
41N||11||15||248850	Et veniunt in Jerosolymam. Et cum introisset in templum, cœpit ejicere vendentes et ementes in templo : et mensas numulariorum, et cathedras vendentium columbas evertit :
41N||11||16||248860	et non sinebat ut quisquam transferret vas per templum :
41N||11||17||248870	et docebat, dicens eis : Nonne scriptum est : Quia domus mea, domus orationis vocabitur omnibus gentibus ? vos autem fecistis eam speluncam latronum.
41N||11||18||248880	Quo audito principes sacerdotum et scribæ, quærebant quomodo eum perderent : timebant enim eum, quoniam universa turba admirabatur super doctrina ejus.
41N||11||19||248890	Et cum vespera facta esset, egrediebatur de civitate.
41N||11||20||248900	Et cum mane transirent, viderunt ficum aridam factam a radicibus.
41N||11||21||248910	Et recordatus Petrus, dixit ei : Rabbi, ecce ficus, cui maledixisti, aruit.
41N||11||22||248920	Et respondens Jesus ait illis : Habete fidem Dei.
41N||11||23||248930	Amen dico vobis, quia quicumque dixerit huic monti : Tollere, et mittere in mare, et non hæsitaverit in corde suo, sed crediderit, quia quodcumque dixerit fiat, fiat ei.
41N||11||24||248940	Propterea dico vobis, omnia quæcumque orantes petitis, credite quia accipietis, et evenient vobis.
41N||11||25||248950	Et cum stabitis ad orandum, dimittite si quis habetis adversus aliquem : ut et Pater vester, qui in cælis est, dimittat vobis peccata vestra.
41N||11||26||248960	Quod si vos non dimiseritis : nec Pater vester, qui in cælis est, dimittet vobis peccata vestra.
41N||11||27||248970	Et veniunt rursus Jerosolymam. Et cum ambularet in templo, accedunt ad eum summi sacerdotes, et scribæ, et seniores :
41N||11||28||248980	et dicunt ei : In qua potestate hæc facis ? et quis dedit tibi hanc potestatem ut ista facias ?
41N||11||29||248990	Jesus autem respondens, ait illis : Interrogabo vos et ego unum verbum, et respondete mihi : et dicam vobis in qua potestate hæc faciam.
41N||11||30||249000	Baptismus Joannis, de cælo erat, an ex hominibus ? Respondete mihi.
41N||11||31||249010	At illi cogitabant secum, dicentes : Si dixerimus : De cælo, dicet : Quare non credidistis ei ?
41N||11||32||249020	Si dixerimus : Ex hominibus, timemus populum : omnes enim habebant Joannem quia vere propheta esset.
41N||11||33||249030	Et respondentes dicunt Jesu : Nescimus. Et respondens Jesus ait illis : Neque ego dico vobis in qua potestate hæc faciam.
41N||12||1||249040	Et cœpit illis in parabolis loqui : Vineam pastinavit homo, et circumdedit sepem, et fodit lacum, et ædificavit turrim, et locavit eam agricolis, et peregre profectus est.
41N||12||2||249050	Et misit ad agricolas in tempore servum ut ab agricolis acciperet de fructu vineæ.
41N||12||3||249060	Qui apprehensum eum ceciderunt, et dimiserunt vacuum.
41N||12||4||249070	Et iterum misit ad illos alium servum : et illum in capite vulneraverunt, et contumeliis affecerunt.
41N||12||5||249080	Et rursum alium misit, et illum occiderunt : et plures alios : quosdam cædentes, alios vero occidentes.
41N||12||6||249090	Adhuc ergo unum habens filium carissimum, et illum misit ad eos novissimum, dicens : Quia reverebuntur filium meum.
41N||12||7||249100	Coloni autem dixerunt ad invicem : Hic est hæres : venite, occidamus eum : et nostra erit hæreditas.
41N||12||8||249110	Et apprehendentes eum, occiderunt : et ejecerunt extra vineam.
41N||12||9||249120	Quid ergo faciet dominus vineæ ? Veniet, et perdet colonos, et dabit vineam aliis.
41N||12||10||249130	Nec scripturam hanc legistis : Lapidem quem reprobaverunt ædificantes, hic factus est in caput anguli :
41N||12||11||249140	a Domino factum est istud, et est mirabile in oculis nostris ?
41N||12||12||249150	Et quærebant eum tenere : et timuerunt turbam : cognoverunt enim quoniam ad eos parabolam hanc dixerit. Et relicto eo abierunt.
41N||12||13||249160	Et mittunt ad eum quosdam ex pharisæis, et herodianis, ut eum caperent in verbo.
41N||12||14||249170	Qui venientes dicunt ei : Magister, scimus quia verax es, et non curas quemquam : nec enim vides in faciem hominum, sed in veritate viam Dei doces. Licet dari tributum Cæsari, an non dabimus ?
41N||12||15||249180	Qui sciens versutiam illorum, ait illos : Quid me tentatis ? afferte mihi denarium ut videam.
41N||12||16||249190	At illi attulerunt ei. Et ait illis : Cujus est imago hæc, et inscriptio ? Dicunt ei : Cæsaris.
41N||12||17||249200	Respondens autem Jesus dixit illis : Reddite igitur quæ sunt Cæsaris, Cæsari : et quæ sunt Dei, Deo. Et mirabantur super eo.
41N||12||18||249210	Et venerunt ad eum sadducæi, qui dicunt resurrectionem non esse : et interrogabant eum, dicentes :
41N||12||19||249220	Magister, Moyses nobis scripsit, ut si cujus frater mortuus fuerit, et dimiserit uxorem, et filios non reliquerit, accipiat frater ejus uxorem ipsius, et resuscitet semen fratri suo.
41N||12||20||249230	Septem ergo fratres erant : et primus accepit uxorem, et mortuus est non relicto semine.
41N||12||21||249240	Et secundus accepit eam, et mortuus est : et nec iste reliquit semen. Et tertius similiter.
41N||12||22||249250	Et acceperunt eam similiter septem : et non reliquerunt semen. Novissima omnium defuncta est et mulier.
41N||12||23||249260	In resurrectione ergo cum resurrexerint, cujus de his erit uxor ? septem enim habuerunt eam uxorem.
41N||12||24||249270	Et respondens Jesus, ait illis : Nonne ideo erratis, non scientes Scripturas, neque virtutem Dei ?
41N||12||25||249280	Cum enim a mortuis resurrexerint, neque nubent, neque nubentur, sed sunt sicut angeli in cælis.
41N||12||26||249290	De mortuis autem quod resurgant, non legistis in libro Moysi, super rubum, quomodo dixerit illi Deus, inquiens : Ego sum Deus Abraham, et Deus Isaac, et Deus Jacob ?
41N||12||27||249300	Non est Deus mortuorum, sed vivorum. Vos ergo multum erratis.
41N||12||28||249310	Et accessit unus de scribis, qui audierat illos conquirentes, et videns quoniam bene illis responderit, interrogavit eum quod esset primum omnium mandatum.
41N||12||29||249320	Jesus autem respondit ei : Quia primum omnium mandatum est : Audi Israël, Dominus Deus tuus, Deus unus est :
41N||12||30||249330	et diliges Dominum Deum tuum ex tota corde tuo, et ex tota anima tua, et ex tota mente tua, et ex tota virtute tua. Hoc est primum mandatum.
41N||12||31||249340	Secundum autem simile est illi : Diliges proximum tuum tamquam teipsum. Majus horum aliud mandatum non est.
41N||12||32||249350	Et ait illi scriba : Bene, Magister, in veritate dixisti, quia unus est Deus, et non est alius præter eum.
41N||12||33||249360	Et ut diligatur ex toto corde, et ex toto intellectu, et ex tota anima, et ex tota fortitudine, et diligere proximum tamquam seipsum, majus est omnibus holocautomatibus, et sacrificiis.
41N||12||34||249370	Jesus autem videns quod sapienter respondisset, dixit illi : Non es longe a regno Dei. Et nemo jam audebat eum interrogare.
41N||12||35||249380	Et respondens Jesus dicebat, docens in templo : Quomodo dicunt scribæ Christum filium esse David ?
41N||12||36||249390	Ipse enim David dicit in Spiritu Sancto : Dixit Dominus Domino meo : Sede a dextris meis, donec ponam inimicos tuos scabellum pedum tuorum.
41N||12||37||249400	Ipse ergo David dicit eum Dominum, et unde est filius ejus ? Et multa turba eum libenter audivit.
41N||12||38||249410	Et dicebat eis in doctrina sua : Cavete a scribis, qui volunt in stolis ambulare, et salutari in foro,
41N||12||39||249420	et in primis cathedris sedere in synagogis, et primos discubitus in cœnis :
41N||12||40||249430	qui devorant domos viduarum sub obtentu prolixæ orationis : hi accipient prolixius judicium.
41N||12||41||249440	Et sedens Jesus contra gazophylacium, aspiciebat quomodo turba jactaret æs in gazophylacium, et multi divites jactabant multa.
41N||12||42||249450	Cum venisset autem vidua una pauper, misit duo minuta, quod est quadrans,
41N||12||43||249460	et convocans discipulos suos, ait illis : Amen dico vobis, quoniam vidua hæc pauper plus omnibus misit, qui miserunt in gazophylacium.
41N||12||44||249470	Omnes enim ex eo, quod abundabat illis, miserunt : hæc vero de penuria sua omnia quæ habuit misit totum victum suum.
41N||13||1||249480	Et cum egrederetur de templo, ait illi unus ex discipulis suis : Magister, aspice quales lapides, et quales structuræ.
41N||13||2||249490	Et respondens Jesus, ait illi : Vides has omnes magnas ædificationes ? Non relinquetur lapis super lapidem, qui non destruatur.
41N||13||3||249500	Et cum sederet in monte Olivarum contra templum, interrogabant eum separatim Petrus, et Jacobus, et Joannes, et Andreas :
41N||13||4||249510	Dic nobis, quando ista fient ? et quod signum erit, quando hæc omnia incipient consummari ?
41N||13||5||249520	Et respondens Jesus cœpit dicere illis : Videte ne quid vos seducat :
41N||13||6||249530	multi enim venient in nomine meo, dicentes quia ego sum : et multos seducent.
41N||13||7||249540	Cum audieritis autem bella, et opiniones bellorum, ne timueritis : oportet enim hæc fieri : sed nondum finis.
41N||13||8||249550	Exsurget enim gens contra gentem, et regnum super regnum, et erunt terræmotus per loca, et fames. Initium dolorum hæc.
41N||13||9||249560	Videte autem vosmetipsos. Tradent enim vos in consiliis, et in synagogis vapulabitis, et ante præsides et reges stabitis propter me, in testimonium illis.
41N||13||10||249570	Et in omnes gentes primum oportet prædicari Evangelium.
41N||13||11||249580	Et cum duxerint vos tradentes, nolite præcogitare quid loquamini : sed quod datum vobis fuerit in illa hora, id loquimini : non enim vos estis loquentes, sed Spiritus Sanctus.
41N||13||12||249590	Tradet autem frater fratrem in mortem, et pater filium : et consurgent filii in parentes, et morte afficient eos.
41N||13||13||249600	Et eritis odio omnibus propter nomen meum. Qui autem sustinuerit in finem, hic salvus erit.
41N||13||14||249610	Cum autem videritis abominationem desolationis stantem, ubi non debet, qui legit, intelligat : tunc qui in Judæa sunt, fugiant in montes :
41N||13||15||249620	et qui super tectum, ne descendat in domum, nec introëat ut tollat quid de domo sua :
41N||13||16||249630	et qui in agro erit, non revertatur retro tollere vestimentum suum.
41N||13||17||249640	Væ autem prægnantibus et nutrientibus in illis diebus.
41N||13||18||249650	Orate vero ut hieme non fiant.
41N||13||19||249660	Erunt enim dies illi tribulationes tales quales non fuerunt ab initio creaturæ, quam condidit Deus usque nunc, neque fient.
41N||13||20||249670	Et nisi breviasset Dominus dies, non fuisset salva omnis caro : sed propter electos, quos elegit, breviavit dies.
41N||13||21||249680	Et tunc si quis vobis dixerit : Ecce hic est Christus, ecce illic, ne credideritis.
41N||13||22||249690	Exsurgent enim pseudochristi et pseudoprophetæ, et dabunt signa et portenta ad seducendos, si fieri potest, etiam electos.
41N||13||23||249700	Vos ergo videte : ecce prædixi vobis omnia.
41N||13||24||249710	Sed in illis diebus, post tribulationem illam, sol contenebrabitur, et luna non dabit splendorem suum :
41N||13||25||249720	et stellæ cæli erunt decidentes, et virtutes, quæ in cælis sunt, movebuntur.
41N||13||26||249730	Et tunc videbunt Filium hominis venientem in nubibus cum virtute multa et gloria.
41N||13||27||249740	Et tunc mittet angelos suos, et congregabit electos suos a quatuor ventis, a summo terræ usque ad summum cæli.
41N||13||28||249750	A ficu autem discite parabolam. Cum jam ramus ejus tener fuerit, et nata fuerint folia, cognoscitis quia in proximo sit æstas :
41N||13||29||249760	sic et vos cum videritis hæc fieri, scitote quod in proximo sit, in ostiis.
41N||13||30||249770	Amen dico vobis, quoniam non transibit generatio hæc, donec omnia ista fiant.
41N||13||31||249780	Cælum et terra transibunt, verba autem mea non transibunt.
41N||13||32||249790	De die autem illo vel hora nemo scit, neque angeli in cælo, neque Filius, nisi Pater.
41N||13||33||249800	Videte, vigilate, et orate : nescitis enim quando tempus sit.
41N||13||34||249810	Sicut homo qui peregre profectus reliquit domum suam, et dedit servis suis potestatem cujusque operis, et janitori præcepit ut vigilet,
41N||13||35||249820	vigilate ergo (nescitis enim quando dominus domus veniat : sero, an media nocte, an galli cantu, an mane),
41N||13||36||249830	ne, cum venerit repente, inveniat vos dormientes.
41N||13||37||249840	Quod autem vobis dico, omnibus dico : Vigilate.
41N||14||1||249850	Erat autem Pascha et azyma post biduum : et quærebant summi sacerdotes et scribæ quomodo eum dolo tenerent, et occiderent.
41N||14||2||249860	Dicebant autem : Non in die festo, ne forte tumultus fieret in populo.
41N||14||3||249870	Et cum esset Bethaniæ in domo Simonis leprosi, et recumberet, venit mulier habens alabastrum unguenti nardi spicati pretiosi : et fracto alabastro, effudit super caput ejus.
41N||14||4||249880	Erant autem quidam indigne ferentes intra semetipsos, et dicentes : Ut quid perditio ista unguenti facta est ?
41N||14||5||249890	poterat enim unguentum istud venundari plus quam trecentis denariis, et dari pauperibus. Et fremebant in eam.
41N||14||6||249900	Jesus autem dixit : Sinite eam, quid illi molesti estis ? Bonum opus operata est in me :
41N||14||7||249910	semper enim pauperes habetis vobiscum : et cum volueritis, potestis illis benefacere : me autem non semper habetis.
41N||14||8||249920	Quod habuit hæc, fecit : prævenit ungere corpus meum in sepulturam.
41N||14||9||249930	Amen dico vobis : Ubicumque prædicatum fuerit Evangelium istud in universo mundo, et quod fecit hæc, narrabitur in memoriam ejus.
41N||14||10||249940	Et Judas Iscariotes, unus de duodecim, abiit ad summos sacerdotes, ut proderet eum illis.
41N||14||11||249950	Qui audientes gavisi sunt : et promiserunt ei pecuniam se daturos. Et quærebat quomodo illum opportune traderet.
41N||14||12||249960	Et primo die azymorum quando Pascha immolabant, dicunt ei discipuli : Quo vis eamus, et paremus tibi ut manduces Pascha ?
41N||14||13||249970	Et mittit duos ex discipulis suis, et dicit eis : Ite in civitatem, et occurret vobis homo lagenam aquæ bajulans : sequimini eum,
41N||14||14||249980	et quocumque introierit, dicite domino domus, quia magister dicit : Ubi est refectio mea, ubi Pascha cum discipulis meis manducem ?
41N||14||15||249990	Et ipse vobis demonstrabit cœnaculum grande, stratum : et illic parate nobis.
41N||14||16||250000	Et abierunt discipuli ejus, et venerunt in civitatem : et invenerunt sicut dixerat illis, et paraverunt Pascha.
41N||14||17||250010	Vespere autem facto, venit cum duodecim.
41N||14||18||250020	Et discumbentibus eis, et manducantibus, ait Jesus : Amen dico vobis, quia unus ex vobis tradet me, qui manducat mecum.
41N||14||19||250030	At illi cœperunt contristari, et dicere ei singulatim : Numquid ego ?
41N||14||20||250040	Qui ait illis : Unus ex duodecim, qui intingit mecum manum in catino.
41N||14||21||250050	Et Filius quidem hominis vadit sicut scriptum est de eo : væ autem homini illi per quem Filius hominis tradetur ! bonum erat ei, si non esset natus homo ille.
41N||14||22||250060	Et manducantibus illis, accepit Jesus panem : et benedicens fregit, et dedit eis, et ait : Sumite, hoc est corpus meum.
41N||14||23||250070	Et accepto calice, gratias agens dedit eis : et biberunt ex illo omnes.
41N||14||24||250080	Et ait illis : Hic est sanguis meus novi testamenti, qui pro multis effundetur.
41N||14||25||250090	Amen dico vobis, quia jam non bibam de hoc genimine vitis usque in diem illum, cum illud bibam novum in regno Dei.
41N||14||26||250100	Et hymno dicto exierunt in montem Olivarum.
41N||14||27||250110	Et ait eis Jesus : Omnes scandalizabimini in me in nocte ista : quia scriptum est : Percutiam pastorem, et dispergentur oves.
41N||14||28||250120	Sed postquam resurrexero, præcedam vos in Galilæam.
41N||14||29||250130	Petrus autem ait illi : Et si omnes scandalizati fuerint in te, sed non ego.
41N||14||30||250140	Et ait illi Jesus : Amen dico tibi, quia tu hodie in nocte hac, priusquam gallus vocem bis dederit, ter me es negaturus.
41N||14||31||250150	At ille amplius loquebatur : Et si oportuerit me simul commori tibi, non te negabo. Similiter autem et omnes dicebant.
41N||14||32||250160	Et veniunt in prædium, cui nomen Gethsemani. Et ait discipulis suis : Sedete hic donec orem.
41N||14||33||250170	Et assumit Petrum, et Jacobum, et Joannem secum : et cœpit pavere et tædere.
41N||14||34||250180	Et ait illis : Tristis est anima mea usque ad mortem : sustinete hic, et vigilate.
41N||14||35||250190	Et cum processisset paululum, procidit super terram : et orabat ut, si fieri posset, transiret ab eo hora :
41N||14||36||250200	et dixit : Abba pater, omnia tibi possibilia sunt, transfer calicem hunc a me : sed non quod ego volo, sed quod tu.
41N||14||37||250210	Et venit, et invenit eos dormientes. Et ait Petro : Simon, dormis ? non potuisti una hora vigilare ?
41N||14||38||250220	Vigilate et orate, ut non intretis in tentationem. Spiritus quidem promptus est, caro vero infirma.
41N||14||39||250230	Et iterum abiens oravit, eumdem sermonem dicens.
41N||14||40||250240	Et reversus, denuo invenit eos dormientes (erant enim oculi eorum gravati), et ignorabant quid responderent ei.
41N||14||41||250250	Et venit tertio, et ait illis : Dormite jam, et requiescite. Sufficit : venit hora : ecce Filius hominis tradetur in manus peccatorum.
41N||14||42||250260	Surgite, eamus : ecce qui me tradet, prope est.
41N||14||43||250270	Et, adhuc eo loquente, venit Judas Iscariotes unus de duodecim, et cum eo turba multa cum gladiis et lignis, a summis sacerdotibus, et scribis, et senioribus.
41N||14||44||250280	Dederat autem traditor ejus signum eis, dicens : Quemcumque osculatus fuero, ipse est, tenete eum, et ducite caute.
41N||14||45||250290	Et cum venisset, statim accedens ad eum, ait : Ave Rabbi : et osculatus est eum.
41N||14||46||250300	At illi manus injecerunt in eum, et tenuerunt eum.
41N||14||47||250310	Unus autem quidam de circumstantibus educens gladium, percussit servum summi sacerdotis : et amputavit illi auriculam.
41N||14||48||250320	Et respondens Jesus, ait illis : Tamquam ad latronem existis cum gladiis et lignis comprehendere me ?
41N||14||49||250330	quotidie eram apud vos in templo docens, et non me tenuistis. Sed ut impleantur Scripturæ.
41N||14||50||250340	Tunc discipuli ejus relinquentes eum, omnes fugerunt.
41N||14||51||250350	Adolescens autem quidam sequebatur eum amictus sindone super nudo : et tenuerunt eum.
41N||14||52||250360	At ille rejecta sindone, nudus profugit ab eis.
41N||14||53||250370	Et adduxerunt Jesum ad summum sacerdotem : et convenerunt omnes sacerdotes, et scribæ, et seniores.
41N||14||54||250380	Petrus autem a longe secutus est eum usque intro in atrium summi sacerdotis : et sedebat cum ministris ad ignem, et calefaciebat se.
41N||14||55||250390	Summi vero sacerdotes et omne concilium quærebant adversus Jesum testimonium, ut eum morti traderent, nec inveniebant.
41N||14||56||250400	Multi enim testimonium falsum dicebant adversus eum : et convenientia testimonia non erant.
41N||14||57||250410	Et quidam surgentes, falsum testimonium ferebant adversus eum, dicentes :
41N||14||58||250420	Quoniam nos audivimus eum dicentem : Ego dissolvam templum hoc manu factum, et per triduum aliud non manu factum ædificabo.
41N||14||59||250430	Et non erat conveniens testimonium illorum.
41N||14||60||250440	Et exsurgens summus sacerdos in medium, interrogavit Jesum, dicens : Non respondes quidquam ad ea quæ tibi objiciuntur ab his ?
41N||14||61||250450	Ille autem tacebat, et nihil respondit. Rursum summus sacerdos interrogabat eum, et dixit ei : Tu es Christus Filius Dei benedicti ?
41N||14||62||250460	Jesus autem dixit illi : Ego sum : et videbitis Filium hominis sedentem a dextris virtutis Dei, et venientem cum nubibus cæli.
41N||14||63||250470	Summus autem sacerdos scindens vestimenta sua, ait : Quid adhuc desideramus testes ?
41N||14||64||250480	Audistis blasphemiam : quid vobis videtur ? Qui omnes condemnaverunt eum esse reum mortis.
41N||14||65||250490	Et cœperunt quidam conspuere eum, et velare faciem ejus, et colaphis eum cædere, et dicere ei : Prophetiza : et ministri alapis eum cædebant.
41N||14||66||250500	Et cum esset Petrus in atrio deorsum, venit una ex ancillis summi sacerdotis :
41N||14||67||250510	et cum vidisset Petrum calefacientem se, aspiciens illum, ait : Et tu cum Jesu Nazareno eras.
41N||14||68||250520	At ille negavit, dicens : Neque scio, neque novi quid dicas. Et exiit foras ante atrium, et gallus cantavit.
41N||14||69||250530	Rursus autem cum vidisset illum ancilla, cœpit dicere circumstantibus : Quia hic ex illis est.
41N||14||70||250540	At ille iterum negavit. Et post pusillum rursus qui astabant, dicebant Petro : Vere ex illis es : nam et Galilæus es.
41N||14||71||250550	Ille autem cœpit anathematizare et jurare : Quia nescio hominem istum, quem dicitis.
41N||14||72||250560	Et statim gallus iterum cantavit. Et recordatus est Petrus verbi, quod dixerat ei Jesus : Priusquam gallus cantet bis, ter me negabis. Et cœpit flere.
41N||15||1||250570	Et confestim, mane consilium facientes summi sacerdotes cum senioribus, et scribis, et universo concilio, vincientes Jesum, duxerunt, et tradiderunt Pilato.
41N||15||2||250580	Et interrogavit eum Pilatus : Tu es rex Judæorum ? At ille respondens, ait illi : Tu dicis.
41N||15||3||250590	Et accusabant eum summi sacerdotes in multis.
41N||15||4||250600	Pilatus autem rursum interrogavit eum, dicens : Non respondes quidquam ? vide in quantis te accusant.
41N||15||5||250610	Jesus autem amplius nihil respondit, ita ut miraretur Pilatus.
41N||15||6||250620	Per diem autem festum solebat dimittere illis unum ex vinctis, quemcumque petissent.
41N||15||7||250630	Erat autem qui dicebatur Barrabas, qui cum seditiosis erat vinctus, qui in seditione fecerat homicidium.
41N||15||8||250640	Et cum ascendisset turba, cœpit rogare, sicut semper faciebat illis.
41N||15||9||250650	Pilatus autem respondit eis, et dixit : Vultis dimittam vobis regem Judæorum ?
41N||15||10||250660	Sciebat enim quod per invidiam tradidissent eum summi sacerdotes.
41N||15||11||250670	Pontifices autem concitaverunt turbam, ut magis Barabbam dimitteret eis.
41N||15||12||250680	Pilatus autem iterum respondens, ait illis : Quid ergo vultis faciam regi Judæorum ?
41N||15||13||250690	At illi iterum clamaverunt : Crucifige eum.
41N||15||14||250700	Pilatus vero dicebat illis : Quid enim mali fecit ? At illi magis clamabant : Crucifige eum.
41N||15||15||250710	Pilatus autem volens populo satisfacere, dimisit illis Barabbam, et tradidit Jesum flagellis cæsum, ut crucifigeretur.
41N||15||16||250720	Milites autem duxerunt eum in atrium prætorii, et convocant totam cohortem,
41N||15||17||250730	et induunt eum purpura, et imponunt ei plectentes spineam coronam.
41N||15||18||250740	Et cœperunt salutare eum : Ave rex Judæorum.
41N||15||19||250750	Et percutiebant caput ejus arundine : et conspuebant eum, et ponentes genua, adorabant eum.
41N||15||20||250760	Et postquam illuserunt ei, exuerunt illum purpura, et induerunt eum vestimentis suis : et educunt illum ut crucifigerent eum.
41N||15||21||250770	Et angariaverunt prætereuntem quempiam, Simonem Cyrenæum venientem de villa, patrem Alexandri et Rufi, ut tolleret crucem ejus.
41N||15||22||250780	Et perducunt illum in Golgotha locum : quod est interpretatum Calvariæ locus.
41N||15||23||250790	Et dabant ei bibere myrrhatum vinum : et non accepit.
41N||15||24||250800	Et crucifigentes eum, diviserunt vestimenta ejus, mittentes sortem super eis, quis quid tolleret.
41N||15||25||250810	Erat autem hora tertia : et crucifixerunt eum.
41N||15||26||250820	Et erat titulus causæ ejus inscriptus : Rex Judæorum.
41N||15||27||250830	Et cum eo crucifigunt duos latrones : unum a dextris, et alium a sinistris ejus.
41N||15||28||250840	Et impleta est Scriptura, quæ dicit : Et cum iniquis reputatus est.
41N||15||29||250850	Et prætereuntes blasphemabant eum, moventes capita sua, et dicentes : Vah qui destruis templum Dei, et in tribus diebus reædificas :
41N||15||30||250860	salvum fac temetipsum descendens de cruce.
41N||15||31||250870	Similiter et summi sacerdotes illudentes, ad alterutrum cum scribis dicebant : Alios salvos fecit, seipsum non potest salvum facere.
41N||15||32||250880	Christus rex Israël descendat nunc de cruce, ut videamus, et credamus. Et qui cum eo crucifixi erant, convitiabantur ei.
41N||15||33||250890	Et facta hora sexta, tenebræ factæ sunt per totam terram usque in horam nonam.
41N||15||34||250900	Et hora nona exclamavit Jesus voce magna, dicens : Eloi, eloi, lamma sabacthani ? quod est interpretatum : Deus meus, Deus meus, ut quid dereliquisti me ?
41N||15||35||250910	Et quidam de circumstantibus audientes, dicebant : Ecce Eliam vocat.
41N||15||36||250920	Currens autem unus, et implens spongiam aceto, circumponensque calamo, potum dabat ei, dicens : Sinite, videamus si veniat Elias ad deponendum eum.
41N||15||37||250930	Jesus autem emissa voce magna expiravit.
41N||15||38||250940	Et velum templi scissum est in duo, a summo usque deorsum.
41N||15||39||250950	Videns autem centurio, qui ex adverso stabat, quia sic clamans expirasset, ait : Vere hic homo Filius Dei erat.
41N||15||40||250960	Erant autem et mulieres de longe aspicientes : inter quas erat Maria Magdalene, et Maria Jacobi minoris, et Joseph mater, et Salome :
41N||15||41||250970	et cum esset in Galilæa, sequebantur eum, et ministrabant ei, et aliæ multæ, quæ simul cum eo ascenderant Jerosolymam.
41N||15||42||250980	Et cum jam sero esset factum (quia erat parasceve, quod est ante sabbatum),
41N||15||43||250990	venit Joseph ab Arimathæa nobilis decurio, qui et ipse erat exspectans regnum Dei, et audacter introivit ad Pilatum, et petiit corpus Jesu.
41N||15||44||251000	Pilatus autem mirabatur si jam obiisset. Et accersito centurione, interrogavit eum si jam mortuus esset.
41N||15||45||251010	Et cum cognovisset a centurione, donavit corpus Joseph.
41N||15||46||251020	Joseph autem mercatus sindonem, et deponens eum involvit sindone, et posuit eum in monumento quod erat excisum de petra, et advolvit lapidem ad ostium monumenti.
41N||15||47||251030	Maria autem Magdalene et Maria Joseph aspiciebant ubi poneretur.
41N||16||1||251040	Et cum transisset sabbatum, Maria Magdalene, et Maria Jacobi, et Salome emerunt aromata ut venientes ungerent Jesum.
41N||16||2||251050	Et valde mane una sabbatorum, veniunt ad monumentum, orto jam sole.
41N||16||3||251060	Et dicebant ad invicem : Quis revolvet nobis lapidem ab ostio monumenti ?
41N||16||4||251070	Et respicientes viderunt revolutum lapidem. Erat quippe magnus valde.
41N||16||5||251080	Et introëuntes in monumentum viderunt juvenem sedentem in dextris, coopertum stola candida, et obstupuerunt.
41N||16||6||251090	Qui dicit illis : Nolite expavescere : Jesum quæritis Nazarenum, crucifixum : surrexit, non est hic, ecce locus ubi posuerunt eum.
41N||16||7||251100	Sed ite, dicite discipulis ejus, et Petro, quia præcedit vos in Galilæam : ibi eum videbitis, sicut dixit vobis.
41N||16||8||251110	At illæ exeuntes, fugerunt de monumento : invaserat enim eas tremor et pavor : et nemini quidquam dixerunt : timebant enim.
41N||16||9||251120	Surgens autem mane prima sabbati, apparuit primo Mariæ Magdalene, de qua ejecerat septem dæmonia.
41N||16||10||251130	Illa vadens nuntiavit his, qui cum eo fuerant, lugentibus et flentibus.
41N||16||11||251140	Et illi audientes quia viveret, et visus esset ab ea, non crediderunt.
41N||16||12||251150	Post hæc autem duobus ex his ambulantibus ostensus est in alia effigie, euntibus in villam :
41N||16||13||251160	et illi euntes nuntiaverunt ceteris : nec illis crediderunt.
41N||16||14||251170	Novissime recumbentibus illis undecim apparuit : et exprobravit incredulitatem eorum et duritiam cordis : quia iis, qui viderant eum resurrexisse, non crediderunt.
41N||16||15||251180	Et dixit eis : Euntes in mundum universum prædicate Evangelium omni creaturæ.
41N||16||16||251190	Qui crediderit, et baptizatus fuerit, salvus erit : qui vero non crediderit, condemnabitur.
41N||16||17||251200	Signa autem eos qui crediderint, hæc sequentur : in nomine meo dæmonia ejicient : linguis loquentur novis :
41N||16||18||251210	serpentes tollent : et si mortiferum quid biberint, non eis nocebit : super ægros manus imponent, et bene habebunt.
41N||16||19||251220	Et Dominus quidem Jesus postquam locutus est eis, assumptus est in cælum, et sedet a dextris Dei.
41N||16||20||251230	Illi autem profecti prædicaverunt ubique, Domino cooperante, et sermonem confirmante, sequentibus signis.
42N||1||1||251240	Quoniam quidem multi conati sunt ordinare narrationem, quæ in nobis completæ sunt, rerum :
42N||1||2||251250	sicut tradiderunt nobis, qui ab initio ipsi viderunt, et ministri fuerunt sermonis :
42N||1||3||251260	visum est et mihi, assecuto omnia a principio diligenter, ex ordine tibi scribere, optime Theophile,
42N||1||4||251270	ut cognoscas eorum verborum, de quibus eruditus es, veritatem.
42N||1||5||251280	Fuit in diebus Herodis, regis Judææ, sacerdos quidam nomine Zacharias de vice Abia, et uxor illius de filiabus Aaron, et nomen ejus Elisabeth.
42N||1||6||251290	Erant autem justi ambo ante Deum, incedentes in omnibus mandatis et justificationibus Domini sine querela.
42N||1||7||251300	Et non erat illis filius, eo quod esset Elisabeth sterilis, et ambo processissent in diebus suis.
42N||1||8||251310	Factum est autem, cum sacerdotio fungeretur in ordine vicis suæ ante Deum,
42N||1||9||251320	secundum consuetudinem sacerdotii, sorte exiit ut incensum poneret, ingressus in templum Domini :
42N||1||10||251330	et omnis multitudo populi erat orans foris hora incensi.
42N||1||11||251340	Apparuit autem illi angelus Domini, stans a dextris altaris incensi.
42N||1||12||251350	Et Zacharias turbatus est videns, et timor irruit super eum.
42N||1||13||251360	Ait autem ad illum angelus : Ne timeas, Zacharia, quoniam exaudita est deprecatio tua : et uxor tua Elisabeth pariet tibi filium, et vocabis nomen ejus Joannem :
42N||1||14||251370	et erit gaudium tibi, et exsultatio, et multi in nativitate ejus gaudebunt :
42N||1||15||251380	erit enim magnus coram Domino : et vinum et siceram non bibet, et Spiritu Sancto replebitur adhuc ex utero matris suæ :
42N||1||16||251390	et multos filiorum Israël convertet ad Dominum Deum ipsorum :
42N||1||17||251400	et ipse præcedet ante illum in spiritu et virtute Eliæ : ut convertat corda patrum in filios, et incredulos ad prudentiam justorum, parare Domino plebem perfectam.
42N||1||18||251410	Et dixit Zacharias ad angelum : Unde hoc sciam ? ego enim sum senex, et uxor mea processit in diebus suis.
42N||1||19||251420	Et respondens angelus dixit ei : Ego sum Gabriel, qui asto ante Deum : et missus sum loqui ad te, et hæc tibi evangelizare.
42N||1||20||251430	Et ecce eris tacens, et non poteris loqui usque in diem quo hæc fiant, pro eo quod non credidisti verbis meis, quæ implebuntur in tempore suo.
42N||1||21||251440	Et erat plebs exspectans Zachariam : et mirabantur quod tardaret ipse in templo.
42N||1||22||251450	Egressus autem non poterat loqui ad illos, et cognoverunt quod visionem vidisset in templo. Et ipse erat innuens illis, et permansit mutus.
42N||1||23||251460	Et factum est, ut impleti sunt dies officii ejus, abiit in domum suam :
42N||1||24||251470	post hos autem dies concepit Elisabeth uxor ejus, et occultabat se mensibus quinque, dicens :
42N||1||25||251480	Quia sic fecit mihi Dominus in diebus, quibus respexit auferre opprobrium meum inter homines.
42N||1||26||251490	In mense autem sexto, missus est angelus Gabriel a Deo in civitatem Galilææ, cui nomen Nazareth,
42N||1||27||251500	ad virginem desponsatam viro, cui nomen erat Joseph, de domo David : et nomen virginis Maria.
42N||1||28||251510	Et ingressus angelus ad eam dixit : Ave gratia plena : Dominus tecum : benedicta tu in mulieribus.
42N||1||29||251520	Quæ cum audisset, turbata est in sermone ejus, et cogitabat qualis esset ista salutatio.
42N||1||30||251530	Et ait angelus ei : Ne timeas, Maria : invenisti enim gratiam apud Deum.
42N||1||31||251540	Ecce concipies in utero, et paries filium, et vocabis nomen ejus Jesum :
42N||1||32||251550	hic erit magnus, et Filius Altissimi vocabitur, et dabit illi Dominus Deus sedem David patris ejus : et regnabit in domo Jacob in æternum,
42N||1||33||251560	et regni ejus non erit finis.
42N||1||34||251570	Dixit autem Maria ad angelum : Quomodo fiet istud, quoniam virum non cognosco ?
42N||1||35||251580	Et respondens angelus dixit ei : Spiritus Sanctus superveniet in te, et virtus Altissimi obumbrabit tibi. Ideoque et quod nascetur ex te sanctum, vocabitur Filius Dei.
42N||1||36||251590	Et ecce Elisabeth cognata tua, et ipsa concepit filium in senectute sua : et hic mensis sextus est illi, quæ vocatur sterilis :
42N||1||37||251600	quia non erit impossibile apud Deum omne verbum.
42N||1||38||251610	Dixit autem Maria : Ecce ancilla Domini : fiat mihi secundum verbum tuum. Et discessit ab illa angelus.
42N||1||39||251620	Exsurgens autem Maria in diebus illis, abiit in montana cum festinatione, in civitatem Juda :
42N||1||40||251630	et intravit in domum Zachariæ, et salutavit Elisabeth.
42N||1||41||251640	Et factum est, ut audivit salutationem Mariæ Elisabeth, exsultavit infans in utero ejus : et repleta est Spiritu Sancto Elisabeth :
42N||1||42||251650	et exclamavit voce magna, et dixit : Benedicta tu inter mulieres, et benedictus fructus ventris tui.
42N||1||43||251660	Et unde hoc mihi, ut veniat mater Domini mei ad me ?
42N||1||44||251670	Ecce enim ut facta est vox salutationis tuæ in auribus meis, exsultavit in gaudio infans in utero meo.
42N||1||45||251680	Et beata, quæ credidisti, quoniam perficientur ea, quæ dicta sunt tibi a Domino.
42N||1||46||251690	Et ait Maria : Magnificat anima mea Dominum :
42N||1||47||251700	et exsultavit spiritus meus in Deo salutari meo.
42N||1||48||251710	Quia respexit humilitatem ancillæ suæ : ecce enim ex hoc beatam me dicent omnes generationes,
42N||1||49||251720	quia fecit mihi magna qui potens est : et sanctum nomen ejus,
42N||1||50||251730	et misericordia ejus a progenie in progenies timentibus eum.
42N||1||51||251740	Fecit potentiam in brachio suo : dispersit superbos mente cordis sui.
42N||1||52||251750	Deposuit potentes de sede, et exaltavit humiles.
42N||1||53||251760	Esurientes implevit bonis : et divites dimisit inanes.
42N||1||54||251770	Suscepit Israël puerum suum, recordatus misericordiæ suæ :
42N||1||55||251780	sicut locutus est ad patres nostros, Abraham et semini ejus in sæcula.
42N||1||56||251790	Mansit autem Maria cum illa quasi mensibus tribus : et reversa est in domum suam.
42N||1||57||251800	Elisabeth autem impletum est tempus pariendi, et peperit filium.
42N||1||58||251810	Et audierunt vicini et cognati ejus quia magnificavit Dominus misericordiam suam cum illa, et congratulabantur ei.
42N||1||59||251820	Et factum est in die octavo, venerunt circumcidere puerum, et vocabant eum nomine patris sui Zachariam.
42N||1||60||251830	Et respondens mater ejus, dixit : Nequaquam, sed vocabitur Joannes.
42N||1||61||251840	Et dixerunt ad illam : Quia nemo est in cognatione tua, qui vocetur hoc nomine.
42N||1||62||251850	Innuebant autem patri ejus, quem vellet vocari eum.
42N||1||63||251860	Et postulans pugillarem scripsit, dicens : Joannes est nomen ejus. Et mirati sunt universi.
42N||1||64||251870	Apertum est autem illico os ejus, et lingua ejus, et loquebatur benedicens Deum.
42N||1||65||251880	Et factus est timor super omnes vicinos eorum : et super omnia montana Judææ divulgabantur omnia verba hæc :
42N||1||66||251890	et posuerunt omnes qui audierant in corde suo, dicentes : Quis, putas, puer iste erit ? etenim manus Domini erat cum illo.
42N||1||67||251900	Et Zacharias pater ejus repletus est Spiritu Sancto : et prophetavit, dicens :
42N||1||68||251910	Benedictus Dominus Deus Israël, quia visitavit, et fecit redemptionem plebis suæ :
42N||1||69||251920	et erexit cornu salutis nobis in domo David pueri sui,
42N||1||70||251930	sicut locutum est per os sanctorum, qui a sæculo sunt, prophetarum ejus :
42N||1||71||251940	salutem ex inimicis nostris, et de manu omnium qui oderunt nos :
42N||1||72||251950	ad faciendam misericordiam cum patribus nostris : et memorari testamenti sui sancti :
42N||1||73||251960	jusjurandum, quod juravit ad Abraham patrem nostrum, daturum se nobis
42N||1||74||251970	ut sine timore, de manu inimicorum nostrorum liberati, serviamus illi
42N||1||75||251980	in sanctitate et justitia coram ipso, omnibus diebus nostris.
42N||1||76||251990	Et tu puer, propheta Altissimi vocaberis : præibis enim ante faciem Domini parare vias ejus,
42N||1||77||252000	ad dandam scientiam salutis plebi ejus in remissionem peccatorum eorum
42N||1||78||252010	per viscera misericordiæ Dei nostri, in quibus visitavit nos, oriens ex alto :
42N||1||79||252020	illuminare his qui in tenebris et in umbra mortis sedent : ad dirigendos pedes nostros in viam pacis.
42N||1||80||252030	Puer autem crescebat, et confortabatur spiritu : et erat in desertis usque in diem ostensionis suæ ad Israël.
42N||2||1||252040	Factum est autem in diebus illis, exiit edictum a Cæsare Augusto ut describeretur universus orbis.
42N||2||2||252050	Hæc descriptio prima facta est a præside Syriæ Cyrino :
42N||2||3||252060	et ibant omnes ut profiterentur singuli in suam civitatem.
42N||2||4||252070	Ascendit autem et Joseph a Galilæa de civitate Nazareth in Judæam, in civitatem David, quæ vocatur Bethlehem : eo quod esset de domo et familia David,
42N||2||5||252080	ut profiteretur cum Maria desponsata sibi uxore prægnante.
42N||2||6||252090	Factum est autem, cum essent ibi, impleti sunt dies ut pareret.
42N||2||7||252100	Et peperit filium suum primogenitum, et pannis eum involvit, et reclinavit eum in præsepio : quia non erat eis locus in diversorio.
42N||2||8||252110	Et pastores erant in regione eadem vigilantes, et custodientes vigilias noctis super gregem suum.
42N||2||9||252120	Et ecce angelus Domini stetit juxta illos, et claritas Dei circumfulsit illos, et timuerunt timore magno.
42N||2||10||252130	Et dixit illis angelus : Nolite timere : ecce enim evangelizo vobis gaudium magnum, quod erit omni populo :
42N||2||11||252140	quia natus est vobis hodie Salvator, qui est Christus Dominus, in civitate David.
42N||2||12||252150	Et hoc vobis signum : invenietis infantem pannis involutum, et positum in præsepio.
42N||2||13||252160	Et subito facta est cum angelo multitudo militiæ cælestis laudantium Deum, et dicentium :
42N||2||14||252170	Gloria in altissimis Deo, et in terra pax hominibus bonæ voluntatis.
42N||2||15||252180	Et factum est, ut discesserunt ab eis angeli in cælum : pastores loquebantur ad invicem : Transeamus usque Bethlehem, et videamus hoc verbum, quod factum est, quod Dominus ostendit nobis.
42N||2||16||252190	Et venerunt festinantes : et invenerunt Mariam, et Joseph, et infantem positum in præsepio.
42N||2||17||252200	Videntes autem cognoverunt de verbo, quod dictum erat illis de puero hoc.
42N||2||18||252210	Et omnes qui audierunt, mirati sunt : et de his quæ dicta erant a pastoribus ad ipsos.
42N||2||19||252220	Maria autem conservabat omnia verba hæc, conferens in corde suo.
42N||2||20||252230	Et reversi sunt pastores glorificantes et laudantes Deum in omnibus quæ audierant et viderant, sicut dictum est ad illos.
42N||2||21||252240	Et postquam consummati sunt dies octo, ut circumcideretur puer, vocatum est nomen ejus Jesus, quod vocatum est ab angelo priusquam in utero conciperetur.
42N||2||22||252250	Et postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino,
42N||2||23||252260	sicut scriptum est in lege Domini : Quia omne masculinum adaperiens vulvam, sanctum Domino vocabitur :
42N||2||24||252270	et ut darent hostiam secundum quod dictum est in lege Domini, par turturum, aut duos pullos columbarum.
42N||2||25||252280	Et ecce homo erat in Jerusalem, cui nomen Simeon, et homo iste justus, et timoratus, exspectans consolationem Israël : et Spiritus Sanctus erat in eo.
42N||2||26||252290	Et responsum acceperat a Spiritu Sancto, non visurum se mortem, nisi prius videret Christum Domini.
42N||2||27||252300	Et venit in spiritu in templum. Et cum inducerent puerum Jesum parentes ejus, ut facerent secundum consuetudinem legis pro eo,
42N||2||28||252310	et ipse accepit eum in ulnas suas : et benedixit Deum, et dixit :
42N||2||29||252320	Nunc dimittis servum tuum Domine, secundum verbum tuum in pace :
42N||2||30||252330	quia viderunt oculi mei salutare tuum,
42N||2||31||252340	quod parasti ante faciem omnium populorum :
42N||2||32||252350	lumen ad revelationem gentium, et gloriam plebis tuæ Israël.
42N||2||33||252360	Et erat pater ejus et mater mirantes super his quæ dicebantur de illo.
42N||2||34||252370	Et benedixit illis Simeon, et dixit ad Mariam matrem ejus : Ecce positus est hic in ruinam, et in resurrectionem multorum in Israël, et in signum cui contradicetur :
42N||2||35||252380	et tuam ipsius animam pertransibit gladius ut revelentur ex multis cordibus cogitationes.
42N||2||36||252390	Et erat Anna prophetissa, filia Phanuel, de tribu Aser : hæc processerat in diebus multis, et vixerat cum viro suo annis septem a virginitate sua.
42N||2||37||252400	Et hæc vidua usque ad annos octoginta quatuor : quæ non discedebat de templo, jejuniis, et obsecrationibus serviens nocte ac die.
42N||2||38||252410	Et hæc, ipsa hora superveniens, confitebatur Domino : et loquebatur de illo omnibus, qui exspectabant redemptionem Israël.
42N||2||39||252420	Et ut perfecerunt omnia secundum legem Domini, reversi sunt in Galilæam in civitatem suam Nazareth.
42N||2||40||252430	Puer autem crescebat, et confortabatur plenus sapientia : et gratia Dei erat in illo.
42N||2||41||252440	Et ibant parentes ejus per omnes annos in Jerusalem, in die solemni Paschæ.
42N||2||42||252450	Et cum factus esset annorum duodecim, ascendentibus illis Jerosolymam secundum consuetudinem diei festi,
42N||2||43||252460	consummatisque diebus, cum redirent, remansit puer Jesus in Jerusalem, et non cognoverunt parentes ejus.
42N||2||44||252470	Existimantes autem illum esse in comitatu, venerunt iter diei, et requirebant eum inter cognatos et notos.
42N||2||45||252480	Et non invenientes, regressi sunt in Jerusalem, requirentes eum.
42N||2||46||252490	Et factum est, post triduum invenerunt illum in templo sedentem in medio doctorum, audientem illos, et interrogantem eos.
42N||2||47||252500	Stupebant autem omnes qui eum audiebant, super prudentia et responsis ejus.
42N||2||48||252510	Et videntes admirati sunt. Et dixit mater ejus ad illum : Fili, quid fecisti nobis sic ? ecce pater tuus et ego dolentes quærebamus te.
42N||2||49||252520	Et ait ad illos : Quid est quod me quærebatis ? nesciebatis quia in his quæ Patris mei sunt, oportet me esse ?
42N||2||50||252530	Et ipsi non intellexerunt verbum quod locutus est ad eos.
42N||2||51||252540	Et descendit cum eis, et venit Nazareth : et erat subditus illis. Et mater ejus conservabat omnia verba hæc in corde suo.
42N||2||52||252550	Et Jesus proficiebat sapientia, et ætate, et gratia apud Deum et homines.
42N||3||1||252560	Anno autem quintodecimo imperii Tiberii Cæsaris, procurante Pontio Pilato Judæam, tetrarcha autem Galiææ Herode, Philippo autem fratre ejus tetrarcha Iturææ, et Trachonitidis regionis, et Lysania Abilinæ tetrarcha,
42N||3||2||252570	sub principibus sacerdotum Anna et Caipha : factum est verbum Domini super Joannem, Zachariæ filium, in deserto.
42N||3||3||252580	Et venit in omnem regionem Jordanis, prædicans baptismum pœnitentiæ in remissionem peccatorum,
42N||3||4||252590	sicut scriptum est in libro sermonum Isaiæ prophetæ : Vox clamantis in deserto : Parate viam Domini ; rectas facite semitas ejus :
42N||3||5||252600	omnis vallis implebitur, et omnis mons, et collis humiliabitur : et erunt prava in directa, et aspera in vias planas :
42N||3||6||252610	et videbit omnis caro salutare Dei.
42N||3||7||252620	Dicebat ergo ad turbas quæ exibant ut baptizarentur ab ipso : Genimina viperarum, quis ostendit vobis fugere a ventura ira ?
42N||3||8||252630	Facite ergo fructus dignos pœnitentiæ, et ne cœperitis dicere : Patrem habemus Abraham. Dico enim vobis quia potens est Deus de lapidibus istis suscitare filios Abrahæ.
42N||3||9||252640	Jam enim securis ad radicem arborum posita est. Omnis ergo arbor non faciens fructum bonum, excidetur, et in ignem mittetur.
42N||3||10||252650	Et interrogabant eum turbæ, dicentes : Quid ergo faciemus ?
42N||3||11||252660	Respondens autem dicebat illis : Qui habet duas tunicas, det non habenti : et qui habet escas, similiter faciat.
42N||3||12||252670	Venerunt autem et publicani ut baptizarentur, et dixerunt ad illum : Magister, quid faciemus ?
42N||3||13||252680	At ille dixit ad eos : Nihil amplius, quam quod constitutum est vobis, faciatis.
42N||3||14||252690	Interrogabant autem eum et milites, dicentes : Quid faciemus et nos ? Et ait illis : Neminem concutiatis, neque calumniam faciatis : et contenti estote stipendiis vestris.
42N||3||15||252700	Existimante autem populo, et cogitantibus omnibus in cordibus suis de Joanne, ne forte ipse esset Christus,
42N||3||16||252710	respondit Joannes, dicens omnibus : Ego quidem aqua baptizo vos : veniet autem fortior me, cujus non sum dignus solvere corrigiam calceamentorum ejus : ipse vos baptizabit in Spiritu Sancto et igni :
42N||3||17||252720	cujus ventilabrum in manu ejus, et purgabit aream suam, et congregabit triticum in horreum suum, paleas autem comburet igni inextinguibili.
42N||3||18||252730	Multa quidem et alia exhortans evangelizabat populo.
42N||3||19||252740	Herodes autem tetrarcha cum corriperetur ab illo de Herodiade uxore fratris sui, et de omnibus malis quæ fecit Herodes,
42N||3||20||252750	adjecit et hoc super omnia, et inclusit Joannem in carcere.
42N||3||21||252760	Factum est autem cum baptizaretur omnis populus, et Jesu baptizato, et orante, apertum est cælum :
42N||3||22||252770	et descendit Spiritus Sanctus corporali specie sicut columba in ipsum : et vox de cælo facta est : Tu es filius meus dilectus, in te complacui mihi.
42N||3||23||252780	Et ipse Jesus erat incipiens quasi annorum triginta, ut putabatur, filius Joseph, qui fuit Heli, qui fuit Mathat,
42N||3||24||252790	qui fuit Levi, qui fuit Melchi, qui fuit Janne, qui fuit Joseph,
42N||3||25||252800	qui fuit Mathathiæ, qui fuit Amos, qui fuit Nahum, qui fuit Hesli, qui fuit Nagge,
42N||3||26||252810	qui fuit Mahath, qui fuit Mathathiæ, qui fuit Semei, qui fuit Joseph, qui fuit Juda,
42N||3||27||252820	qui fuit Joanna, qui fuit Resa, qui fuit Zorobabel, qui fuit Salatheil, qui fuit Neri,
42N||3||28||252830	qui fuit Melchi, qui fuit Addi, qui fuit Cosan, qui fuit Elmadan, qui fuit Her,
42N||3||29||252840	qui fuit Jesu, qui fuit Eliezer, qui fuit Jorim, qui fuit Mathat, qui fuit Levi,
42N||3||30||252850	qui fuit Simeon, qui fuit Juda, qui fuit Joseph, qui fuit Jona, qui fuit Eliakim,
42N||3||31||252860	qui fuit Melea, qui fuit Menna, qui fuit Mathatha, qui fuit Natham, qui fuit David,
42N||3||32||252870	qui fuit Jesse, qui fuit Obed, qui fuit Booz, qui fuit Salmon, qui fuit Naasson,
42N||3||33||252880	qui fuit Aminadab, qui fuit Aram, qui fuit Esron, qui fuit Phares, qui fuit Judæ,
42N||3||34||252890	qui fuit Jacob, qui fuit Isaac, qui fuit Abrahæ, qui fuit Thare, qui fuit Nachor,
42N||3||35||252900	qui fuit Sarug, qui fuit Ragau, qui fuit Phaleg, qui fuit Heber, qui fuit Sale,
42N||3||36||252910	qui fuit Cainan, qui fuit Arphaxad, qui fuit Sem, qui fuit Noë, qui fuit Lamech,
42N||3||37||252920	qui fuit Methusale, qui fuit Henoch, qui fuit Jared, qui fuit Malaleel, qui fuit Cainan,
42N||3||38||252930	qui fuit Henos, qui fuit Seth, qui fuit Adam, qui fuit Dei.
42N||4||1||252940	Jesus autem plenus Spiritu Sancto regressus est a Jordane : et agebatur a Spiritu in desertum
42N||4||2||252950	diebus quadraginta, et tentabatur a diabolo. Et nihil manducavit in diebus illis : et consummatis illis esuriit.
42N||4||3||252960	Dixit autem illi diabolus : Si Filius Dei es, dic lapidi huic ut panis fiat.
42N||4||4||252970	Et respondit ad illum Jesus : Scriptum est : Quia non in solo pane vivit homo, sed in omni verbo Dei.
42N||4||5||252980	Et duxit illum diabolus in montem excelsum, et ostendit illi omnia regna orbis terræ in momento temporis,
42N||4||6||252990	et ait illi : Tibi dabo potestatem hanc universam, et gloriam illorum : quia mihi tradita sunt, et cui volo do illa.
42N||4||7||253000	Tu ergo si adoraveris coram me, erunt tua omnia.
42N||4||8||253010	Et respondens Jesus, dixit illi : Scriptum est : Dominum Deum tuum adorabis, et illi soli servies.
42N||4||9||253020	Et duxit illum in Jerusalem, et statuit eum super pinnam templi, et dixit illi : Si Filius Dei es, mitte te hinc deorsum.
42N||4||10||253030	Scriptum est enim quod angelis suis mandavit de te, ut conservent te :
42N||4||11||253040	et quia in manibus tollent te, ne forte offendas ad lapidem pedem tuum.
42N||4||12||253050	Et respondens Jesus, ait illi : Dictum est : Non tentabis Dominum Deum tuum.
42N||4||13||253060	Et consummata omni tentatione, diabolus recessit ab illo, usque ad tempus.
42N||4||14||253070	Et regressus est Jesus in virtute Spiritus in Galilæam, et fama exiit per universam regionem de illo.
42N||4||15||253080	Et ipse docebat in synagogis eorum, et magnificabatur ab omnibus.
42N||4||16||253090	Et venit Nazareth, ubi erat nutritus, et intravit secundum consuetudinem suam die sabbati in synagogam, et surrexit legere.
42N||4||17||253100	Et traditus est illi liber Isaiæ prophetæ. Et ut revolvit librum, invenit locum ubi scriptum erat :
42N||4||18||253110	Spiritus Domini super me : propter quod unxit me, evangelizare pauperibus misit me, sanare contritos corde,
42N||4||19||253120	prædicare captivis remissionem, et cæcis visum, dimittere confractos in remissionem, prædicare annum Domini acceptum et diem retributioni.
42N||4||20||253130	Et cum plicuisset librum, reddit ministro, et sedit. Et omnium in synagoga oculi erant intendentes in eum.
42N||4||21||253140	Cœpit autem dicere ad illos : Quia hodie impleta est hæc scriptura in auribus vestris.
42N||4||22||253150	Et omnes testimonium illi dabant : et mirabantur in verbis gratiæ, quæ procedebant de ore ipsius, et dicebant : Nonne hic est filius Joseph ?
42N||4||23||253160	Et ait illis : Utique dicetis mihi hanc similitudinem : Medice cura teipsum : quanta audivimus facta in Capharnaum, fac et hic in patria tua.
42N||4||24||253170	Ait autem : Amen dico vobis, quia nemo propheta acceptus est in patria sua.
42N||4||25||253180	In veritate dico vobis, multæ viduæ erant in diebus Eliæ in Israël, quando clausum est cælum annis tribus et mensibus sex, cum facta esset fames magna in omni terra :
42N||4||26||253190	et ad nullam illarum missus est Elias, nisi in Sarepta Sidoniæ, ad mulierem viduam.
42N||4||27||253200	Et multi leprosi erant in Israël sub Elisæo propheta : et nemo eorum mundatus est nisi Naaman Syrus.
42N||4||28||253210	Et repleti sunt omnes in synagoga ira, hæc audientes.
42N||4||29||253220	Et surrexerunt, et ejecerunt illum extra civitatem : et duxerunt illum usque ad supercilium montis, super quem civitas illorum erat ædificata, ut præcipitarent eum.
42N||4||30||253230	Ipse autem transiens per medium illorum, ibat.
42N||4||31||253240	Et descendit in Capharnaum civitatem Galilææ, ibique docebat illos sabbatis.
42N||4||32||253250	Et stupebant in doctrina ejus, quia in potestate erat sermo ipsius.
42N||4||33||253260	Et in synagoga erat homo habens dæmonium immundum, et exclamavit voce magna,
42N||4||34||253270	dicens : Sine, quid nobis et tibi, Jesu Nazarene ? venisti perdere nos ? scio te quis sis, Sanctus Dei.
42N||4||35||253280	Et increpavit illum Jesus, dicens : Obmutesce, et exi ab eo. Et cum projecisset illum dæmonium in medium, exiit ab illo, nihilque illum nocuit.
42N||4||36||253290	Et factus est pavor in omnibus, et colloquebantur ad invicem, dicentes : Quod est hoc verbum, quia in potestate et virtute imperat immundis spiritibus, et exeunt ?
42N||4||37||253300	Et divulgabatur fama de illo in omnem locum regionis.
42N||4||38||253310	Surgens autem Jesus de synagoga, introivit in domum Simonis. Socrus autem Simonis tenebatur magnis febribus : et rogaverunt illum pro ea.
42N||4||39||253320	Et stans super illam imperavit febri : et dimisit illam. Et continuo surgens, ministrabat illis.
42N||4||40||253330	Cum autem sol occidisset, omnes qui habebant infirmos variis languoribus, ducebant illos ad eum. At ille singulis manus imponens, curabat eos.
42N||4||41||253340	Exibant autem dæmonia a multis clamantia, et dicentia : Quia tu es Filius Dei : et increpans non sinebat ea loqui : quia sciebant ipsum esse Christum.
42N||4||42||253350	Facta autem die egressus ibat in desertum locum, et turbæ requirebant eum, et venerunt usque ad ipsum : et detinebant illum ne discederet ab eis.
42N||4||43||253360	Quibus ille ait : Quia et aliis civitatibus oportet me evangelizare regnum Dei : quia ideo missus sum.
42N||4||44||253370	Et erat prædicans in synagogis Galilææ.
42N||5||1||253380	Factum est autem, cum turbæ irruerunt in eum ut audirent verbum Dei, et ipse stabat secus stagnum Genesareth.
42N||5||2||253390	Et vidit duas naves stantes secus stagnum : piscatores autem descenderant, et lavabant retia.
42N||5||3||253400	Ascendens autem in unam navim, quæ erat Simonis, rogavit eum a terra reducere pusillum. Et sedens docebat de navicula turbas.
42N||5||4||253410	Ut cessavit autem loqui, dixit ad Simonem : Duc in altum, et laxate retia vestra in capturam.
42N||5||5||253420	Et respondens Simon, dixit illi : Præceptor, per totam noctem laborantes nihil cepimus : in verbo autem tuo laxabo rete.
42N||5||6||253430	Et cum hoc fecissent, concluserunt piscium multitudinem copiosam : rumpebatur autem rete eorum.
42N||5||7||253440	Et annuerunt sociis, qui erant in alia navi, ut venirent, et adjuvarent eos. Et venerunt, et impleverunt ambas naviculas, ita ut pene mergerentur.
42N||5||8||253450	Quod cum vidisset Simon Petrus, procidit ad genua Jesu, dicens : Exi a me, quia homo peccator sum, Domine.
42N||5||9||253460	Stupor enim circumdederat eum, et omnes qui cum illo erant, in captura piscium, quam ceperant :
42N||5||10||253470	similiter autem Jacobum et Joannem, filios Zebedæi, qui erunt socii Simonis. Et ait ad Simonem Jesus : Noli timere : ex hoc jam homines eris capiens.
42N||5||11||253480	Et subductis ad terram navibus, relictis omnibus, secuti sunt eum.
42N||5||12||253490	Et factum est, cum esset in una civitatum, et ecce vir plenus lepra, et videns Jesum, et procidens in faciem, rogavit eum, dicens : Domine, si vis, potes me mundare.
42N||5||13||253500	Et extendens manum, tetigit eum dicens : Volo : mundare. Et confestim lepra discessit ab illo.
42N||5||14||253510	Et ipse præcepit illi ut nemini diceret : sed, Vade, ostende te sacerdoti, et offer pro emundatione tua, sicut præcepit Moyses, in testimonium illis.
42N||5||15||253520	Perambulabat autem magis sermo de illo : et conveniebant turbæ multæ ut audirent, et curarentur ab infirmitatibus suis.
42N||5||16||253530	Ipse autem secedebat in desertum, et orabat.
42N||5||17||253540	Et factum est in una dierum, et ipse sedebat docens. Et erant pharisæi sedentes, et legis doctores, qui venerunt ex omni castello Galilææ, et Judææ, et Jerusalem : et virtus Domini erat ad sanandum eos.
42N||5||18||253550	Et ecce viri portantes in lecto hominem, qui erat paralyticus : et quærebant eum inferre, et ponere ante eum.
42N||5||19||253560	Et non invenientes qua parte illum inferrent præ turba, ascenderunt supra tectum, et per tegulas summiserunt eum cum lecto in medium ante Jesum.
42N||5||20||253570	Quorum fidem ut vidit, dixit : Homo, remittuntur tibi peccata tua.
42N||5||21||253580	Et cœperunt cogitare scribæ et pharisæi, dicentes : Quis est hic, qui loquitur blasphemias ? quis potest dimittere peccata, nisi solus Deus ?
42N||5||22||253590	Ut cognovit autem Jesus cogitationes eorum, respondens, dixit ad illos : Quid cogitatis in cordibus vestris ?
42N||5||23||253600	Quid est facilius dicere : Dimittuntur tibi peccata : an dicere : Surge, et ambula ?
42N||5||24||253610	Ut autem sciatis quia Filius hominis habet potestatem in terra dimittendi peccata, (ait paralytico) tibi dico, surge, tolle lectum tuum, et vade in domum tuam.
42N||5||25||253620	Et confestim consurgens coram illis, tulit lectum in quo jacebat : et abiit in domum suam, magnificans Deum.
42N||5||26||253630	Et stupor apprehendit omnes, et magnificabant Deum. Et repleti sunt timore, dicentes : Quia vidimus mirabilia hodie.
42N||5||27||253640	Et post hæc exiit, et vidit publicanum nomine Levi, sedentem ad telonium, et ait illi : Sequere me.
42N||5||28||253650	Et relictis omnibus, surgens secutus est eum.
42N||5||29||253660	Et fecit ei convivium magnum Levi in domo sua : et erat turba multa publicanorum, et aliorum qui cum illis erant discumbentes.
42N||5||30||253670	Et murmurabant pharisæi et scribæ eorum, dicentes ad discipulos ejus : Quare cum publicanis et peccatoribus manducatis et bibitis ?
42N||5||31||253680	Et respondens Jesus, dixit ad illos : Non egent qui sani sunt medico, sed qui male habent.
42N||5||32||253690	Non veni vocare justos, sed peccatores ad pœnitentiam.
42N||5||33||253700	At illi dixerunt ad eum : Quare discipuli Joannis jejunant frequenter, et obsecrationes faciunt, similiter et pharisæorum : tui autem edunt et bibunt ?
42N||5||34||253710	Quibus ipse ait : Numquid potestis filios sponsi, dum cum illis est sponsus, facere jejunare ?
42N||5||35||253720	Venient autem dies, cum ablatus fuerit ab illis sponsus : tunc jejunabunt in illis diebus.
42N||5||36||253730	Dicebat autem et similitudinem ad illos : Quia nemo commissuram a novo vestimento immittit in vestimentum vetus : alioquin et novum rumpit, et veteri non convenit commissura a novo.
42N||5||37||253740	Et nemo mittit vinum novum in utres veteres : alioquin rumpet vinum novum utres, et ipsum effundetur, et utres peribunt :
42N||5||38||253750	sed vinum novum in utres novos mittendum est, et utraque conservantur.
42N||5||39||253760	Et nemo bibens vetus, statim vult novum : dicit enim : Vetus melius est.
42N||6||1||253770	Factum est autem in sabbato secundo, primo, cum transiret per sata, vellebant discipuli ejus spicas, et manducabant confricantes manibus.
42N||6||2||253780	Quidam autem pharisæorum, dicebant illis : Quid facitis quod non licet in sabbatis ?
42N||6||3||253790	Et respondens Jesus ad eos, dixit : Nec hoc legistis quod fecit David, cum esurisset ipse, et qui cum illo erant ?
42N||6||4||253800	quomodo intravit in domum Dei, et panes propositionis sumpsit, et manducavit, et dedit his qui cum ipso erant : quos non licet manducare nisi tantum sacerdotibus ?
42N||6||5||253810	Et dicebat illis : Quia dominus est Filius hominis etiam sabbati.
42N||6||6||253820	Factum est autem in alio sabbato, ut intraret in synagogam, et doceret. Et erat ibi homo, et manus ejus dextra erat arida.
42N||6||7||253830	Observabant autem scribæ et pharisæi si in sabbato curaret, ut invenirent unde accusarent eum.
42N||6||8||253840	Ipse vero sciebat cogitationes eorum : et ait homini qui habebat manum aridam : Surge, et sta in medium. Et surgens stetit.
42N||6||9||253850	Ait autem ad illos Jesus : Interrogo vos si licet sabbatis benefacere, an male : animam salvam facere, an perdere ?
42N||6||10||253860	Et circumspectis omnibus dixit homini : Extende manum tuam. Et extendit : et restituta est manus ejus.
42N||6||11||253870	Ipsi autem repleti sunt insipientia, et colloquebantur ad invicem, quidnam facerent Jesu.
42N||6||12||253880	Factum est autem in illis diebus, exiit in montem orare, et erat pernoctans in oratione Dei.
42N||6||13||253890	Et cum dies factus esset, vocavit discipulos suos : et elegit duodecim ex ipsis (quos et apostolos nominavit) :
42N||6||14||253900	Simonem, quem cognominavit Petrum, et Andream fratrem ejus, Jacobum, et Joannem, Philippum, et Bartholomæum,
42N||6||15||253910	Matthæum, et Thomam, Jacobum Alphæi, et Simonem, qui vocatur Zelotes,
42N||6||16||253920	et Judam Jacobi, et Judam Iscariotem, qui fuit proditor.
42N||6||17||253930	Et descendens cum illis, stetit in loco campestri, et turba discipulorum ejus, et multitudo copiosa plebis ab omni Judæa, et Jerusalem, et maritima, et Tyri, et Sidonis,
42N||6||18||253940	qui venerant ut audirent eum, et sanarentur a languoribus suis. Et qui vexabantur a spiritibus immundis, curabantur.
42N||6||19||253950	Et omnis turba quærebat eum tangere : quia virtus de illo exibat, et sanabat omnes.
42N||6||20||253960	Et ipse elevatis oculis in discipulis suis, dicebat : Beati pauperes, quia vestrum est regnum Dei.
42N||6||21||253970	Beati qui nunc esuritis, quia saturabimini. Beati qui nunc fletis, quia ridebitis.
42N||6||22||253980	Beati eritis cum vos oderint homines, et cum separaverint vos, et exprobraverint, et ejicerint nomen vestrum tamquam malum propter Filium hominis.
42N||6||23||253990	Gaudete in illa die, et exsultate : ecce enim merces vestra multa est in cælo : secundum hæc enim faciebant prophetis patres eorum.
42N||6||24||254000	Verumtamen væ vobis divitibus, quia habetis consolationem vestram.
42N||6||25||254010	Væ vobis, qui saturati estis : quia esurietis. Væ vobis, qui ridetis nunc : quia lugebitis et flebitis.
42N||6||26||254020	Væ cum benedixerint vobis homines : secundum hæc enim faciebant pseudoprophetis patres eorum.
42N||6||27||254030	Sed vobis dico, qui auditis : diligite inimicos vestros, benefacite his qui oderunt vos.
42N||6||28||254040	Benedicite maledicentibus vobis, et orate pro calumniantibus vos.
42N||6||29||254050	Et qui te percutit in maxillam, præbe et alteram. Et ab eo qui aufert tibi vestimentum, etiam tunicam noli prohibere.
42N||6||30||254060	Omni autem petenti te, tribue : et qui aufert quæ tua sunt, ne repetas.
42N||6||31||254070	Et prout vultis ut faciant vobis homines, et vos facite illis similiter.
42N||6||32||254080	Et si diligitis eos qui vos diligunt, quæ vobis est gratia ? nam et peccatores diligentes se diligunt.
42N||6||33||254090	Et si benefeceritis his qui vobis benefaciunt, quæ vobis est gratia ? siquidem et peccatores hoc faciunt.
42N||6||34||254100	Et si mutuum dederitis his a quibus speratis recipere, quæ gratia est vobis ? nam et peccatores peccatoribus fœnerantur, ut recipiant æqualia.
42N||6||35||254110	Verumtamen diligite inimicos vestros : benefacite, et mutuum date, nihil inde sperantes : et erit merces vestra multa, et eritis filii Altissimi, quia ipse benignus est super ingratos et malos.
42N||6||36||254120	Estote ergo misericordes sicut et Pater vester misericors est.
42N||6||37||254130	Nolite judicare, et non judicabimini : nolite condemnare, et non condemnabimini. Dimitte, et dimittemini.
42N||6||38||254140	Date, et dabitur vobis : mensuram bonam, et confertam, et coagitatam, et supereffluentem dabunt in sinum vestrum. Eadem quippe mensura, qua mensi fueritis, remetietur vobis.
42N||6||39||254150	Dicebat autem illis et similitudinem : Numquid potest cæcus cæcum ducere ? nonne ambo in foveam cadunt ?
42N||6||40||254160	Non est discipulus super magistrum : perfectus autem omnis erit, si sit sicut magister ejus.
42N||6||41||254170	Quid autem vides festucam in oculo fratris tui, trabem autem, quæ in oculo tuo est, non consideras ?
42N||6||42||254180	aut quomodo potes dicere fratri tuo : Frater, sine ejiciam festucam de oculo tuo : ipse in oculo tuo trabem non videns ? Hypocrita, ejice primum trabem de oculo tuo : et tunc perspicies ut educas festucam de oculo fratris tui.
42N||6||43||254190	Non est enim arbor bona, quæ facit fructus malos : neque arbor mala, faciens fructum bonum.
42N||6||44||254200	Unaquæque enim arbor de fructu suo cognoscitur. Neque enim de spinis colligunt ficus : neque de rubo vindemiant uvam.
42N||6||45||254210	Bonus homo de bono thesauro cordis sui profert bonum : et malus homo de malo thesauro profert malum. Ex abundantia enim cordis os loquitur.
42N||6||46||254220	Quid autem vocatis me Domine, Domine : et non facitis quæ dico ?
42N||6||47||254230	Omnis qui venit ad me, et audit sermones meos, et facit eos, ostendam vobis cui similis sit :
42N||6||48||254240	similis est homini ædificanti domum, qui fodit in altum, et posuit fundamentum super petram : inundatione autem facta, illisum est flumen domui illi, et non potuit eam movere : fundata enim erat super petram.
42N||6||49||254250	Qui autem audit, et non facit, similis est homini ædificanti domum suam super terram sine fundamento : in quam illisus est fluvius, et continuo cecidit : et facta est ruina domus illius magna.
42N||7||1||254260	Cum autem implesset omnia verba sua in aures plebis, intravit Capharnaum.
42N||7||2||254270	Centurionis autem cujusdam servus male habens, erat moriturus : qui illi erat pretiosus.
42N||7||3||254280	Et cum audisset de Jesu, misit ad eum seniores Judæorum, rogans eum ut veniret et salvaret servum ejus.
42N||7||4||254290	At illi cum venissent ad Jesum, rogabant eum sollicite, dicentes ei : Quia dignus est ut hoc illi præstes :
42N||7||5||254300	diligit enim gentem nostram, et synagogam ipse ædificavit nobis.
42N||7||6||254310	Jesus autem ibat cum illis. Et cum jam non longe esset a domo, misit ad eum centurio amicos, dicens : Domine, noli vexari : non enim sum dignus ut sub tectum meum intres :
42N||7||7||254320	propter quod et meipsum non sum dignum arbitratus ut venirem ad te : sed dic verbo, et sanabitur puer meus.
42N||7||8||254330	Nam et ego homo sum sub potestate constitutus, habens sub me milites : et dico huic, Vade, et vadit : et alii, Veni, et venit : et servo meo, Fac hoc, et facit.
42N||7||9||254340	Quo audito Jesus miratus est : et conversus sequentibus se turbis, dixit : Amen dico vobis, nec in Israël tantam fidem inveni.
42N||7||10||254350	Et reversi, qui missi fuerant, domum, invenerunt servum, qui languerat, sanum.
42N||7||11||254360	Et factum est : deinceps ibat in civitatem quæ vocatur Naim : et ibant cum eo discipuli ejus et turba copiosa.
42N||7||12||254370	Cum autem appropinquaret portæ civitatis, ecce defunctus efferebatur filius unicus matris suæ : et hæc vidua erat : et turba civitatis multa cum illa.
42N||7||13||254380	Quam cum vidisset Dominus, misericordia motus super eam, dixit illi : Noli flere.
42N||7||14||254390	Et accessit, et tetigit loculum. (Hi autem qui portabant, steterunt.) Et ait : Adolescens, tibi dico, surge.
42N||7||15||254400	Et resedit qui erat mortuus, et cœpit loqui. Et dedit illum matri suæ.
42N||7||16||254410	Accepit autem omnes timor : et magnificabant Deum, dicentes : Quia propheta magnus surrexit in nobis : et quia Deus visitavit plebem suam.
42N||7||17||254420	Et exiit hic sermo in universam Judæam de eo, et in omnem circa regionem.
42N||7||18||254430	Et nuntiaverunt Joanni discipuli ejus de omnibus his.
42N||7||19||254440	Et convocavit duos de discipulis suis Joannes, et misit ad Jesum, dicens : Tu es qui venturus es, an alium exspectamus ?
42N||7||20||254450	Cum autem venissent ad eum viri, dixerunt : Joannes Baptista misit nos ad te dicens : Tu es qui venturus es, an alium exspectamus ?
42N||7||21||254460	(In ipsa autem hora multos curavit a languoribus, et plagis, et spiritibus malis, et cæcis multis donavit visum.)
42N||7||22||254470	Et respondens, dixit illis : Euntes renuntiate Joanni quæ audistis et vidistis : quia cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur :
42N||7||23||254480	et beatus est quicumque non fuerit scandalizatus in me.
42N||7||24||254490	Et cum discessissent nuntii Joannis, cœpit de Joanne dicere ad turbas : Quid existis in desertum videre ? arundinem vento agitatam ?
42N||7||25||254500	Sed quid existis videre ? hominem mollibus vestibus indutum ? Ecce qui in veste pretiosa sunt et deliciis, in domibus regum sunt.
42N||7||26||254510	Sed quid existis videre ? prophetam ? Utique dico vobis, et plus quam prophetam :
42N||7||27||254520	hic est, de quo scriptum est : Ecce mitto angelum meum ante faciem tuam, qui præparabit viam tuam ante te.
42N||7||28||254530	Dico enim vobis : major inter natos mulierum propheta Joanne Baptista nemo est : qui autem minor est in regno Dei, major est illo.
42N||7||29||254540	Et omnis populus audiens et publicani, justificaverunt Deum, baptizati baptismo Joannis.
42N||7||30||254550	Pharisæi autem et legisperiti consilium Dei spreverunt in semetipsos, non baptizati ab eo.
42N||7||31||254560	Ait autem Dominus : Cui ergo similes dicam homines generationis hujus ? et cui similes sunt ?
42N||7||32||254570	Similes sunt pueris sedentibus in foro, et loquentibus ad invicem, et dicentibus : Cantavimus vobis tibiis, et non saltastis : lamentavimus, et non plorastis.
42N||7||33||254580	Venit enim Joannes Baptista, neque manducans panem, neque bibens vinum, et dicitis : Dæmonium habet.
42N||7||34||254590	Venit Filius hominis manducans, et bibens, et dicitis : Ecce homo devorator, et bibens vinum, amicus publicanorum et peccatorum.
42N||7||35||254600	Et justificata est sapientia ab omnibus filiis suis.
42N||7||36||254610	Rogabat autem illum quidam de pharisæis ut manducaret cum illo. Et ingressus domum pharisæi discubuit.
42N||7||37||254620	Et ecce mulier, quæ erat in civitate peccatrix, ut cognovit quod accubuisset in domo pharisæi, attulit alabastrum unguenti :
42N||7||38||254630	et stans retro secus pedes ejus, lacrimis cœpit rigare pedes ejus, et capillis capitis sui tergebat, et osculabatur pedes ejus, et unguento ungebat.
42N||7||39||254640	Videns autem pharisæus, qui vocaverat eum, ait intra se dicens : Hic si esset propheta, sciret utique quæ et qualis est mulier, quæ tangit eum : quia peccatrix est.
42N||7||40||254650	Et respondens Jesus, dixit ad illum : Simon, habeo tibi aliquid dicere. At ille ait : Magister, dic.
42N||7||41||254660	Duo debitores erant cuidam fœneratori : unus debebat denarios quingentos, et alius quinquaginta.
42N||7||42||254670	Non habentibus illis unde redderent, donavit utrisque. Quis ergo eum plus diligit ?
42N||7||43||254680	Respondens Simon dixit : Æstimo quia is cui plus donavit. At ille dixit : Recte judicasti.
42N||7||44||254690	Et conversus ad mulierem, dixit Simoni : Vides hanc mulierem ? Intravi in domum tuam, aquam pedibus meis non dedisti : hæc autem lacrimis rigavit pedes meos, et capillis suis tersit.
42N||7||45||254700	Osculum mihi non dedisti : hæc autem ex quo intravit, non cessavit osculari pedes meos.
42N||7||46||254710	Oleo caput meum non unxisti : hæc autem unguento unxit pedes meos.
42N||7||47||254720	Propter quod dico tibi : remittuntur ei peccata multa, quoniam dilexit multum. Cui autem minus dimittitur, minus diligit.
42N||7||48||254730	Dixit autem ad illam : Remittuntur tibi peccata.
42N||7||49||254740	Et cœperunt qui simul accumbebant, dicere intra se : Quis est hic qui etiam peccata dimittit ?
42N||7||50||254750	Dixit autem ad mulierem : Fides tua te salvam fecit : vade in pace.
42N||8||1||254760	Et factum est deinceps, et ipse iter faciebat per civitates, et castella prædicans, et evangelizans regnum Dei : et duodecim cum illo,
42N||8||2||254770	et mulieres aliquæ, quæ erant curatæ a spiritibus malignis et infirmatibus : Maria, quæ vocatur Magdalene, de qua septem dæmonia exierant,
42N||8||3||254780	et Joanna uxor Chusæ procuratoris Herodis, et Susanna, et aliæ multæ, quæ ministrabant ei de facultatibus suis.
42N||8||4||254790	Cum autem turba plurima convenirent, et de civitatibus properarent ad eum, dixit per similitudinem :
42N||8||5||254800	Exiit qui seminat, seminare semen suum. Et dum seminat, aliud cecidit secus viam, et conculcatum est, et volucres cæli comederunt illud.
42N||8||6||254810	Et aliud cecidit supra petrum : et natum aruit, quia non habebat humorem.
42N||8||7||254820	Et aliud cecidit inter spinas, et simul exortæ spinæ suffocaverunt illud.
42N||8||8||254830	Et aliud cecidit in terram bonam : et ortum fecit fructum centuplum. Hæc dicens clamabat : Qui habet aures audiendi, audiat.
42N||8||9||254840	Interrogabant autem eum discipuli ejus, quæ esset hæc parabola.
42N||8||10||254850	Quibus ipse dixit : Vobis datum est nosse mysterium regni Dei, ceteris autem in parabolis : ut videntes non videant, et audientes non intelligant.
42N||8||11||254860	Est autem hæc parabola : Semen est verbum Domini.
42N||8||12||254870	Qui autem secus viam, hi sunt qui audiunt : deinde venit diabolus, et tollit verbum de corde eorum, ne credentes salvi fiant.
42N||8||13||254880	Nam qui supra petram, qui cum audierint, cum gaudio suscipiunt verbum : et hi radices non habent : qui ad tempus credunt, et in tempore tentationis recedunt.
42N||8||14||254890	Quod autem in spinas cecidit : hi sunt qui audierunt, et a sollicitudinibus, et divitiis, et voluptatibus vitæ euntes, suffocantur, et non referunt fructum.
42N||8||15||254900	Quod autem in bonam terram : hi sunt qui in corde bono et optimo audientes verbum retinent, et fructum afferunt in patientia.
42N||8||16||254910	Nemo autem lucernam accendens, operit eam vase, aut subtus lectum ponit : sed supra candelabrum ponit, ut intrantes videant lumen.
42N||8||17||254920	Non est enim occultum, quod non manifestetur : nec absconditum, quod non cognoscatur, et in palam veniat.
42N||8||18||254930	Videte ergo quomodo audiatis ? Qui enim habet, dabitur illi : et quicumque non habet, etiam quod putat se habere, auferetur ab illo.
42N||8||19||254940	Venerunt autem ad illum mater et fratres ejus, et non poterant adire eum præ turba.
42N||8||20||254950	Et nuntiatum est illi : Mater tua et fratres tui stant foris, volentes te videre.
42N||8||21||254960	Qui respondens, dixit ad eos : Mater mea et fratres mei hi sunt, qui verbum Dei audiunt et faciunt.
42N||8||22||254970	Factum est autem in una dierum : et ipse ascendit in naviculam, et discipuli ejus, et ait ad illos : Transfretemus trans stagnum. Et ascenderunt.
42N||8||23||254980	Et navigantibus illis, obdormivit, et descendit procella venti in stagnum, et complebantur, et periclitabantur.
42N||8||24||254990	Accedentes autem suscitaverunt eum, dicentes : Præceptor, perimus. At ille surgens, increpavit ventum, et tempestatem aquæ, et cessavit : et facta est tranquillitas.
42N||8||25||255000	Dixit autem illis : Ubi est fides vestra ? Qui timentes, mirati sunt ad invicem, dicentes : Quis putas hic est, quia et ventis, et mari imperat, et obediunt ei ?
42N||8||26||255010	Et navigaverunt ad regionem Gerasenorum, quæ est contra Galilæam.
42N||8||27||255020	Et cum egressus esset ad terram, occurrit illi vir quidam, qui habebat dæmonium jam temporibus multis, et vestimento non induebatur, neque in domo manebat, sed in monumentis.
42N||8||28||255030	Is, ut vidit Jesum, procidit ante illum : et exclamans voce magna, dixit : Quid mihi et tibi est, Jesu Fili Dei Altissimi ? obsecro te, ne me torqueas.
42N||8||29||255040	Præcipiebat enim spiritui immundo ut exiret ab homine. Multis enim temporibus arripiebat illum, et vinciebatur catenis, et compedibus custoditus. Et ruptis vinculis agebatur a dæmonio in deserta.
42N||8||30||255050	Interrogavit autem illum Jesus, dicens : Quod tibi nomen est ? At ille dixit : Legio : quia intraverant dæmonia multa in eum.
42N||8||31||255060	Et rogabant illum ne imperaret illis ut in abyssum irent.
42N||8||32||255070	Erat autem ibi grex porcorum multorum pascentium in monte : et rogabant eum, ut permitteret eis in illos ingredi. Et permisit illis.
42N||8||33||255080	Exierunt ergo dæmonia ab homine, et intraverunt in porcos : et impetu abiit grex per præceps in stagnum, et suffocatus est.
42N||8||34||255090	Quod ut viderunt factum qui pascebant, fugerunt, et nuntiaverunt in civitatem et in villas.
42N||8||35||255100	Exierunt autem videre quod factum est, et venerunt ad Jesum, et invenerunt hominem sedentem, a quo dæmonia exierant, vestitum ac sana mente, ad pedes ejus, et timuerunt.
42N||8||36||255110	Nuntiaverunt autem illis et qui viderant, quomodo sanus factus esset a legione :
42N||8||37||255120	et rogaverunt illum omnis multitudo regionis Gerasenorum ut discederet ab ipsis : quia magno timore tenebantur. Ipse autem ascendens navim, reversus est.
42N||8||38||255130	Et rogabat illum vir, a quo dæmonia exierant, ut cum eo esset. Dimisit autem eum Jesus, dicens :
42N||8||39||255140	Redi in domum tuam, et narra quanta tibi fecit Deus. Et abiit per universam civitatem, prædicans quanta illi fecisset Jesus.
42N||8||40||255150	Factum est autem cum rediisset Jesus, excepit illum turba : erunt enim omnes exspectantes eum.
42N||8||41||255160	Et ecce venit vir, cui nomen Jairus, et ipse princeps synagogæ erat : et cecidit ad pedes Jesu, rogans eum ut intraret in domum ejus,
42N||8||42||255170	quia unica filia erat ei fere annorum duodecim, et hæc moriebatur. Et contigit, dum iret, a turba comprimebatur.
42N||8||43||255180	Et mulier quædam erat in fluxu sanguinis ab annis duodecim, quæ in medicos erogaverat omnem substantiam suam, nec ab ullo potuit curari :
42N||8||44||255190	accessit retro, et tetigit fimbriam vestimenti ejus : et confestim stetit fluxus sanguinis ejus.
42N||8||45||255200	Et ait Jesus : Quis est, qui me tetigit ? Negantibus autem omnibus, dixit Petrus, et qui cum illo erant : Præceptor, turbæ te comprimunt, et affligunt, et dicis : Quis me tetigit ?
42N||8||46||255210	Et dicit Jesus : Tetigit me aliquis : nam ego novi virtutem de me exiisse.
42N||8||47||255220	Videns autem mulier, quia non latuit, tremens venit, et procidit ante pedes ejus : et ob quam causam tetigerit eum, indicavit coram omni populo : et quemadmodum confestim sanata sit.
42N||8||48||255230	At ipse dixit ei : Filia, fides tua salvam te fecit : vade in pace.
42N||8||49||255240	Adhuc illo loquente, venit quidam ad principem synagogæ, dicens ei : Quia mortua est filia tua, noli vexare illum.
42N||8||50||255250	Jesus autem, audito hoc verbo, respondit patri puellæ : Noli timere, crede tantum, et salva erit.
42N||8||51||255260	Et cum venisset domum, non permisit intrare secum quemquam, nisi Petrum, et Jacobum, et Joannem, et patrem, et matrem puellæ.
42N||8||52||255270	Flebant autem omnes, et plangebant illam. At ille dixit : Nolite flere : non est mortua puella, sed dormit.
42N||8||53||255280	Et deridebant eum, scientes quod mortua esset.
42N||8||54||255290	Ipse autem tenens manum ejus clamavit, dicens : Puella, surge.
42N||8||55||255300	Et reversus est spiritus ejus, et surrexit continuo. Et jussit illi dari manducare.
42N||8||56||255310	Et stupuerunt parentes ejus, quibus præcepit ne alicui dicerent quod factum erat.
42N||9||1||255320	Convocatis autem duodecim Apostolis, dedit illis virtutem et potestatem super omnia dæmonia, et ut languores curarent.
42N||9||2||255330	Et misit illos prædicare regnum Dei, et sanare infirmos.
42N||9||3||255340	Et ait ad illos : Nihil tuleritis in via, neque virgam, neque peram, neque panem, neque pecuniam, neque duas tunicas habeatis.
42N||9||4||255350	Et in quamcumque domum intraveritis, ibi manete, et inde ne exeatis.
42N||9||5||255360	Et quicumque non receperint vos : exeuntes de civitate illa, etiam pulverem pedum vestrorum excutite in testimonium supra illos.
42N||9||6||255370	Egressi autem circuibant per castella evangelizantes, et curantes ubique.
42N||9||7||255380	Audivit autem Herodes tetrarcha omnia quæ fiebant ab eo, et hæsitabat eo quod diceretur
42N||9||8||255390	a quibusdam : Quia Joannes surrexit a mortuis : a quibusdam vero : Quia Elias apparuit : ab aliis autem : Quia propheta unus de antiquis surrexit.
42N||9||9||255400	Et ait Herodes : Joannem ego decollavit : quis est autem iste, de quo ego talia audio ? Et quærebat videre eum.
42N||9||10||255410	Et reversi Apostoli, narraverunt illi quæcumque fecerunt : et assumptis illis secessit seorsum in locum desertum, qui est Bethsaidæ.
42N||9||11||255420	Quod cum cognovissent turbæ, secutæ sunt illum : et excepit eos, et loquebatur illis de regno Dei, et eos, qui cura indigebant, sanabat.
42N||9||12||255430	Dies autem cœperat declinare, et accedentes duodecim dixerunt illi : Dimitte turbas, ut euntes in castella villasque quæ circa sunt, divertant, et inveniant escas : quia hic in loco deserto sumus.
42N||9||13||255440	Ait autem ad illos : Vos date illis manducare. At illi dixerunt : Non sunt nobis plus quam quinque panes et duo pisces : nisi forte nos eamus, et emamus in omnem hanc turbam escas.
42N||9||14||255450	Erant autem fere viri quinque millia. Ait autem ad discipulos suos : Facite illos discumbere per convivia quinquagenos.
42N||9||15||255460	Et ita fecerunt : et discumbere fecerunt omnes.
42N||9||16||255470	Acceptis autem quinque panibus et duobus piscibus, respexit in cælum, et benedixit illis : et fregit, et distribuit discipulis suis, ut ponerent ante turbas.
42N||9||17||255480	Et manducaverunt omnes, et saturati sunt. Et sublatum est quod superfuit illis, fragmentorum cophini duodecim.
42N||9||18||255490	Et factum est cum solus esset orans, erant cum illo et discipuli : et interrogavit illos, dicens : Quem me dicunt esse turbæ ?
42N||9||19||255500	At illi responderunt, et dixerunt : Joannem Baptistam, alii autem Eliam, alii vero unus propheta de prioribus surrexit.
42N||9||20||255510	Dixit autem illis : Vos autem quem me esse dicitis ? Respondens Simon Petrus, dixit : Christum Dei.
42N||9||21||255520	At ille increpans illos, præcepit ne cui dicerent hoc,
42N||9||22||255530	dicens : Quia oportet Filium hominis multa pati, et reprobari a senioribus, et principibus sacerdotum, et scribis, et occidi, et tertia die resurgere.
42N||9||23||255540	Dicebat autem ad omnes : Si quis vult post me venire, abneget semetipsum, et tollat crucem suam quotidie, et sequatur me.
42N||9||24||255550	Qui enim voluerit animam suam salvam facere, perdet illam : nam qui perdiderit animam suam propter me, salvam faciet illam.
42N||9||25||255560	Quid enim proficit homo, si lucretur universum mundum, se autem ipsum perdat, et detrimentum sui faciat ?
42N||9||26||255570	Nam qui me erubuerit, et meos sermones : hunc Filius hominis erubescet cum venerit in majestate sua, et Patris, et sanctorum angelorum.
42N||9||27||255580	Dico autem vobis vere : sunt aliqui hic stantes, qui non gustabunt mortem donec videant regnum Dei.
42N||9||28||255590	Factum est autem post hæc verba fere dies octo, et assumpsit Petrum, et Jacobum, et Joannem, et ascendit in montem ut oraret.
42N||9||29||255600	Et facta est, dum oraret, species vultus ejus altera : et vestitus ejus albus et refulgens.
42N||9||30||255610	Et ecce duo viri loquebantur cum illo. Erant autem Moyses et Elias,
42N||9||31||255620	visi in majestate : et dicebant excessum ejus, quem completurus erat in Jerusalem.
42N||9||32||255630	Petrus vero, et qui cum illo erant, gravati erant somno. Et evigilantes viderunt majestatem ejus, et duos viros qui stabant cum illo.
42N||9||33||255640	Et factum est cum discederent ab illo, ait Petrus ad Jesum : Præceptor, bonum est nos hic esse : et faciamus tria tabernacula, unum tibi, et unum Moysi, et unum Eliæ : nesciens quid diceret.
42N||9||34||255650	Hæc autem illo loquente, facta est nubes, et obumbravit eos : et timuerunt, intrantibus illis in nubem.
42N||9||35||255660	Et vox facta est de nube, dicens : Hic est Filius meus dilectus, ipsum audite.
42N||9||36||255670	Et dum fieret vox, inventus est Jesus solus. Et ipsi tacuerunt, et nemini dixerunt in illis diebus quidquam ex his quæ viderant.
42N||9||37||255680	Factum est autem in sequenti die, descendentibus illis de monte, occurrit illis turba multa.
42N||9||38||255690	Et ecce vir de turba exclamavit, dicens : Magister, obsecro te, respice in filium meum quia unicus est mihi :
42N||9||39||255700	et ecce spiritus apprehendit eum, et subito clamat, et elidit, et dissipat eum cum spuma, et vix discedit dilanians eum :
42N||9||40||255710	et rogavi discipulos tuos ut ejicerent illum, et non potuerunt.
42N||9||41||255720	Respondens autem Jesus, dixit : O generatio infidelis, et perversa, usquequo ero apud vos, et patiar vos ? adduc huc filium tuum.
42N||9||42||255730	Et cum accederet, elisit illum dæmonium, et dissipavit.
42N||9||43||255740	Et increpavit Jesus spiritum immundum, et sanavit puerum, et reddidit illum patri ejus.
42N||9||44||255750	Stupebant autem omnes in magnitudine Dei : omnibusque mirantibus in omnibus quæ faciebat, dixit ad discipulos suos : Ponite vos in cordibus vestris sermones istos : Filius enim hominis futurum est ut tradatur in manus hominum.
42N||9||45||255760	At illi ignorabant verbum istud, et erat velatum ante eos ut non sentirent illud : et timebant eum interrogare de hoc verbo.
42N||9||46||255770	Intravit autem cogitatio in eos quis eorum major esset.
42N||9||47||255780	At Jesus videns cogitationes cordis illorum, apprehendit puerum, et statuit illum secus se,
42N||9||48||255790	et ait illis : Quicumque susceperit puerum istum in nomine meo, me recipit : et quicumque me receperit, recipit eum qui me misit. Nam qui minor est inter vos omnes, hic major est.
42N||9||49||255800	Respondens autem Joannes dixit : Præceptor, vidimus quemdam in nomine tuo ejicientem dæmonia, et prohibuimus eum : quia non sequitur nobiscum.
42N||9||50||255810	Et ait ad illum Jesus : Nolite prohibere : qui enim non est adversum vos, pro vobis est.
42N||9||51||255820	Factum est autem dum complerentur dies assumptionis ejus, et ipse faciem suam firmavit ut iret in Jerusalem.
42N||9||52||255830	Et misit nuntios ante conspectum suum : et euntes intraverunt in civitatem Samaritanorum ut parerent illi.
42N||9||53||255840	Et non receperunt eum, quia facies ejus erat euntis in Jerusalem.
42N||9||54||255850	Cum vidissent autem discipuli ejus Jacobus et Joannes, dixerunt : Domine, vis dicimus ut ignis descendat de cælo, et consumat illos ?
42N||9||55||255860	Et conversus increpavit illos, dicens : Nescitis cujus spiritus estis.
42N||9||56||255870	Filius hominis non venit animas perdere, sed salvare. Et abierunt in aliud castellum.
42N||9||57||255880	Factum est autem : ambulantibus illis in via, dixit quidam ad illum : Sequar te quocumque ieris.
42N||9||58||255890	Dixit illi Jesus : Vulpes foveas habent, et volucres cæli nidos : Filius autem hominis non habet ubi caput reclinet.
42N||9||59||255900	Ait autem ad alterum : Sequere me : ille autem dixit : Domine, permitte mihi primum ire, et sepelire patrem meum.
42N||9||60||255910	Dixitque ei Jesus : Sine ut mortui sepeliant mortuos suos : tu autem vade, et annuntia regnum Dei.
42N||9||61||255920	Et ait alter : Sequar te Domine, sed permitte mihi primum renuntiare his quæ domi sunt.
42N||9||62||255930	Ait ad illum Jesus : Nemo mittens manum suam ad aratrum, et respiciens retro, aptus est regno Dei.
42N||10||1||255940	Post hæc autem designavit Dominus et alios septuaginta duos : et misit illos binos ante faciem suam in omnem civitatem et locum, quo erat ipse venturus.
42N||10||2||255950	Et dicebat illis : Messis quidem multa, operarii autem pauci. Rogate ergo dominum messis ut mittat operarios in messem suam.
42N||10||3||255960	Ite : ecce ego mitto vos sicut agnos inter lupos.
42N||10||4||255970	Nolite portare sacculum, neque peram, neque calceamenta, et neminem per viam salutaveritis.
42N||10||5||255980	In quamcumque domum intraveritis, primum dicite : Pax huic domui :
42N||10||6||255990	et si ibi fuerit filius pacis, requiescet super illum pax vestra : sin autem, ad vos revertetur.
42N||10||7||256000	In eadem autem domo manete, edentes et bibentes quæ apud illos sunt : dignus est enim operarius mercede sua. Nolite transire de domo in domum.
42N||10||8||256010	Et in quamcumque civitatem intraveritis, et susceperint vos, manducate quæ apponuntur vobis :
42N||10||9||256020	et curate infirmos, qui in illa sunt, et dicite illis : Appropinquavit in vos regnum Dei.
42N||10||10||256030	In quamcumque autem civitatem intraveritis, et non susceperint vos, exeuntes in plateas ejus, dicite :
42N||10||11||256040	Etiam pulverem, qui adhæsit nobis de civitate vestra, extergimus in vos : tamen hoc scitote, quia appropinquavit regnum Dei.
42N||10||12||256050	Dico vobis, quia Sodomis in die illa remissius erit, quam illi civitati.
42N||10||13||256060	Væ tibi Corozain ! væ tibi Bethsaida ! quia si in Tyro et Sidone factæ fuissent virtutes quæ factæ sunt in vobis, olim in cilicio et cinere sedentes pœniterent.
42N||10||14||256070	Verumtamen Tyro et Sidoni remissius erit in judicio, quam vobis.
42N||10||15||256080	Et tu Capharnaum, usque ad cælum exaltata, usque ad infernum demergeris.
42N||10||16||256090	Qui vos audit, me audit : et qui vos spernit, me spernit. Qui autem me spernit, spernit eum qui misit me.
42N||10||17||256100	Reversi sunt autem septuaginta duo cum gaudio, dicentes : Domine, etiam dæmonia subjiciuntur nobis in nomine tuo.
42N||10||18||256110	Et ait illis : Videbam Satanam sicut fulgor de cælo cadentem.
42N||10||19||256120	Ecce dedi vobis potestatem calcandi supra serpentes, et scorpiones, et super omnem virtutem inimici : et nihil vobis nocebit.
42N||10||20||256130	Verumtamen in hoc nolite gaudere quia spiritus vobis subjiciuntur : gaudete autem, quod nomina vestra scripta sunt in cælis.
42N||10||21||256140	In ipsa hora exsultavit Spiritu Sancto, et dixit : Confiteor tibi Pater, Domine cæli et terræ, quod abscondisti hæc a sapientibus et prudentibus, et revelasti ea parvulis. Etiam Pater : quoniam sic placuit ante te.
42N||10||22||256150	Omnia mihi tradita sunt a Patre meo. Et nemo scit quis sit Filius, nisi Pater : et quis sit Pater, nisi Filius, et cui voluerit Filius revelare.
42N||10||23||256160	Et conversus ad discipulos suos, dixit : Beati oculi qui vident quæ vos videtis.
42N||10||24||256170	Dico enim vobis quod multi prophetæ et reges voluerunt videre quæ vos videtis, et non viderunt : et audire quæ auditis, et non audierunt.
42N||10||25||256180	Et ecce quidam legisperitus surrexit tentans illum, et dicens : Magister, quid faciendo vitam æternam possidebo ?
42N||10||26||256190	At ille dixit ad eum : In lege quid scriptum est ? quomodo legis ?
42N||10||27||256200	Ille respondens dixit : Diliges Dominum Deum tuum ex toto corde tuo, et ex tota anima tua, et ex omnibus virtutibus tuis, et ex omni mente tua : et proximum tuum sicut teipsum.
42N||10||28||256210	Dixitque illi : Recte respondisti : hoc fac, et vives.
42N||10||29||256220	Ille autem volens justificare seipsum, dixit ad Jesum : Et quis est meus proximus ?
42N||10||30||256230	Suscipiens autem Jesus, dixit : Homo quidam descendebat ab Jerusalem in Jericho, et incidit in latrones, qui etiam despoliaverunt eum : et plagis impositis abierunt semivivo relicto.
42N||10||31||256240	Accidit autem ut sacerdos quidam descenderet eadem via : et viso illo præterivit.
42N||10||32||256250	Similiter et Levita, cum esset secus locum, et videret eum, pertransiit.
42N||10||33||256260	Samaritanus autem quidam iter faciens, venit secus eum : et videns eum, misericordia motus est.
42N||10||34||256270	Et appropians alligavit vulnera ejus, infundens oleum et vinum : et imponens illum in jumentum suum, duxit in stabulum, et curam ejus egit.
42N||10||35||256280	Et altera die protulit duos denarios, et dedit stabulario, et ait : Curam illius habe : et quodcumque supererogaveris, ego cum rediero reddam tibi.
42N||10||36||256290	Quis horum trium videtur tibi proximus fuisse illi, qui incidit in latrones ?
42N||10||37||256300	At ille dixit : Qui fecit misericordiam in illum. Et ait illi Jesus : Vade, et tu fac similiter.
42N||10||38||256310	Factum est autem, dum irent, et ipse intravit in quoddam castellum : et mulier quædam, Martha nomine, excepit illum in domum suam,
42N||10||39||256320	et huic erat soror nomine Maria, quæ etiam sedens secus pedes Domini, audiebat verbum illius.
42N||10||40||256330	Martha autem satagebat circa frequens ministerium : quæ stetit, et ait : Domine, non est tibi curæ quod soror mea reliquit me solam ministrare ? dic ergo illi ut me adjuvet.
42N||10||41||256340	Et respondens dixit illis Dominus : Martha, Martha, sollicita es, et turbaris erga plurima,
42N||10||42||256350	porro unum est necessarium. Maria optimam partem elegit, quæ non auferetur ab ea.
42N||11||1||256360	Et factum est : cum esset in quodam loco orans, ut cessavit, dixit unus ex discipulis ejus ad eum : Domine, doce nos orare, sicut docuit et Joannes discipulos suos.
42N||11||2||256370	Et ait illis : Cum oratis, dicite : Pater, sanctificetur nomen tuum. Adveniat regnum tuum.
42N||11||3||256380	Panem nostrum quotidianum da nobis hodie.
42N||11||4||256390	Et dimitte nobis peccata nostra, siquidem et ipsi dimittimus omni debenti nobis. Et ne nos inducas in tentationem.
42N||11||5||256400	Et ait ad illos : Quis vestrum habebit amicum, et ibit ad illum media nocte, et dicet illi : Amice, commoda mihi tres panes,
42N||11||6||256410	quoniam amicus meus venit de via ad me, et non habeo quod ponam ante illum,
42N||11||7||256420	et ille de intus respondens dicat : Noli mihi molestus esse, jam ostrium clausum est, et pueri mei mecum sunt in cubili : non possum surgere, et dare tibi.
42N||11||8||256430	Et si ille perseveraverit pulsans : dico vobis, etsi non dabit illi surgens eo quod amicus ejus sit, propter improbitatem tamen ejus surget, et dabit illi quotquot habet necessarios.
42N||11||9||256440	Et ego dico vobis : Petite, et dabitur vobis ; quærite, et invenietis ; pulsate, et aperietur vobis.
42N||11||10||256450	Omnis enim qui petit, accipit : et qui quærit, invenit : et pulsanti aperietur.
42N||11||11||256460	Quis autem ex vobis patrem petit panem, numquid lapidem dabit illi ? aut piscem, numquid pro pisce serpentem dabit illi ?
42N||11||12||256470	aut si petierit ovum, numquid porriget illi scorpionem ?
42N||11||13||256480	Si ergo vos, cum sitis mali, nostis bona data dare filiis vestris : quanto magis Pater vester de cælo dabit spiritum bonum petentibus se ?
42N||11||14||256490	Et erat ejiciens dæmonium, et illud erat mutum. Et cum ejecisset dæmonium, locutus est mutus, et admiratæ sunt turbæ.
42N||11||15||256500	Quidam autem ex eis dixerunt : In Beelzebub principe dæmoniorum ejicit dæmonia.
42N||11||16||256510	Et alii tentantes, signum de cælo quærebant ab eo.
42N||11||17||256520	Ipse autem ut vidit cogitationes eorum, dixit eis : Omne regnum in seipsum divisum desolabitur, et domus supra domum cadet.
42N||11||18||256530	Si autem et Satanas in seipsum divisus est, quomodo stabit regnum ejus ? quia dicitis in Beelzebub me ejicere dæmonia.
42N||11||19||256540	Si autem ego in Beelzebub ejicio dæmonia : filii vestri in quo ejiciunt ? ideo ipsi judices vestri erunt.
42N||11||20||256550	Porro si in digito Dei ejicio dæmonia : profecto pervenit in vos regnum Dei.
42N||11||21||256560	Cum fortis armatus custodit atrium suum, in pace sunt ea quæ possidet.
42N||11||22||256570	Si autem fortior eo superveniens vicerit eum, universa arma ejus auferet, in quibus confidebat, et spolia ejus distribuet.
42N||11||23||256580	Qui non est mecum, contra me est : et qui non colligit mecum, dispergit.
42N||11||24||256590	Cum immundus spiritus exierit de homine, ambulat per loca inaquosa, quærens requiem : et non inveniens dicit : Revertar in domum meam unde exivi.
42N||11||25||256600	Et cum venerit, invenit eam scopis mundatam, et ornatam.
42N||11||26||256610	Tunc vadit, et assumit septem alios spiritus secum, nequiores se, et ingressi habitant ibi. Et fiunt novissima hominis illius pejora prioribus.
42N||11||27||256620	Factum est autem, cum hæc diceret : extollens vocem quædam mulier de turba dixit illi : Beatus venter qui te portavit, et ubera quæ suxisti.
42N||11||28||256630	At ille dixit : Quinimmo beati, qui audiunt verbum Dei et custodiunt illud.
42N||11||29||256640	Turbis autem concurrentibus cœpit dicere : Generatio hæc, generatio nequam est : signum quærit, et signum non dabitur ei, nisi signum Jonæ prophetæ.
42N||11||30||256650	Nam sicut fuit Jonas signum Ninivitis, ita erit et Filius hominis generationi isti.
42N||11||31||256660	Regina austri surget in judicio cum viris generationis hujus, et condemnabit illos : quia venit a finibus terræ audire sapientiam Salomonis : et ecce plus quam Salomon hic.
42N||11||32||256670	Viri Ninivitæ surgent in judicio cum generatione hac, et condemnabunt illam : quia pœnitentiam egerunt ad prædicationem Jonæ, et ecce plus quam Jonas hic.
42N||11||33||256680	Nemo lucernam accendit, et in abscondito ponit, neque sub modio : sed supra candelabrum, ut qui ingrediuntur, lumen videant.
42N||11||34||256690	Lucerna corporis tui est oculus tuus. Si oculus tuus fuerit simplex, totum corpus tuum lucidum erit : si autem nequam fuerit, etiam corpus tuum tenebrosum erit.
42N||11||35||256700	Vide ergo ne lumen quod in te est, tenebræ sint.
42N||11||36||256710	Si ergo corpus tuum totum lucidum fuerit, non habens aliquam partem tenebrarum, erit lucidum totum, et sicut lucerna fulgoris illuminabit te.
42N||11||37||256720	Et cum loqueretur, rogavit illum quidam pharisæus ut pranderet apud se. Et ingressus recubuit.
42N||11||38||256730	Pharisæus autem cœpit intra se reputans dicere, quare non baptizatus esset ante prandium.
42N||11||39||256740	Et ait Dominus ad illum : Nunc vos pharisæi, quod deforis est calicis et catini, mundatis : quod autem intus est vestrum, plenum est rapina et iniquitate.
42N||11||40||256750	Stulti nonne qui fecit quod deforis est, etiam id quod deintus est fecit ?
42N||11||41||256760	Verumtamen quod superest, date eleemosynam : et ecce omnia munda sunt vobis.
42N||11||42||256770	Sed væ vobis, pharisæis, quia decimatis mentham, et rutam, et omne olus, et præteritis judicium et caritatem Dei : hæc autem oportuit facere, et illa non omittere.
42N||11||43||256780	Væ vobis, pharisæis, quia diligitis primas cathedras in synagogis, et salutationes in foro.
42N||11||44||256790	Væ vobis, quia estis ut monumenta, quæ non apparent, et homines ambulantes supra, nesciunt.
42N||11||45||256800	Respondens autem quidam ex legisperitis, ait illi : Magister, hæc dicens etiam contumeliam nobis facis.
42N||11||46||256810	At ille ait : Et vobis legisperitis væ : quia oneratis homines oneribus, quæ portare non possunt, et ipsi uno digito vestro non tangitis sarcinas.
42N||11||47||256820	Væ vobis, qui ædificatis monumenta prophetarum : patres autem vestri occiderunt illos.
42N||11||48||256830	Profecto testificamini quod consentitis operibus patrum vestrorum : quoniam ipsi quidem eos occiderunt, vos autem ædificatis eorum sepulchra.
42N||11||49||256840	Propterea et sapientia Dei dixit : Mittam ad illos prophetas, et apostolos, et ex illis occident, et persequentur :
42N||11||50||256850	ut inquiratur sanguis omnium prophetarum, qui effusus est a constitutione mundi a generatione ista,
42N||11||51||256860	a sanguine Abel, usque ad sanguinem Zachariæ, qui periit inter altare et ædem. Ita dico vobis, requiretur ab hac generatione.
42N||11||52||256870	Væ vobis, legisperitis, quia tulistis clavem scientiæ : ipsi non introistis, et eos qui introibant, prohibuistis.
42N||11||53||256880	Cum autem hæc ad illos diceret, cœperunt pharisæi et legisperiti graviter insistere, et os ejus opprimere de multis,
42N||11||54||256890	insidiantes ei, et quærentes aliquid capere de ore ejus, ut accusarent eum.
42N||12||1||256900	Multis autem turbis circumstantibus, ita ut se invicem conculcarent, cœpit dicere ad discipulos suos : Attendite a fermento pharisæorum, quod est hypocrisis.
42N||12||2||256910	Nihil autem opertum est, quod non reveletur : neque absconditum, quod non sciatur.
42N||12||3||256920	Quoniam quæ in tenebris dixistis, in lumine dicentur : et quod in aurem locuti estis in cubiculis, prædicabitur in tectis.
42N||12||4||256930	Dico autem vobis amicis meis : Ne terreamini ab his qui occidunt corpus, et post hæc non habent amplius quid faciant.
42N||12||5||256940	Ostendam autem vobis quem timeatis : timete eum qui, postquam occiderit, habet potestatem mittere in gehennam : ita dico vobis, hunc timete.
42N||12||6||256950	Nonne quinque passeres veneunt dipondio, et unus ex illis non est in oblivione coram Deo ?
42N||12||7||256960	sed et capilli capitis vestri omnes numerati sunt. Nolite ergo timere : multis passeribus pluris estis vos.
42N||12||8||256970	Dico autem vobis : Omnis quicumque confessus fuerit me coram hominibus, et Filius hominis confitebitur illum coram angelis Dei :
42N||12||9||256980	qui autem negaverit me coram hominibus, negabitur coram angelis Dei.
42N||12||10||256990	Et omnis qui dicit verbum in Filium hominis, remittetur illi : ei autem qui in Spiritum Sanctum blasphemaverit, non remittetur.
42N||12||11||257000	Cum autem inducent vos in synagogas, et ad magistratus, et potestates, nolite solliciti esse qualiter, aut quid respondeatis, aut quid dicatis.
42N||12||12||257010	Spiritus enim Sanctus docebit vos in ipsa hora quid oporteat vos dicere.
42N||12||13||257020	Ait autem ei quidam de turba : Magister, dic fratri meo ut dividat mecum hæreditatem.
42N||12||14||257030	At ille dixit illi : Homo, quis me constituit judicem, aut divisorem super vos ?
42N||12||15||257040	Dixitque ad illos : Videte, et cavete ab omni avaritia : quia non in abundantia cujusquam vita ejus est ex his quæ possidet.
42N||12||16||257050	Dixit autem similitudinem ad illos, dicens : Hominis cujusdam divitis uberes fructus ager attulit :
42N||12||17||257060	et cogitabat intra se dicens : Quid faciam, quia non habeo quo congregam fructus meos ?
42N||12||18||257070	Et dixit : Hoc faciam : destruam horrea mea, et majora faciam : et illuc congregabo omnia quæ nata sunt mihi, et bona mea,
42N||12||19||257080	et dicam animæ meæ : Anima, habes multa bona posita in annos plurimos : requiesce, comede, bibe, epulare.
42N||12||20||257090	Dixit autem illi Deus : Stulte, hac nocte animam tuam repetunt a te : quæ autem parasti, cujus erunt ?
42N||12||21||257100	Sic est qui sibi thesaurizat, et non est in Deum dives.
42N||12||22||257110	Dixitque ad discipulos suos : Ideo dico vobis, nolite solliciti esse animæ vestræ quid manducetis, neque corpori quid induamini.
42N||12||23||257120	Anima plus est quam esca, et corpus plus quam vestimentum.
42N||12||24||257130	Considerate corvos, quia non seminant, neque metunt, quibus non est cellarium, neque horreum, et Deus pascit illos. Quanto magis vos pluris estis illis ?
42N||12||25||257140	Quis autem vestrum cogitando potest adjicere ad staturam suam cubitum unum ?
42N||12||26||257150	Si ergo neque quod minimum est potestis, quid de ceteris solliciti estis ?
42N||12||27||257160	Considerate lilia quomodo crescunt : non laborant, neque nent : dico autem vobis, nec Salomon in omni gloria sua vestiebatur sicut unum ex istis.
42N||12||28||257170	Si autem fœnum, quod hodie est in agro, et cras in clibanum mittitur, Deus sic vestit : quanto magis vos pusillæ fidei ?
42N||12||29||257180	Et vos nolite quærere quid manducetis, aut quid bibatis : et nolite in sublime tolli :
42N||12||30||257190	hæc enim omnia gentes mundi quærunt. Pater autem vester scit quoniam his indigetis.
42N||12||31||257200	Verumtamen quærite primum regnum Dei, et justitiam ejus : et hæc omnia adjicientur vobis.
42N||12||32||257210	Nolite timere pusillus grex, quia complacuit Patri vestro dare vobis regnum.
42N||12||33||257220	Vendite quæ possidetis, et date eleemosynam. Facite vobis sacculos, qui non veterascunt, thesaurum non deficientem in cælis : quo fur non appropriat, neque tinea corrumpit.
42N||12||34||257230	Ubi enim thesaurus vester est, ibi et cor vestrum erit.
42N||12||35||257240	Sint lumbi vestri præcincti, et lucernæ ardentes in manibus vestris,
42N||12||36||257250	et vos similes hominibus exspectantibus dominum suum quando revertatur a nuptiis : ut, cum venerit et pulsaverit, confestim aperiant ei.
42N||12||37||257260	Beati servi illi quos, cum venerit dominus, invenerit vigilantes : amen dico vobis, quod præcinget se, et faciet illos discumbere, et transiens ministrabit illis.
42N||12||38||257270	Et si venerit in secunda vigilia, et si in tertia vigilia venerit, et ita invenerit, beati sunt servi illi.
42N||12||39||257280	Hoc autem scitote, quoniam si sciret paterfamilias, qua hora fur veniret, vigilaret utique, et non sineret perfodi domum suam.
42N||12||40||257290	Et vos estote parati : quia qua hora non putatis, Filius hominis veniet.
42N||12||41||257300	Ait autem et Petrus : Domine, ad nos dicis hanc parabolam, an et ad omnes ?
42N||12||42||257310	Dixit autem Dominus : Quis, putas, est fidelis dispensator, et prudens, quem constituit dominus supra familiam suam, ut det illis in tempore tritici mensuram ?
42N||12||43||257320	Beatus ille servus quem, cum venerit dominus, invenerit ita facientem.
42N||12||44||257330	Vere dico vobis, quoniam supra omnia quæ possidet, constituet illum.
42N||12||45||257340	Quod si dixerit servus ille in corde suo : Moram facit dominus meus venire : et cœperit percutere servos, et ancillas, et edere, et bibere, et inebriari :
42N||12||46||257350	veniet dominus servi illius in die qua non sperat, et hora qua nescit, et dividet eum, partemque ejus cum infidelibus ponet.
42N||12||47||257360	Ille autem servus qui cognovit voluntatem domini sui, et non præparavit, et non facit secundum voluntatem ejus, vapulabit multis :
42N||12||48||257370	qui autem non cognovit, et fecit digna plagis, vapulabit paucis. Omni autem cui multum datum est, multum quæretur ab eo : et cui commendaverunt multum, plus petent ab eo.
42N||12||49||257380	Ignem veni mittere in terram, et quid volo nisi ut accendatur ?
42N||12||50||257390	Baptismo autem habeo baptizari : et quomodo coarctor usque dum perficiatur ?
42N||12||51||257400	Putatis quia pacem veni dare in terram ? non, dico vobis, sed separationem :
42N||12||52||257410	erunt enim ex hoc quinque in domo una divisi, tres in duos, et duo in tres
42N||12||53||257420	dividentur : pater in filium, et filius in patrem suum, mater in filiam, et filia in matrem, socrus in nurum suam, et nurus in socrum suam.
42N||12||54||257430	Dicebat autem et ad turbas : Cum videritis nubem orientem ab occasu, statim dicitis : Nimbus venit : et ita fit.
42N||12||55||257440	Et cum austrum flantem, dicitis : Quia æstus erit : et fit.
42N||12||56||257450	Hypocritæ ! faciem cæli et terræ nostis probare : hoc autem tempus quomodo non probatis ?
42N||12||57||257460	quid autem et a vobis ipsis non judicatis quod justum est ?
42N||12||58||257470	Cum autem vadis cum adversario tuo ad principem, in via da operam liberari ab illo, ne forte trahat te ad judicem, et judex tradat te exactori, et exactor mittat te in carcerem.
42N||12||59||257480	Dico tibi, non exies inde, donec etiam novissimum minutum reddas.
42N||13||1||257490	Aderant autem quidam ipso in tempore, nuntiantes illi de Galilæis, quorum sanguinem Pilatus miscuit cum sacrificiis eorum.
42N||13||2||257500	Et respondens dixit illis : Putatis quod hi Galilæi præ omnibus Galilæis peccatores fuerint, quia talia passi sunt ?
42N||13||3||257510	Non, dico vobis : sed nisi pœnitentiam habueritis, omnes similiter peribitis.
42N||13||4||257520	Sicut illi decem et octo, supra quos cecidit turris in Siloë, et occidit eos : putatis quia et ipsi debitores fuerint præter omnes homines habitantes in Jerusalem ?
42N||13||5||257530	Non, dico vobis : sed si pœnitentiam non egeritis, omnes similiter peribitis.
42N||13||6||257540	Dicebat autem et hanc similitudinem : Arborem fici habebat quidam plantatam in vinea sua, et venit quærens fructum in illa, et non invenit.
42N||13||7||257550	Dixit autem ad cultorem vineæ : Ecce anni tres sunt ex quo venio quærens fructum in ficulnea hac, et non invenio : succide ergo illam : ut quid etiam terram occupat ?
42N||13||8||257560	At ille respondens, dicit illi : Domine dimitte illam et hoc anno, usque dum fodiam circa illam, et mittam stercora,
42N||13||9||257570	et siquidem fecerit fructum : sin autem, in futurum succides eam.
42N||13||10||257580	Erat autem docens in synagoga eorum sabbatis.
42N||13||11||257590	Et ecce mulier, quæ habebat spiritum infirmitatis annis decem et octo : et erat inclinata, nec omnino poterat sursum respicere.
42N||13||12||257600	Quam cum videret Jesus, vocavit eam ad se, et ait illi : Mulier, dimissa es ab infirmitate tua.
42N||13||13||257610	Et imposuit illi manus, et confestim erecta est, et glorificabat Deum.
42N||13||14||257620	Respondens autem archisynagogus, indignans quia sabbato curasset Jesus, dicebat turbæ : Sex dies sunt in quibus oportet operari : in his ergo venite, et curamini, et non in die sabbati.
42N||13||15||257630	Respondens autem ad illum Dominus, dixit : Hypocritæ, unusquisque vestrum sabbato non solvit bovem suum, aut asinum a præsepio, et ducit adaquare ?
42N||13||16||257640	Hanc autem filiam Abrahæ, quam alligavit Satanas, ecce decem et octo annis, non oportuit solvi a vinculo isto die sabbati ?
42N||13||17||257650	Et cum hæc diceret, erubescant omnes adversarii ejus : et omnis populus gaudebat in universis, quæ gloriosæ fiebant ab eo.
42N||13||18||257660	Dicebat ergo : Cui simile est regnum Dei, et cui simile æstimabo illud ?
42N||13||19||257670	Simile est grano sinapis, quod acceptum homo misit in hortum suum, et crevit, et factum est in arborem magnam : et volucres cæli requieverunt in ramis ejus.
42N||13||20||257680	Et iterum dixit : Cui simile æstimabo regnum Dei ?
42N||13||21||257690	Simile est fermento, quod acceptum mulier abscondit in farinæ sata tria, donec fermentaretur totum.
42N||13||22||257700	Et ibat per civitates et castella, docens, et iter faciens in Jerusalem.
42N||13||23||257710	Ait autem illi quidam : Domine, si pauci sunt, qui salvantur ? Ipse autem dixit ad illos :
42N||13||24||257720	Contendite intrare per angustam portam : quia multi, dico vobis, quærent intrare, et non poterunt.
42N||13||25||257730	Cum autem intraverit paterfamilias, et clauserit ostium, incipietis foris stare, et pulsare ostium, dicentes : Domine, aperi nobis : et respondens dicet vobis : Nescio vos unde sitis :
42N||13||26||257740	tunc incipietis dicere : Manducavimus coram te, et bibimus, et in plateis nostris docuisti.
42N||13||27||257750	Et dicet vobis : Nescio vos unde sitis : discedite a me omnes operarii iniquitatis.
42N||13||28||257760	Ibi erit fletus et stridor dentium : cum videritis Abraham, et Isaac, et Jacob, et omnes prophetas in regno Dei, vos autem expelli foras.
42N||13||29||257770	Et venient ab oriente, et occidente, et aquilone, et austro, et accumbent in regno Dei.
42N||13||30||257780	Et ecce sunt novissimi qui erunt primi, et sunt primi qui erunt novissimi.
42N||13||31||257790	In ipsa die accesserunt quidam pharisæorum, dicentes illi : Exi, et vade hinc : quia Herodes vult te occidere.
42N||13||32||257800	Et ait illis : Ite, et dicite vulpi illi : Ecce ejicio dæmonia, et sanitates perficio hodie, et cras, et tertia die consummor.
42N||13||33||257810	Verumtamen oportet me hodie et cras et sequenti die ambulare : quia non capit prophetam perire extra Jerusalem.
42N||13||34||257820	Jerusalem, Jerusalem, quæ occidis prophetas, et lapidas eos qui mittuntur ad te, quoties volui congregare filios tuos quemadmodum avis nidum suum sub pennis, et noluisti ?
42N||13||35||257830	Ecce relinquetur vobis domus vestra deserta. Dico autem vobis, quia non videbitis me donec veniat cum dicetis : Benedictus qui venit in nomine Domini.
42N||14||1||257840	Et factum est cum intraret Jesus in domum cujusdam principis pharisæorum sabbato manducare panem, et ipsi observabant eum.
42N||14||2||257850	Et ecce homo quidam hydropicus erat ante illum.
42N||14||3||257860	Et respondens Jesus dixit ad legisperitos et pharisæos, dicens : Si licet sabbato curare ?
42N||14||4||257870	At illi tacuerunt. Ipse vero apprehensum sanavit eum, ac dimisit.
42N||14||5||257880	Et respondens ad illos dixit : Cujus vestrum asinus, aut bos in puteum cadet, et non continuo extrahet illum die sabbati ?
42N||14||6||257890	Et non poterant ad hæc respondere illi.
42N||14||7||257900	Dicebat autem et ad invitatos parabolam, intendens quomodo primos accubitus eligerent, dicens ad illos :
42N||14||8||257910	Cum invitatus fueris ad nuptias, non discumbas in primo loco, ne forte honoratior te sit invitatus ab illo.
42N||14||9||257920	Et veniens is, qui te et illum vocavit, dicat tibi : Da huic locum : et tunc incipias cum rubore novissimum locum tenere.
42N||14||10||257930	Sed cum vocatus fueris, vade, recumbe in novissimo loco : ut, cum venerit qui te invitavit, dicat tibi : Amice, ascende superius. Tunc erit tibi gloria coram simul discumbentibus :
42N||14||11||257940	quia omnis, qui se exaltat, humiliabitur : et qui se humiliat, exaltabitur.
42N||14||12||257950	Dicebat autem et ei, qui invitaverat : Cum facis prandium, aut cœnam, noli vocare amicos tuos, neque fratres tuos, neque cognatos, neque vicinos divites : ne forte te et ipsi reinvitent, et fiat tibi retributio ;
42N||14||13||257960	sed cum facis convivium, voca pauperes, debiles, claudos, et cæcos :
42N||14||14||257970	et beatus eris, quia non habent retribuere tibi : retribuetur enim tibi in resurrectione justorum.
42N||14||15||257980	Hæc cum audisset quidam de simul discumbentibus, dixit illi : Beatus qui manducabit panem in regno Dei.
42N||14||16||257990	At ipse dixit ei : Homo quidam fecit cœnam magnam, et vocavit multos.
42N||14||17||258000	Et misit servum suum hora cœnæ dicere invitatis ut venirent, quia jam parata sunt omnia.
42N||14||18||258010	Et cœperunt simul omnes excusare. Primus dixit ei : Villam emi, et necesse habeo exire, et videre illam : rogo te, habe me excusatum.
42N||14||19||258020	Et alter dixit : Juga boum emi quinque, et eo probare illa : rogo te, habe me excusatum.
42N||14||20||258030	Et alius dixit : Uxorem duxi, et ideo non possum venire.
42N||14||21||258040	Et reversus servus nuntiavit hæc domino suo. Tunc iratus paterfamilias, dixit servo suo : Exi cito in plateas et vicos civitatis : et pauperes, ac debiles, et cæcos, et claudos introduc huc.
42N||14||22||258050	Et ait servus : Domine, factum est ut imperasti, et adhuc locus est.
42N||14||23||258060	Et ait dominus servo : Exi in vias, et sæpes : et compelle intrare, ut impleatur domus mea.
42N||14||24||258070	Dico autem vobis quod nemo virorum illorum qui vocati sunt, gustabit cœnam meam.
42N||14||25||258080	Ibant autem turbæ multæ cum eo : et conversus dixit ad illos :
42N||14||26||258090	Si quis venit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus.
42N||14||27||258100	Et qui non bajulat crucem suam, et venit post me, non potest meus esse discipulus.
42N||14||28||258110	Quis enim ex vobis volens turrim ædificare, non prius sedens computat sumptus, qui necessarii sunt, si habeat ad perficiendum,
42N||14||29||258120	ne, posteaquam posuerit fundamentum, et non potuerit perficere, omnes qui vident, incipiant illudere ei,
42N||14||30||258130	dicentes : Quia hic homo cœpit ædificare, et non potuit consummare ?
42N||14||31||258140	Aut quis rex iturus committere bellum adversus alium regem, non sedens prius cogitat, si possit cum decem millibus occurrere ei, qui cum viginti millibus venit ad se ?
42N||14||32||258150	Alioquin adhuc illo longe agente, legationem mittens rogat ea quæ pacis sunt.
42N||14||33||258160	Sic ergo omnis ex vobis, qui non renuntiat omnibus quæ possidet, non potest meus esse discipulus.
42N||14||34||258170	Bonum est sal : si autem sal evanuerit, in quo condietur ?
42N||14||35||258180	Neque in terram, neque in sterquilinium utile est, sed foras mittetur. Qui habet aures audiendi, audiat.
42N||15||1||258190	Erant autem appropinquantes ei publicani, et peccatores ut audirent illum.
42N||15||2||258200	Et murmurabant pharisæi, et scribæ, dicentes : Quia hic peccatores recipit, et manducat cum illis.
42N||15||3||258210	Et ait ad illos parabolam istam dicens :
42N||15||4||258220	Quis ex vobis homo, qui habet centum oves, et si perdiderit unam ex illis, nonne dimittit nonaginta novem in deserto, et vadit ad illam quæ perierat, donec inveniat eam ?
42N||15||5||258230	Et cum invenerit eam, imponit in humeros suos gaudens :
42N||15||6||258240	et veniens domum convocat amicos et vicinos, dicens illis : Congratulamini mihi, quia inveni ovem meam, quæ perierat.
42N||15||7||258250	Dico vobis quod ita gaudium erit in cælo super uno peccatore pœnitentiam agente, quam super nonaginta novem justis, qui non indigent pœnitentia.
42N||15||8||258260	Aut quæ mulier habens drachmas decem, si perdiderit drachmam unam, nonne accendit lucernam, et everrit domum, et quærit diligenter, donec inveniat ?
42N||15||9||258270	Et cum invenerit convocat amicas et vicinas, dicens : Congratulamini mihi, quia inveni drachmam quam perdideram.
42N||15||10||258280	Ita, dico vobis, gaudium erit coram angelis Dei super uno peccatore pœnitentiam agente.
42N||15||11||258290	Ait autem : Homo quidam habuit duos filios :
42N||15||12||258300	et dixit adolescentior ex illis patri : Pater, da mihi portionem substantiæ, quæ me contingit. Et divisit illis substantiam.
42N||15||13||258310	Et non post multos dies, congregatis omnibus, adolescentior filius peregre profectus est in regionem longinquam, et ibi dissipavit substantiam suam vivendo luxuriose.
42N||15||14||258320	Et postquam omnia consummasset, facta est fames valida in regione illa, et ipse cœpit egere.
42N||15||15||258330	Et abiit, et adhæsit uni civium regionis illius : et misit illum in villam suam ut pasceret porcos.
42N||15||16||258340	Et cupiebat implere ventrem suum de siliquis, quas porci manducabant : et nemo illi dabat.
42N||15||17||258350	In se autem reversus, dixit : Quanti mercenarii in domo patris mei abundant panibus, ego autem hic fame pereo !
42N||15||18||258360	surgam, et ibo ad patrem meum, et dicam ei : Pater, peccavi in cælum, et coram te :
42N||15||19||258370	jam non sum dignus vocari filius tuus : fac me sicut unum de mercenariis tuis.
42N||15||20||258380	Et surgens venit ad patrem suum. Cum autem adhuc longe esset, vidit illum pater ipsius, et misericordia motus est, et accurrens cecidit super collum ejus, et osculatus est eum.
42N||15||21||258390	Dixitque ei filius : Pater, peccavi in cælum, et coram te : jam non sum dignus vocari filius tuus.
42N||15||22||258400	Dixit autem pater ad servos suos : Cito proferte stolam primam, et induite illum, et date annulum in manum ejus, et calceamenta in pedes ejus :
42N||15||23||258410	et adducite vitulum saginatum, et occidite, et manducemus, et epulemur :
42N||15||24||258420	quia hic filius meus mortuus erat, et revixit : perierat, et inventus est. Et cœperunt epulari.
42N||15||25||258430	Erat autem filius ejus senior in agro : et cum veniret, et appropinquaret domui, audivit symphoniam et chorum :
42N||15||26||258440	et vocavit unum de servis, et interrogavit quid hæc essent.
42N||15||27||258450	Isque dixit illi : Frater tuus venit, et occidit pater tuus vitulum saginatum, quia salvum illum recepit.
42N||15||28||258460	Indignatus est autem, et nolebat introire. Pater ergo illius egressus, cœpit rogare illum.
42N||15||29||258470	At ille respondens, dixit patri suo : Ecce tot annis servio tibi, et numquam mandatum tuum præterivi : et numquam dedisti mihi hædum ut cum amicis meis epularer.
42N||15||30||258480	Sed postquam filius tuus hic, qui devoravit substantiam suam cum meretricibus, venit, occidisti illi vitulum saginatum.
42N||15||31||258490	At ipse dixit illi : Fili, tu semper mecum es, et omnia mea tua sunt :
42N||15||32||258500	epulari autem, et gaudere oportebat, quia frater tuus hic mortuus erat, et revixit ; perierat, et inventus est.
42N||16||1||258510	Dicebat autem et ad discipulos suos : Homo quidam erat dives, qui habebat villicum : et hic diffamatus est apud illum quasi dissipasset bona ipsius.
42N||16||2||258520	Et vocavit illum, et ait illi : Quid hoc audio de te ? redde rationem villicationis tuæ : jam enim non poteris villicare.
42N||16||3||258530	Ait autem villicus intra se : Quid faciam ? quia dominus meus aufert a me villicationem. Fodere non valeo, mendicare erubesco.
42N||16||4||258540	Scio quid faciam, ut, cum amotus fuero a villicatione, recipiant me in domos suas.
42N||16||5||258550	Convocatis itaque singulis debitoribus domini sui, dicebat primo : Quantum debes domino meo ?
42N||16||6||258560	At ille dixit : Centum cados olei. Dixitque illi : Accipe cautionem tuam : et sede cito, scribe quinquaginta.
42N||16||7||258570	Deinde alii dixit : Tu vero quantum debes ? Qui ait : Centum coros tritici. Ait illi : Accipe litteras tuas, et scribe octoginta.
42N||16||8||258580	Et laudavit dominus villicum iniquitatis, quia prudenter fecisset : quia filii hujus sæculi prudentiores filiis lucis in generatione sua sunt.
42N||16||9||258590	Et ego vobis dico : facite vobis amicos de mammona iniquitatis : ut, cum defeceritis, recipiant vos in æterna tabernacula.
42N||16||10||258600	Qui fidelis est in minimo, et in majori fidelis est : et qui in modico iniquus est, et in majori iniquus est.
42N||16||11||258610	Si ergo in iniquo mammona fideles non fuistis quod verum est, quis credet vobis ?
42N||16||12||258620	Et si in alieno fideles non fuistis, quod vestrum est, quis dabit vobis ?
42N||16||13||258630	Nemo servus potest duobus dominis servire : aut enim unum odiet, et alterum diliget : aut uni adhærebit, et alterum contemnet. Non potestis Deo servire et mammonæ.
42N||16||14||258640	Audiebant autem omnia hæc pharisæi, qui erant avari : et deridebant illum.
42N||16||15||258650	Et ait illis : Vos estis qui justificatis vos coram hominibus : Deus autem novit corda vestra : quia quod hominibus altum est, abominatio est ante Deum.
42N||16||16||258660	Lex et prophetæ usque ad Joannem : ex eo regnum Dei evangelizatur, et omnis in illud vim facit.
42N||16||17||258670	Facilius est autem cælum et terram præterire, quam de lege unum apicem cadere.
42N||16||18||258680	Omnis qui dimittit uxorem suam et alteram ducit, mœchatur : et qui dimissam a viro ducit, mœchatur.
42N||16||19||258690	Homo quidam erat dives, qui induebatur purpura et bysso, et epulabatur quotidie splendide.
42N||16||20||258700	Et erat quidam mendicus, nomine Lazarus, qui jacebat ad januam ejus, ulceribus plenus,
42N||16||21||258710	cupiens saturari de micis quæ cadebant de mensa divitis, et nemo illi dabat : sed et canes veniebant, et lingebant ulcera ejus.
42N||16||22||258720	Factum est autem ut moreretur mendicus, et portaretur ab angelis in sinum Abrahæ. Mortuus est autem et dives, et sepultus est in inferno.
42N||16||23||258730	Elevans autem oculos suos, cum esset in tormentis, vidit Abraham a longe, et Lazarum in sinu ejus :
42N||16||24||258740	et ipse clamans dixit : Pater Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma.
42N||16||25||258750	Et dixit illi Abraham : Fili, recordare quia recepisti bona in vita tua, et Lazarus similiter mala : nunc autem hic consolatur, tu vero cruciaris :
42N||16||26||258760	et in his omnibus inter nos et vos chaos magnum firmatum est : ut hi qui volunt hinc transire ad vos, non possint, neque inde huc transmeare.
42N||16||27||258770	Et ait : Rogo ergo te, pater, ut mittas eum in domum patris mei :
42N||16||28||258780	habeo enim quinque fratres : ut testetur illis, ne et ipsi veniant in hunc locum tormentorum.
42N||16||29||258790	Et ait illi Abraham : Habent Moysen et prophetas : audiant illos.
42N||16||30||258800	At ille dixit : Non, pater Abraham : sed si quis ex mortuis ierit ad eos, pœnitentiam agent.
42N||16||31||258810	Ait autem illi : Si Moysen et prophetas non audiunt, neque si quis ex mortuis resurrexerit, credent.
42N||17||1||258820	Et ait ad discipulos suos : Impossibile est ut non veniant scandala : væ autem illi per quem veniunt.
42N||17||2||258830	Utilius est illi si lapis molaris imponatur circa collum ejus, et projiciatur in mare quam ut scandalizet unum de pusillis istis.
42N||17||3||258840	Attendite vobis : Si peccaverit in te frater tuus, increpa illum : et si pœnitentiam egerit, dimitte illi.
42N||17||4||258850	Et si septies in die peccaverit in te, et septies in die conversus fuerit ad te, dicens : Pœnitet me, dimitte illi.
42N||17||5||258860	Et dixerunt apostoli Domino : Adauge nobis fidem.
42N||17||6||258870	Dixit autem Dominus : Si habueritis fidem sicut granum sinapis, dicetis huic arbori moro : Eradicare, et transplantare in mare, et obediet vobis.
42N||17||7||258880	Quis autem vestrum habens servum arantem aut pascentem, qui regresso de agro dicat illi : Statim transi, recumbe :
42N||17||8||258890	et non dicat ei : Para quod cœnem, et præcinge te, et ministra mihi donec manducem, et bibam, et post hæc tu manducabis, et bibes ?
42N||17||9||258900	Numquid gratiam habet servo illi, quia fecit quæ ei imperaverat ?
42N||17||10||258910	non puto. Sic et vos cum feceritis omnia quæ præcepta sunt vobis, dicite : Servi inutiles sumus : quod debuimus facere, fecimus.
42N||17||11||258920	Et factum est, dum iret in Jerusalem, transibat per mediam Samariam et Galilæam.
42N||17||12||258930	Et cum ingrederetur quoddam castellum, occurrerunt ei decem viri leprosi, qui steterunt a longe :
42N||17||13||258940	et levaverunt vocem, dicentes : Jesu præceptor, miserere nostri.
42N||17||14||258950	Quos ut vidit, dixit : Ite, ostendite vos sacerdotibus. Et factum est, dum irent, mundati sunt.
42N||17||15||258960	Unus autem ex illis, ut vidit quia mundatus est, regressus est, cum magna voce magnificans Deum,
42N||17||16||258970	et cecidit in faciem ante pedes ejus, gratias agens : et hic erat Samaritanus.
42N||17||17||258980	Respondens autem Jesus, dixit : Nonne decem mundati sunt ? et novem ubi sunt ?
42N||17||18||258990	Non est inventus qui rediret, et daret gloriam Deo, nisi hic alienigena.
42N||17||19||259000	Et ait illi : Surge, vade : quia fides tua te salvum fecit.
42N||17||20||259010	Interrogatus autem a pharisæis : Quando venit regnum Dei ? respondens eis, dixit : Non venit regnum Dei cum observatione :
42N||17||21||259020	neque dicent : Ecce hic, aut ecce illic. Ecce enim regnum Dei intra vos est.
42N||17||22||259030	Et ait ad discipulos suos : Venient dies quando desideretis videre unum diem Filii hominis, et non videbitis.
42N||17||23||259040	Et dicent vobis : Ecce hic, et ecce illic. Nolite ire, neque sectemini :
42N||17||24||259050	nam, sicut fulgur coruscans de sub cælo in ea quæ sub cælo sunt, fulget : ita erit Filius hominis in die sua.
42N||17||25||259060	Primum autem oportet illum multa pati, et reprobari a generatione hac.
42N||17||26||259070	Et sicut factum est in diebus Noë, ita erit et in diebus Filii hominis :
42N||17||27||259080	edebant et bibebant : uxores ducebant et dabantur ad nuptias, usque in diem, qua intravit Noë in arcam : et venit diluvium, et perdidit omnes.
42N||17||28||259090	Similiter sicut factum est in diebus Lot : edebant et bibebant, emebant et vendebant, plantabant et ædificabant :
42N||17||29||259100	qua die autem exiit Lot a Sodomis, pluit ignem et sulphur de cælo, et omnes perdidit :
42N||17||30||259110	secundum hæc erit qua die Filius hominis revelabitur.
42N||17||31||259120	In illa hora, qui fuerit in tecto, et vasa ejus in domo, ne descendat tollere illa : et qui in agro, similiter non redeat retro.
42N||17||32||259130	Memores estote uxoris Lot.
42N||17||33||259140	Quicumque quæsierit animam suam salvam facere, perdet illam : et quicumque perdiderit illam, vivificabit eam.
42N||17||34||259150	Dico vobis : In illa nocte erunt duo in lecto uno : unus assumetur, et alter relinquetur :
42N||17||35||259160	duæ erunt molentes in unum : una assumetur, et altera relinquetur : duo in agro : unus assumetur, et alter relinquetur.
42N||17||36||259170	Respondentes dicunt illi : Ubi Domine ?
42N||17||37||259180	Qui dixit illis : Ubicumque fuerit corpus, illuc congregabuntur et aquilæ.
42N||18||1||259190	Dicebat autem et parabolam ad illos, quoniam oportet semper orare et non deficere,
42N||18||2||259200	dicens : Judex quidam erat in quadam civitate, qui Deum non timebat, et hominem non reverebatur.
42N||18||3||259210	Vidua autem quædam erat in civitate illa, et veniebat ad eum, dicens : Vindica me de adversario meo.
42N||18||4||259220	Et nolebat per multum tempus. Post hæc autem dixit intra se : Etsi Deum non timeo, nec hominem revereor :
42N||18||5||259230	tamen quia molesta est mihi hæc vidua, vindicabo illam, ne in novissimo veniens sugillet me.
42N||18||6||259240	Ait autem Dominus : Audite quid judex iniquitatis dicit :
42N||18||7||259250	Deus autem non faciet vindictam electorum suorum clamantium ad se die ac nocte, et patientiam habebit in illis ?
42N||18||8||259260	Dico vobis quia cito faciet vindictam illorum. Verumtamen Filius hominis veniens, putas, inveniet fidem in terra ?
42N||18||9||259270	Dixit autem et ad quosdam qui in se confidebant tamquam justi, et aspernabantur ceteros, parabolam istam :
42N||18||10||259280	Duo homines ascenderunt in templum ut orarent : unus pharisæus et alter publicanus.
42N||18||11||259290	Pharisæus stans, hæc apud se orabat : Deus, gratias ago tibi, quia non sum sicut ceteri hominum : raptores, injusti, adulteri, velut etiam hic publicanus :
42N||18||12||259300	jejuno bis in sabbato, decimas do omnium quæ possideo.
42N||18||13||259310	Et publicanus a longe stans, nolebat nec oculos ad cælum levare : sed percutiebat pectus suum, dicens : Deus propitius esto mihi peccatori.
42N||18||14||259320	Dico vobis, descendit hic justificatus in domum suam ab illo : quia omnis qui se exaltat, humiliabitur, et qui se humiliat, exaltabitur.
42N||18||15||259330	Afferebant autem ad illum et infantes, ut eos tangeret. Quod cum viderent discipuli, increpabant illos.
42N||18||16||259340	Jesus autem convocans illos, dixit : Sinite pueros venire ad me, et nolite vetare eos : talium est enim regnum Dei.
42N||18||17||259350	Amen dico vobis, quicumque non acceperit regnum Dei sicut puer, non intrabit in illud.
42N||18||18||259360	Et interrogavit eum quidam princeps, dicens : Magister bone, quid faciens vitam æternam possidebo ?
42N||18||19||259370	Dixit autem ei Jesus : Quid me dicis bonum ? nemo bonus nisi solus Deus.
42N||18||20||259380	Mandata nosti : non occides ; non mœchaberis ; non furtum facies ; non falsum testimonium dices ; honora patrem tuum et matrem.
42N||18||21||259390	Qui ait : Hæc omnia custodivi a juventute mea.
42N||18||22||259400	Quo audito, Jesus ait ei : Adhuc unum tibi deest : omnia quæcumque habes vende, et da pauperibus, et habebis thesaurum in cælo : et veni, sequere me.
42N||18||23||259410	His ille auditis, contristatus est : quia dives erat valde.
42N||18||24||259420	Videns autem Jesus illum tristem factum, dixit : Quam difficile, qui pecunias habent, in regnum Dei intrabunt !
42N||18||25||259430	facilius est enim camelum per foramen acus transire quam divitem intrare in regnum Dei.
42N||18||26||259440	Et dixerunt qui audiebant : Et quis potest salvus fieri ?
42N||18||27||259450	Ait illis : Quæ impossibilia sunt apud homines, possibilia sunt apud Deum.
42N||18||28||259460	Ait autem Petrus : Ecce nos dimisimus omnia et secuti sumus te.
42N||18||29||259470	Qui dixit eis : Amen dico vobis, nemo est qui reliquit domum, aut parentes, aut fratres, aut uxorem, aut filios propter regnum Dei,
42N||18||30||259480	et non recipiat multo plura in hoc tempore, et in sæculo venturo vitam æternam.
42N||18||31||259490	Assumpsit autem Jesus duodecim, et ait illis : Ecce ascendimus Jerosolymam, et consummabuntur omnia quæ scripta sunt per prophetas de Filio hominis :
42N||18||32||259500	tradetur enim gentibus, et illudetur, et flagellabitur, et conspuetur :
42N||18||33||259510	et postquam flagellaverint, occident eum, et tertia die resurget.
42N||18||34||259520	Et ipsi nihil horum intellexerunt, et erat verbum istud absconditum ab eis, et non intelligebant quæ dicebantur.
42N||18||35||259530	Factum est autem, cum appropinquaret Jericho, cæcus quidam sedebat secus viam, mendicans.
42N||18||36||259540	Et cum audiret turbam prætereuntem, interrogabat quid hoc esset.
42N||18||37||259550	Dixerunt autem ei quod Jesus Nazarenus transiret.
42N||18||38||259560	Et clamavit, dicens : Jesu, fili David, miserere mei.
42N||18||39||259570	Et qui præibant, increpabant eum ut taceret. Ipse vero multo magis clamabat : Fili David, miserere mei.
42N||18||40||259580	Stans autem Jesus jussit illum adduci ad se. Et cum appropinquasset, interrogavit illum,
42N||18||41||259590	dicens : Quid tibi vis faciam ? At ille dixit : Domine, ut videam.
42N||18||42||259600	Et Jesus dixit illi : Respice, fides tua te salvum fecit.
42N||18||43||259610	Et confestim vidit, et sequebatur illum magnificans Deum. Et omnis plebs ut vidit, dedit laudem Deo.
42N||19||1||259620	Et ingressus perambulabat Jericho.
42N||19||2||259630	Et ecce vir nomine Zachæus : et hic princeps erat publicanorum, et ipse dives :
42N||19||3||259640	et quærebat videre Jesum, quis esset : et non poterat præ turba, quia statura pusillus erat.
42N||19||4||259650	Et præcurrens ascendit in arborem sycomorum ut videret eum : quia inde erat transiturus.
42N||19||5||259660	Et cum venisset ad locum, suspiciens Jesus vidit illum, et dixit ad eum : Zachæe, festinans descende : quia hodie in domo tua oportet me manere.
42N||19||6||259670	Et festinans descendit, et excepit illum gaudens.
42N||19||7||259680	Et cum viderent omnes, murmurabant, dicentes quod ad hominem peccatorem divertisset.
42N||19||8||259690	Stans autem Zachæus, dixit ad Dominum : Ecce dimidium bonorum meorum, Domine, do pauperibus : et si quid aliquem defraudavi, reddo quadruplum.
42N||19||9||259700	Ait Jesus ad eum : Quia hodie salus domui huic facta est : eo quod et ipse filius sit Abrahæ.
42N||19||10||259710	Venit enim Filius hominis quærere, et salvum facere quod perierat.
42N||19||11||259720	Hæc illis audientibus adjiciens, dixit parabolam, eo quod esset prope Jerusalem : et quia existimarent quod confestim regnum Dei manifestaretur.
42N||19||12||259730	Dixit ergo : Homo quidam nobilis abiit in regionem longinquam accipere sibi regnum, et reverti.
42N||19||13||259740	Vocatis autem decem servis suis, dedit eis decem mnas, et ait ad illos : Negotiamini dum venio.
42N||19||14||259750	Cives autem ejus oderant eum : et miserunt legationem post illum, dicentes : Nolumus hunc regnare super nos.
42N||19||15||259760	Et factum est ut rediret accepto regno : et jussit vocari servos, quibus dedit pecuniam, ut sciret quantum quisque negotiatus esset.
42N||19||16||259770	Venit autem primus dicens : Domine, mna tua decem mnas acquisivit.
42N||19||17||259780	Et ait illi : Euge bone serve, quia in modico fuisti fidelis, eris potestatem habens super decem civitates.
42N||19||18||259790	Et alter venit, dicens : Domine, mna tua fecit quinque mnas.
42N||19||19||259800	Et huic ait : Et tu esto super quinque civitates.
42N||19||20||259810	Et alter venit, dicens : Domine, ecce mna tua, quam habui repositam in sudario :
42N||19||21||259820	timui enim te, quia homo austerus es : tollis quod non posuisti, et metis quod non seminasti.
42N||19||22||259830	Dicit ei : De ore tuo te judico, serve nequam. Sciebas quod ego homo austerus sum, tollens quod non posui, et metens quod non seminavi :
42N||19||23||259840	et quare non dedisti pecuniam meam ad mensam, ut ego veniens cum usuris utique exegissem illam ?
42N||19||24||259850	Et astantibus dixit : Auferte ab illo mnam, et date illi qui decem mnas habet.
42N||19||25||259860	Et dixerunt ei : Domine, habet decem mnas.
42N||19||26||259870	Dico autem vobis, quia omni habenti dabitur, et abundabit : ab eo autem qui non habet, et quod habet auferetur ab eo.
42N||19||27||259880	Verumtamen inimicos meos illos, qui noluerunt me regnare super se, adducite huc : et interficite ante me.
42N||19||28||259890	Et his dictis, præcedebat ascendens Jerosolymam.
42N||19||29||259900	Et factum est, cum appropinquasset ad Bethphage et Bethaniam, ad montem qui vocatur Oliveti, misit duos discipulos suos,
42N||19||30||259910	dicens : Ite in castellum quod contra est : in quod introëuntes, invenietis pullum asinæ alligatum, cui nemo umquam hominum sedit : solvite illum, et adducite.
42N||19||31||259920	Et si quis vos interrogaverit : Quare solvitis ? sic dicetis ei : Quia Dominus operam ejus desiderat.
42N||19||32||259930	Abierunt autem qui missi erant : et invenerunt, sicut dixit illis, stantem pullum.
42N||19||33||259940	Solventibus autem illis pullum, dixerunt domini ejus ad illos : Quid solvitis pullum ?
42N||19||34||259950	At illi dixerunt : Quia Dominus eum necessarium habet.
42N||19||35||259960	Et duxerunt illum ad Jesum. Et jacentes vestimenta sua supra pullum, imposuerunt Jesum.
42N||19||36||259970	Eunte autem illo, substernebant vestimenta sua in via :
42N||19||37||259980	et cum appropinquaret jam ad descensum montis Oliveti, cœperunt omnes turbæ discipulorum gaudentes laudare Deum voce magna super omnibus, quas viderant, virtutibus,
42N||19||38||259990	dicentes : Benedictus, qui venit rex in nomine Domini : pax in cælo, et gloria in excelsis.
42N||19||39||260000	Et quidam pharisæorum de turbis dixerunt ad illum : Magister, increpa discipulos tuos.
42N||19||40||260010	Quibus ipse ait : Dico vobis, quia si hi tacuerint, lapides clamabunt.
42N||19||41||260020	Et ut appropinquavit, videns civitatem flevit super illam, dicens :
42N||19||42||260030	Quia si cognovisses et tu, et quidem in hac die tua, quæ ad pacem tibi : nunc autem abscondita sunt ab oculis tuis.
42N||19||43||260040	Quia venient dies in te : et circumdabunt te inimici tui vallo, et circumdabunt te : et coangustabunt te undique :
42N||19||44||260050	et ad terram prosternent te, et filios tuos, qui in te sunt, et non relinquent in te lapidem super lapidem : eo quod non cognoveris tempus visitationis tuæ.
42N||19||45||260060	Et ingressus in templum, cœpit ejicere vendentes in illo, et ementes,
42N||19||46||260070	dicens illis : Scriptum est : Quia domus mea domus orationis est : vos autem fecistis illam speluncam latronum.
42N||19||47||260080	Et erat docens quotidie in templo. Principes autem sacerdotum, et scribæ, et princeps plebis quærebant illum perdere :
42N||19||48||260090	et non inveniebant quid facerent illi. Omnis enim populus suspensus erat, audiens illum.
42N||20||1||260100	Et factum est in una dierum, docente illo populum in templo, et evangelizante, convenerunt principes sacerdotum, et scribæ cum senioribus,
42N||20||2||260110	et aiunt dicentes ad illum : Dic nobis in qua potestate hæc facis ? aut quis est qui dedit tibi hanc potestatem ?
42N||20||3||260120	Respondens autem Jesus, dixit ad illos : Interrogabo vos et ego unum verbum. Respondete mihi :
42N||20||4||260130	baptismus Joannis de cælo erat, an ex hominibus ?
42N||20||5||260140	At illi cogitabant intra se, dicentes : Quia si dixerimus : De cælo, dicet : Quare ergo non credidistis illi ?
42N||20||6||260150	Si autem dixerimus : Ex hominibus, plebs universa lapidabit nos : certi sunt enim Joannem prophetam esse.
42N||20||7||260160	Et responderunt se nescire unde esset.
42N||20||8||260170	Et Jesus ait illis : Neque ego dico vobis in qua potestate hæc facio.
42N||20||9||260180	Cœpit autem dicere ad plebem parabolam hanc : Homo plantavit vineam, et locavit eam colonis : et ipse peregre fuit multis temporibus.
42N||20||10||260190	Et in tempore misit ad cultores servum, ut de fructu vineæ darent illi. Qui cæsum dimiserunt eum inanem.
42N||20||11||260200	Et addidit alterum servum mittere. Illi autem hunc quoque cædentes, et afficientes contumelia, dimiserunt inanem.
42N||20||12||260210	Et addidit tertium mittere : qui et illum vulnerantes ejecerunt.
42N||20||13||260220	Dixit autem dominus vineæ : Quid faciam ? Mittam filium meum dilectum : forsitan, cum hunc viderint, verebuntur.
42N||20||14||260230	Quem cum vidissent coloni, cogitaverunt intra se, dicentes : Hic est hæres, occidamus illum, ut nostra fiat hæreditas.
42N||20||15||260240	Et ejectum illum extra vineam, occiderunt. Quid ergo faciet illis dominus vineæ ?
42N||20||16||260250	veniet, et perdet colonos istos, et dabit vineam aliis. Quo audito, dixerunt illi : Absit.
42N||20||17||260260	Ille autem aspiciens eos, ait : Quid est ergo hoc quod scriptum est : Lapidem quem reprobaverunt ædificantes, hic factus est in caput anguli ?
42N||20||18||260270	Omnis qui ceciderit super illum lapidem, conquassabitur : super quem autem ceciderit, comminuet illum.
42N||20||19||260280	Et quærebant principes sacerdotum et scribæ mittere in illum manus illa hora, et timuerunt populum : cognoverunt enim quod ad ipsos dixerit similitudinem hanc.
42N||20||20||260290	Et observantes miserunt insidiatores, qui se justos simularent, ut caparent eum in sermone, ut traderent illum principatui, et potestati præsidis.
42N||20||21||260300	Et interrogaverunt eum, dicentes : Magister, scimus quia recte dicis et doces : et non accipis personam, sed viam Dei in veritate doces.
42N||20||22||260310	Licet nobis tributum dare Cæsari, an non ?
42N||20||23||260320	Considerans autem dolum illorum, dixit ad eos : Quid me tentatis ?
42N||20||24||260330	ostendite mihi denarium. Cujus habet imaginem et inscriptionem ? Respondentes dixerunt ei : Cæsaris.
42N||20||25||260340	Et ait illis : Reddite ergo quæ sunt Cæsaris, Cæsari : et quæ sunt Dei, Deo.
42N||20||26||260350	Et non potuerunt verbum ejus reprehendere coram plebe : et mirati in responso ejus, tacuerunt.
42N||20||27||260360	Accesserunt autem quidam sadducæorum, qui negant esse resurrectionem, et interrogaverunt eum,
42N||20||28||260370	dicentes : Magister, Moyses scripsit nobis : Si frater alicujus mortuus fuerit habens uxorem, et hic sine liberis fuerit, ut accipiat eam frater ejus uxorem, et suscitet semen fratri suo.
42N||20||29||260380	Septem ergo fratres erant : et primus accepit uxorem, et mortuus est sine filiis.
42N||20||30||260390	Et sequens accepit illam, et ipse mortuus est sine filio.
42N||20||31||260400	Et tertius accepit illam. Similiter et omnes septem, et non reliquerunt semen, et mortui sunt.
42N||20||32||260410	Novissime omnium mortua est et mulier.
42N||20||33||260420	In resurrectione ergo, cujus eorum erit uxor ? siquidem septem habuerunt eam uxorem.
42N||20||34||260430	Et ait illis Jesus : Filii hujus sæculi nubunt, et traduntur ad nuptias :
42N||20||35||260440	illi vero qui digni habebuntur sæculo illo, et resurrectione ex mortuis, neque nubent, neque ducent uxores :
42N||20||36||260450	neque enim ultra mori potuerunt : æquales enim angelis sunt, et filii sunt Dei, cum sint filii resurrectionis.
42N||20||37||260460	Quia vero resurgant mortui, et Moyses ostendit secus rubum, sicut dicit Dominum, Deum Abraham, et Deum Isaac, et Deum Jacob.
42N||20||38||260470	Deus autem non est mortuorum, sed vivorum : omnes enim vivunt ei.
42N||20||39||260480	Respondentes autem quidam scribarum, dixerunt ei : Magister, bene dixisti.
42N||20||40||260490	Et amplius non audebant eum quidquam interrogare.
42N||20||41||260500	Dixit autem ad illos : Quomodo dicunt Christum filium esse David ?
42N||20||42||260510	et ipse David dicit in libro Psalmorum : Dixit Dominus Domino meo : sede a dextris meis,
42N||20||43||260520	donec ponam inimicos tuos scabellum pedum tuorum.
42N||20||44||260530	David ergo Dominum illum vocat : et quomodo filius ejus est ?
42N||20||45||260540	Audiente autem omni populo, dixit discipulis suis :
42N||20||46||260550	Attendite a scribis, qui volunt ambulare in stolis, et amant salutationes in foro, et primas cathedras in synagogis, et primos discubitus in conviviis,
42N||20||47||260560	qui devorant domos viduarum, simulantes longam orationem : hi accipient damnationem majorem.
42N||21||1||260570	Respiciens autem, vidit eos qui mittebant munera sua in gazophylacium, divites.
42N||21||2||260580	Vidit autem et quamdam viduam pauperculam mittentem æra minuta duo.
42N||21||3||260590	Et dixit : Vere dico vobis, quia vidua hæc pauper plus quam omnes misit.
42N||21||4||260600	Nam omnes hi ex abundanti sibi miserunt in munera Dei : hæc autem ex eo quod deest illi, omnem victum suum quem habuit, misit.
42N||21||5||260610	Et quibusdam dicentibus de templo quod bonis lapidibus et donis ornatum esset, dixit :
42N||21||6||260620	Hæc quæ videtis, venient dies in quibus non relinquetur lapis super lapidem, qui non destruatur.
42N||21||7||260630	Interrogaverunt autem illum, dicentes : Præceptor, quando hæc erunt, et quod signum cum fieri incipient ?
42N||21||8||260640	Qui dixit : Videte ne seducamini : multi enim venient in nomine meo, dicentes quia ego sum : et tempus appropinquavit : nolite ergo ire post eos.
42N||21||9||260650	Cum autem audieritis prælia et seditiones, nolite terreri : oportet primum hæc fieri, sed nondum statim finis.
42N||21||10||260660	Tunc dicebat illis : Surget gens contra gentem, et regnum adversus regnum.
42N||21||11||260670	Et terræmotus magni erunt per loca, et pestilentiæ, et fames, terroresque de cælo, et signa magna erunt.
42N||21||12||260680	Sed ante hæc omnia injicient vobis manus suas, et persequentur tradentes in synagogas et custodias, trahentes ad reges et præsides propter nomen meum :
42N||21||13||260690	continget autem vobis in testimonium.
42N||21||14||260700	Ponite ergo in cordibus vestris non præmeditari quemadmodum respondeatis :
42N||21||15||260710	ego enim dabo vobis os et sapientiam, cui non poterunt resistere et contradicere omnes adversarii vestri.
42N||21||16||260720	Trademini autem a parentibus, et fratribus, et cognatis, et amicis, et morte afficient ex vobis :
42N||21||17||260730	et eritis odio omnibus propter nomen meum :
42N||21||18||260740	et capillus de capite vestro non peribit.
42N||21||19||260750	In patientia vestra possidebitis animas vestras.
42N||21||20||260760	Cum autem videritis circumdari ab exercitu Jerusalem, tunc scitote quia appropinquavit desolatio ejus :
42N||21||21||260770	tunc qui in Judæa sunt, fugiant ad montes, et qui in medio ejus, discedant : et qui in regionibus, non intrent in eam,
42N||21||22||260780	quia dies ultionis hi sunt, ut impleantur omnia quæ scripta sunt.
42N||21||23||260790	Væ autem prægnantibus et nutrientibus in illis diebus ! erit enim pressura magna super terram, et ira populo huic.
42N||21||24||260800	Et cadent in ore gladii, et captivi ducentur in omnes gentes, et Jerusalem calcabitur a gentibus, donec impleantur tempora nationum.
42N||21||25||260810	Et erunt signa in sole, et luna, et stellis, et in terris pressura gentium præ confusione sonitus maris, et fluctuum :
42N||21||26||260820	arescentibus hominibus præ timore, et exspectatione, quæ supervenient universo orbi : nam virtutes cælorum movebuntur :
42N||21||27||260830	et tunc videbunt Filium hominis venientem in nube cum potestate magna et majestate.
42N||21||28||260840	His autem fieri incipientibus, respicite, et levate capita vestra : quoniam appropinquat redemptio vestra.
42N||21||29||260850	Et dixit illis similitudinem : Videte ficulneam, et omnes arbores :
42N||21||30||260860	cum producunt jam ex se fructum, scitis quoniam prope est æstas.
42N||21||31||260870	Ita et vos cum videritis hæc fieri, scitote quoniam prope est regnum Dei.
42N||21||32||260880	Amen dico vobis, quia non præteribit generatio hæc, donec omnia fiant.
42N||21||33||260890	Cælum et terra transibunt : verba autem mea non transibunt.
42N||21||34||260900	Attendite autem vobis, ne forte graventur corda vestra in crapula, et ebrietate, et curis hujus vitæ, et superveniat in vos repentina dies illa :
42N||21||35||260910	tamquam laqueus enim superveniet in omnes qui sedent super faciem omnis terræ.
42N||21||36||260920	Vigilate itaque, omni tempore orantes, ut digni habeamini fugere ista omnia quæ futura sunt, et stare ante Filium hominis.
42N||21||37||260930	Erat autem diebus docens in templo : noctibus vero exiens, morabatur in monte qui vocatur Oliveti.
42N||21||38||260940	Et omnis populus manicabat ad eum in templo audire eum.
42N||22||1||260950	Appropinquat autem dies festus azymorum, qui dicitur Pascha :
42N||22||2||260960	et quærebant principes sacerdotum, et scribæ, quomodo Jesum interficerent : timebant vero plebem.
42N||22||3||260970	Intravit autem Satanas in Judam, qui cognominabatur Iscariotes, unum de duodecim :
42N||22||4||260980	et abiit, et locutus est cum principibus sacerdotum, et magistratibus, quemadmodum illum traderet eis.
42N||22||5||260990	Et gavisi sunt, et pacti sunt pecuniam illi dare.
42N||22||6||261000	Et spopondit, et quærebat opportunitatem ut traderet illum sine turbis.
42N||22||7||261010	Venit autem dies azymorum, in qua necesse erat occidi pascha.
42N||22||8||261020	Et misit Petrum et Joannem, dicens : Euntes parate nobis pascha, ut manducemus.
42N||22||9||261030	At illi dixerunt : Ubi vis paremus ?
42N||22||10||261040	Et dixit ad eos : Ecce introëuntibus vobis in civitatem occurret vobis homo quidam amphoram aquæ portans : sequimini eum in domum, in quam intrat,
42N||22||11||261050	et dicetis patrifamilias domus : Dicit tibi Magister : Ubi est diversorium, ubi pascha cum discipulis meis manducem ?
42N||22||12||261060	Et ipse ostendet vobis cœnaculum magnum stratum, et ibi parate.
42N||22||13||261070	Euntes autem invenerunt sicut dixit illis, et paraverunt pascha.
42N||22||14||261080	Et cum facta esset hora, discubuit, et duodecim apostoli cum eo.
42N||22||15||261090	Et ait illis : Desiderio desideravi hoc pascha manducare vobiscum, antequam patiar.
42N||22||16||261100	Dico enim vobis, quia ex hoc non manducabo illud, donec impleatur in regno Dei.
42N||22||17||261110	Et accepto calice gratias egit, et dixit : Accipite, et dividite inter vos.
42N||22||18||261120	Dico enim vobis quod non bibam de generatione vitis donec regnum Dei veniat.
42N||22||19||261130	Et accepto pane gratias egit, et fregit, et dedit eis, dicens : Hoc est corpus meum, quod pro vobis datur : hoc facite in meam commemorationem.
42N||22||20||261140	Similiter et calicem, postquam cœnavit, dicens : Hic est calix novum testamentum in sanguine meo, qui pro vobis fundetur.
42N||22||21||261150	Verumtamen ecce manus tradentis me, mecum est in mensa.
42N||22||22||261160	Et quidem Filius hominis, secundum quod definitum est, vadit : verumtamen væ homini illi per quem tradetur.
42N||22||23||261170	Et ipsi cœperunt quærere inter se quis esset ex eis qui hoc facturus esset.
42N||22||24||261180	Facta est autem et contentio inter eos, quis eorum videretur esse major.
42N||22||25||261190	Dixit autem eis : Reges gentium dominantur eorum : et qui potestatem habent super eos, benefici vocantur.
42N||22||26||261200	Vos autem non sic : sed qui major est in vobis, fiat sicut minor : et qui præcessor est, sicut ministrator.
42N||22||27||261210	Nam quis major est, qui recumbit, an qui ministrat ? nonne qui recumbit ? Ego autem in medio vestrum sum, sicut qui ministrat :
42N||22||28||261220	vos autem estis, qui permansistis mecum in tentationibus meis.
42N||22||29||261230	Et ego dispono vobis sicut disposuit mihi Pater meus regnum,
42N||22||30||261240	ut edatis et bibatis super mensam meam in regno meo, et sedeatis super thronos judicantes duodecim tribus Israël.
42N||22||31||261250	Ait autem Dominus : Simon, Simon, ecce Satanas expetivit vos ut cribraret sicut triticum :
42N||22||32||261260	ego autem rogavi pro te ut non deficiat fides tua : et tu aliquando conversus, confirma fratres tuos.
42N||22||33||261270	Qui dixit ei : Domine, tecum paratus sum et in carcerem et in mortem ire.
42N||22||34||261280	At ille dixit : Dico tibi, Petre, non cantabit hodie gallus, donec ter abneges nosse me. Et dixit eis :
42N||22||35||261290	Quando misi vos sine sacculo, et pera, et calceamentis, numquid aliquid defuit vobis ?
42N||22||36||261300	At illi dixerunt : Nihil. Dixit ergo eis : Sed nunc qui habet sacculum, tollat ; similiter et peram : et qui non habet, vendat tunicam suam et emat gladium.
42N||22||37||261310	Dico enim vobis, quoniam adhuc hoc quod scriptum est, oportet impleri in me : Et cum iniquis deputatus est. Etenim ea quæ sunt de me finem habent.
42N||22||38||261320	At illi dixerunt : Domine, ecce duo gladii hic. At ille dixit eis : Satis est.
42N||22||39||261330	Et egressus ibat secundum consuetudinem in monte Olivarum. Secuti sunt autem illum et discipuli.
42N||22||40||261340	Et cum pervenisset ad locum, dixit illis : Orate ne intretis in tentationem.
42N||22||41||261350	Et ipse avulsus est ab eis quantum jactus est lapidis : et positis genibus orabat,
42N||22||42||261360	dicens : Pater, si vis, transfer calicem istum a me : verumtamen non mea voluntas, sed tua fiat.
42N||22||43||261370	Apparuit autem illi angelus de cælo, confortans eum. Et factus in agonia, prolixius orabat.
42N||22||44||261380	Et factus est sudor ejus sicut guttæ sanguinis decurrentis in terram.
42N||22||45||261390	Et cum surrexisset ab oratione et venisset ad discipulos suos, invenit eos dormientes præ tristitia.
42N||22||46||261400	Et ait illis : Quid dormitis ? surgite, orate, ne intretis in tentationem.
42N||22||47||261410	Adhuc eo loquente, ecce turba : et qui vocabatur Judas, unus de duodecim, antecedebat eos, et appropinquavit Jesu ut oscularetur eum.
42N||22||48||261420	Jesus autem dixit illi : Juda, osculo Filium hominis tradis ?
42N||22||49||261430	Videntes autem hi qui circa ipsum erant, quod futurum erat, dixerunt ei : Domine, si percutimus in gladio ?
42N||22||50||261440	Et percussit unus ex illis servum principis sacerdotum, et amputavit auriculam ejus dexteram.
42N||22||51||261450	Respondens autem Jesus, ait : Sinite usque huc. Et cum tetigisset auriculam ejus, sanavit eum.
42N||22||52||261460	Dixit autem Jesus ad eos qui venerant ad se principes sacerdotum, et magistratus templi, et seniores : Quasi ad latronem existis cum gladiis et fustibus ?
42N||22||53||261470	Cum quotidie vobiscum fuerim in templo, non extendistis manus in me : sed hæc est hora vestra, et potestas tenebrarum.
42N||22||54||261480	Comprehendentes autem eum, duxerunt ad domum principis sacerdotum : Petrus vero sequebatur a longe.
42N||22||55||261490	Accenso autem igne in medio atrii et circumsedentibus illis, erat Petrus in medio eorum.
42N||22||56||261500	Quem cum vidisset ancilla quædam sedentem ad lumen, et eum fuisset intuita, dixit : Et hic cum illo erat.
42N||22||57||261510	At ille negavit eum, dicens : Mulier, non novi illum.
42N||22||58||261520	Et post pusillum alius videns eum, dixit : Et tu de illis es. Petrus vero ait : O homo, non sum.
42N||22||59||261530	Et intervallo facto quasi horæ unius, alius quidam affirmabat, dicens : Vere et hic cum illo erat : nam et Galilæus est.
42N||22||60||261540	Et ait Petrus : Homo, nescio quid dicis. Et continuo, adhuc illo loquente, cantavit gallus.
42N||22||61||261550	Et conversus Dominus respexit Petrum, et recordatus est Petrus verbi Domini, sicut dixerat : Quia priusquam gallus cantet, ter me negabis.
42N||22||62||261560	Et egressus foras Petrus flevit amare.
42N||22||63||261570	Et viri qui tenebant illum, illudebant ei, cædentes.
42N||22||64||261580	Et velaverunt eum, et percutiebant faciem ejus : et interrogabant eum, dicentes : Prophetiza, quis est, qui te percussit ?
42N||22||65||261590	Et alia multa blasphemantes dicebant in eum.
42N||22||66||261600	Et ut factus est dies, convenerunt seniores plebis, et principes sacerdotum, et scribæ, et duxerunt illum in concilium suum, dicentes : Si tu es Christus, dic nobis.
42N||22||67||261610	Et ait illis : Si vobis dixero, non credetis mihi :
42N||22||68||261620	si autem et interrogavero, non respondebitis mihi, neque dimittetis.
42N||22||69||261630	Ex hoc autem erit Filius hominis sedens a dextris virtutis Dei.
42N||22||70||261640	Dixerunt autem omnes : Tu ergo es Filius Dei ? Qui ait : Vos dicitis, quia ego sum.
42N||22||71||261650	At illi dixerunt : Quid adhuc desideramus testimonium ? ipsi enim audivimus de ore ejus.
42N||23||1||261660	Et surgens omnis multitudo eorum, duxerunt illum ad Pilatum.
42N||23||2||261670	Cœperunt autem illum accusare, dicentes : Hunc invenimus subvertentem gentem nostram, et prohibentem tributa dare Cæsari, et dicentem se Christum regem esse.
42N||23||3||261680	Pilatus autem interrogavit eum, dicens : Tu es rex Judæorum ? At ille respondens ait : Tu dicis.
42N||23||4||261690	Ait autem Pilatus ad principes sacerdotum et turbas : Nihil invenio causæ in hoc homine.
42N||23||5||261700	At illi invalescebant, dicentes : Commovet populum docens per universam Judæam, incipiens a Galilæa usque huc.
42N||23||6||261710	Pilatus autem audiens Galilæam, interrogavit si homo Galilæus esset.
42N||23||7||261720	Et ut cognovit quod de Herodis potestate esset, remisit eum ad Herodem, qui et ipse Jerosolymis erat illis diebus.
42N||23||8||261730	Herodes autem viso Jesu, gavisus est valde. Erat enim cupiens ex multo tempore videre eum, eo quod audierat multa de eo, et sperabat signum aliquod videre ab eo fieri.
42N||23||9||261740	Interrogabat autem eum multis sermonibus. At ipse nihil illi respondebat.
42N||23||10||261750	Stabant autem principes sacerdotum et scribæ constanter accusantes eum.
42N||23||11||261760	Sprevit autem illum Herodes cum exercitu suo : et illusit indutum veste alba, et remisit ad Pilatum.
42N||23||12||261770	Et facti sunt amici Herodes et Pilatus in ipsa die : nam antea inimici erant ad invicem.
42N||23||13||261780	Pilatus autem, convocatis principibus sacerdotum, et magistratibus, et plebe,
42N||23||14||261790	dixit ad illos : Obtulistis mihi hunc hominem, quasi avertentem populum, et ecce ego coram vobis interrogans, nullam causam inveni in homine isto ex his in quibus eum accusatis.
42N||23||15||261800	Sed neque Herodes : nam remisi vos ad illum, et ecce nihil dignum morte actum est ei.
42N||23||16||261810	Emendatum ergo illum dimittam.
42N||23||17||261820	Necesse autem habebat dimittere eis per diem festum unum.
42N||23||18||261830	Exclamavit autem simul universa turba, dicens : Tolle hunc, et dimitte nobis Barabbam :
42N||23||19||261840	qui erat propter seditionem quamdam factam in civitate et homicidium missus in carcerem.
42N||23||20||261850	Iterum autem Pilatus locutus est ad eos, volens dimittere Jesum.
42N||23||21||261860	At illi succlamabant, dicentes : Crucifige, crucifige eum.
42N||23||22||261870	Ille autem tertio dixit ad illos : Quid enim mali fecit iste ? nullam causam mortis invenio in eo : corripiam ergo illum et dimittam.
42N||23||23||261880	At illi instabant vocibus magnis postulantes ut crucifigeretur : et invalescebant voces eorum.
42N||23||24||261890	Et Pilatus adjudicavit fieri petitionem eorum.
42N||23||25||261900	Dimisit autem illis eum qui propter homicidium et seditionem missus fuerat in carcerem, quem petebant : Jesum vero tradidit voluntati eorum.
42N||23||26||261910	Et cum ducerent eum, apprehenderunt Simonem quemdam Cyrenensem venientem de villa : et imposuerunt illi crucem portare post Jesum.
42N||23||27||261920	Sequebatur autem illum multa turba populi et mulierum, quæ plangebant et lamentabantur eum.
42N||23||28||261930	Conversus autem ad illas Jesus, dixit : Filiæ Jerusalem, nolite flere super me, sed super vos ipsas flete et super filios vestros.
42N||23||29||261940	Quoniam ecce venient dies in quibus dicent : Beatæ steriles, et ventres qui non genuerunt, et ubera quæ non lactaverunt.
42N||23||30||261950	Tunc incipient dicere montibus : Cadite super nos ; et collibus : Operite nos.
42N||23||31||261960	Quia si in viridi ligno hæc faciunt, in arido quid fiet ?
42N||23||32||261970	Ducebantur autem et alii duo nequam cum eo, ut interficerentur.
42N||23||33||261980	Et postquam venerunt in locum qui vocatur Calvariæ, ibi crucifixerunt eum : et latrones, unum a dextris, et alterum a sinistris.
42N||23||34||261990	Jesus autem dicebat : Pater, dimitte illis : non enim sciunt quid faciunt. Dividentes vero vestimenta ejus, miserunt sortes.
42N||23||35||262000	Et stabat populus spectans, et deridebant eum principes cum eis, dicentes : Alios salvos fecit, se salvum faciat, si hic est Christus Dei electus.
42N||23||36||262010	Illudebant autem ei et milites accedentes, et acetum offerentes ei,
42N||23||37||262020	et dicentes : Si tu es rex Judæorum, salvum te fac.
42N||23||38||262030	Erat autem et superscriptio scripta super eum litteris græcis, et latinis, et hebraicis : Hic est rex Judæorum.
42N||23||39||262040	Unus autem de his, qui pendebant, latronibus, blasphemabat eum, dicens : Si tu es Christus, salvum fac temetipsum et nos.
42N||23||40||262050	Respondens autem alter increpabat eum, dicens : Neque tu times Deum, quod in eadem damnatione es.
42N||23||41||262060	Et nos quidem juste, nam digna factis recipimus : hic vero nihil mali gessit.
42N||23||42||262070	Et dicebat ad Jesum : Domine, memento mei cum veneris in regnum tuum.
42N||23||43||262080	Et dixit illi Jesus : Amen dico tibi : Hodie mecum eris in paradiso.
42N||23||44||262090	Erat autem fere hora sexta, et tenebræ factæ sunt in universam terram usque ad horam nonam.
42N||23||45||262100	Et obscuratus est sol, et velum templi scissum est medium.
42N||23||46||262110	Et clamans voce magna Jesus ait : Pater, in manus tuas commendo spiritum meum. Et hæc dicens, expiravit.
42N||23||47||262120	Videns autem centurio quod factum fuerat, glorificavit Deum, dicens : Vere hic homo justus erat.
42N||23||48||262130	Et omnis turba eorum, qui simul aderant ad spectaculum istud, et videbant quæ fiebant, percutientes pectora sua revertebantur.
42N||23||49||262140	Stabant autem omnes noti ejus a longe, et mulieres, quæ secutæ eum erant a Galilæa, hæc videntes.
42N||23||50||262150	Et ecce vir nomine Joseph, qui erat decurio, vir bonus et justus :
42N||23||51||262160	hic non consenserat consilio, et actibus eorum, ab Arimathæa civitate Judææ, qui exspectabat et ipse regnum Dei :
42N||23||52||262170	hic accessit ad Pilatum et petiit corpus Jesu :
42N||23||53||262180	et depositum involvit sindone, et posuit eum in monumento exciso, in quo nondum quisquam positus fuerat.
42N||23||54||262190	Et dies erat parasceves, et sabbatum illucescebat.
42N||23||55||262200	Subsecutæ autem mulieres, quæ cum eo venerant de Galilæa, viderunt monumentum, et quemadmodum positum erat corpus ejus.
42N||23||56||262210	Et revertentes paraverunt aromata, et unguenta : et sabbato quidem siluerunt secundum mandatum.
42N||24||1||262220	Una autem sabbati valde diluculo venerunt ad monumentum, portantes quæ paraverant aromata :
42N||24||2||262230	et invenerunt lapidem revolutum a monumento.
42N||24||3||262240	Et ingressæ non invenerunt corpus Domini Jesu.
42N||24||4||262250	Et factum est, dum mente consternatæ essent de isto, ecce duo viri steterunt secus illas in veste fulgenti.
42N||24||5||262260	Cum timerent autem, et declinarent vultum in terram, dixerunt ad illas : Quid quæritis viventem cum mortuis ?
42N||24||6||262270	non est hic, sed surrexit : recordamini qualiter locutus est vobis, cum adhuc in Galilæa esset,
42N||24||7||262280	dicens : Quia oportet Filium hominis tradi in manus hominum peccatorum, et crucifigi, et die tertia resurgere.
42N||24||8||262290	Et recordatæ sunt verborum ejus.
42N||24||9||262300	Et regressæ a monumento nuntiaverunt hæc omnia illis undecim, et ceteris omnibus.
42N||24||10||262310	Erat autem Maria Magdalene, et Joanna, et Maria Jacobi, et ceteræ quæ cum eis erant, quæ dicebant ad apostolos hæc.
42N||24||11||262320	Et visa sunt ante illos sicut deliramentum verba ista, et non crediderunt illis.
42N||24||12||262330	Petrus autem surgens cucurrit ad monumentum : et procumbens vidit linteamina sola posita, et abiit secum mirans quod factum fuerat.
42N||24||13||262340	Et ecce duo ex illis ibant ipsa die in castellum, quod erat in spatio stadiorum sexaginta ab Jerusalem, nomine Emmaus.
42N||24||14||262350	Et ipsi loquebantur ad invicem de his omnibus quæ acciderant.
42N||24||15||262360	Et factum est, dum fabularentur, et secum quærerent : et ipse Jesus appropinquans ibat cum illis :
42N||24||16||262370	oculi autem illorum tenebantur ne eum agnoscerent.
42N||24||17||262380	Et ait ad illos : Qui sunt hi sermones, quos confertis ad invicem ambulantes, et estis tristes ?
42N||24||18||262390	Et respondens unus, cui nomen Cleophas, dixit ei : Tu solus peregrinus es in Jerusalem, et non cognovisti quæ facta sunt in illa his diebus ?
42N||24||19||262400	Quibus ille dixit : Quæ ? Et dixerunt : De Jesu Nazareno, qui fuit vir propheta, potens in opere et sermone coram Deo et omni populo :
42N||24||20||262410	et quomodo eum tradiderunt summi sacerdotes et principes nostri in damnationem mortis, et crucifixerunt eum :
42N||24||21||262420	nos autem sperabamus quia ipse esset redempturus Israël : et nunc super hæc omnia, tertia dies est hodie quod hæc facta sunt.
42N||24||22||262430	Sed et mulieres quædam ex nostris terruerunt nos, quæ ante lucem fuerunt ad monumentum,
42N||24||23||262440	et non invento corpore ejus, venerunt, dicentes se etiam visionem angelorum vidisse, qui dicunt eum vivere.
42N||24||24||262450	Et abierunt quidam ex nostris ad monumentum : et ita invenerunt sicut mulieres dixerunt, ipsum vero non invenerunt.
42N||24||25||262460	Et ipse dixit ad eos : O stulti, et tardi corde ad credendum in omnibus quæ locuti sunt prophetæ !
42N||24||26||262470	Nonne hæc oportuit pati Christum, et ita intrare in gloriam suam ?
42N||24||27||262480	Et incipiens a Moyse, et omnibus prophetis, interpretabatur illis in omnibus scripturis quæ de ipso erant.
42N||24||28||262490	Et appropinquaverunt castello quo ibant : et ipse se finxit longius ire.
42N||24||29||262500	Et coëgerunt illum, dicentes : Mane nobiscum, quoniam advesperascit, et inclinata est jam dies. Et intravit cum illis.
42N||24||30||262510	Et factum est, dum recumberet cum eis, accepit panem, et benedixit, ac fregit, et porrigebat illis.
42N||24||31||262520	Et aperti sunt oculi eorum, et cognoverunt eum : et ipse evanuit ex oculis eorum.
42N||24||32||262530	Et dixerunt ad invicem : Nonne cor nostrum ardens erat in nobis dum loqueretur in via, et aperiret nobis Scripturas ?
42N||24||33||262540	Et surgentes eadem hora regressi sunt in Jerusalem : et invenerunt congregatos undecim, et eos qui cum illis erant,
42N||24||34||262550	dicentes : Quod surrexit Dominus vere, et apparuit Simoni.
42N||24||35||262560	Et ipsi narrabant quæ gesta erant in via, et quomodo cognoverunt eum in fractione panis.
42N||24||36||262570	Dum autem hæc loquuntur, stetit Jesus in medio eorum, et dicit eis : Pax vobis : ego sum, nolite timere.
42N||24||37||262580	Conturbati vero et conterriti, existimabant se spiritum videre.
42N||24||38||262590	Et dixit eis : Quid turbati estis, et cogitationes ascendunt in corda vestra ?
42N||24||39||262600	videte manus meas, et pedes, quia ego ipse sum ; palpate et videte, quia spiritus carnem et ossa non habet, sicut me videtis habere.
42N||24||40||262610	Et cum hoc dixisset, ostendit eis manus et pedes.
42N||24||41||262620	Adhuc autem illis non credentibus, et mirantibus præ gaudio, dixit : Habetis hic aliquid quod manducetur ?
42N||24||42||262630	At illi obtulerunt ei partem piscis assi et favum mellis.
42N||24||43||262640	Et cum manducasset coram eis, sumens reliquias dedit eis.
42N||24||44||262650	Et dixit ad eos : Hæc sunt verba quæ locutus sum ad vos cum adhuc essem vobiscum, quoniam necesse est impleri omnia quæ scripta sunt in lege Moysi, et prophetis, et Psalmis de me.
42N||24||45||262660	Tunc aperuit illis sensum ut intelligerent Scripturas,
42N||24||46||262670	et dixit eis : Quoniam sic scriptum est, et sic oportebat Christum pati, et resurgere a mortuis tertia die :
42N||24||47||262680	et prædicari in nomine ejus pœnitentiam, et remissionem peccatorum in omnes gentes, incipientibus ab Jerosolyma.
42N||24||48||262690	Vos autem testes estis horum.
42N||24||49||262700	Et ego mitto promissum Patris mei in vos ; vos autem sedete in civitate, quoadusque induamini virtute ex alto.
42N||24||50||262710	Eduxit autem eos foras in Bethaniam, et elevatis manibus suis benedixit eis.
42N||24||51||262720	Et factum est, dum benediceret illis, recessit ab eis, et ferebatur in cælum.
42N||24||52||262730	Et ipsi adorantes regressi sunt in Jerusalem cum gaudio magno :
42N||24||53||262740	et erant semper in templo, laudantes et benedicentes Deum. Amen.
43N||1||1||262750	In principio erat Verbum, et Verbum erat apud Deum, et Deus erat Verbum.
43N||1||2||262760	Hoc erat in principio apud Deum.
43N||1||3||262770	Omnia per ipsum facta sunt : et sine ipso factum est nihil, quod factum est.
43N||1||4||262780	In ipso vita erat, et vita erat lux hominum :
43N||1||5||262790	et lux in tenebris lucet, et tenebræ eam non comprehenderunt.
43N||1||6||262800	Fuit homo missus a Deo, cui nomen erat Joannes.
43N||1||7||262810	Hic venit in testimonium ut testimonium perhiberet de lumine, ut omnes crederent per illum.
43N||1||8||262820	Non erat ille lux, sed ut testimonium perhiberet de lumine.
43N||1||9||262830	Erat lux vera, quæ illuminat omnem hominem venientem in hunc mundum.
43N||1||10||262840	In mundo erat, et mundus per ipsum factus est, et mundus eum non cognovit.
43N||1||11||262850	In propria venit, et sui eum non receperunt.
43N||1||12||262860	Quotquot autem receperunt eum, dedit eis potestatem filios Dei fieri, his qui credunt in nomine ejus :
43N||1||13||262870	qui non ex sanguinibus, neque ex voluntate carnis, neque ex voluntate viri, sed ex Deo nati sunt.
43N||1||14||262880	Et Verbum caro factum est, et habitavit in nobis : et vidimus gloriam ejus, gloriam quasi unigeniti a Patre plenum gratiæ et veritatis.
43N||1||15||262890	Joannes testimonium perhibet de ipso, et clamat dicens : Hic erat quem dixi : Qui post me venturus est, ante me factus est : quia prior me erat.
43N||1||16||262900	Et de plenitudine ejus nos omnes accepimus, et gratiam pro gratia :
43N||1||17||262910	quia lex per Moysen data est, gratia et veritas per Jesum Christum facta est.
43N||1||18||262920	Deum nemo vidit umquam : unigenitus Filius, qui est in sinu Patris, ipse enarravit.
43N||1||19||262930	Et hoc est testimonium Joannis, quando miserunt Judæi ab Jerosolymis sacerdotes et Levitas ad eum ut interrogarent eum : Tu quis es ?
43N||1||20||262940	Et confessus est, et non negavit, et confessus est : Quia non sum ego Christus.
43N||1||21||262950	Et interrogaverunt eum : Quid ergo ? Elias es tu ? Et dixit : Non sum. Propheta es tu ? Et respondit : Non.
43N||1||22||262960	Dixerunt ergo ei : Quis es ut responsum demus his qui miserunt nos ? quid dicis de teipso ?
43N||1||23||262970	Ait : Ego vox clamantis in deserto : Dirigite viam Domini, sicut dixit Isaias propheta.
43N||1||24||262980	Et qui missi fuerant, erant ex pharisæis.
43N||1||25||262990	Et interrogaverunt eum, et dixerunt ei : Quid ergo baptizas, si tu non es Christus, neque Elias, neque propheta ?
43N||1||26||263000	Respondit eis Joannes, dicens : Ego baptizo in aqua : medius autem vestrum stetit, quem vos nescitis.
43N||1||27||263010	Ipse est qui post me venturus est, qui ante me factus est : cujus ego non sum dignus ut solvam ejus corrigiam calceamenti.
43N||1||28||263020	Hæc in Bethania facta sunt trans Jordanem, ubi erat Joannes baptizans.
43N||1||29||263030	Altera die vidit Joannes Jesum venientem ad se, et ait : Ecce agnus Dei, ecce qui tollit peccatum mundi.
43N||1||30||263040	Hic est de quo dixi : Post me venit vir qui ante me factus est : quia prior me erat :
43N||1||31||263050	et ego nesciebam eum, sed ut manifestetur in Israël, propterea veni ego in aqua baptizans.
43N||1||32||263060	Et testimonium perhibuit Joannes, dicens : Quia vidi Spiritum descendentem quasi columbam de cælo, et mansit super eum.
43N||1||33||263070	Et ego nesciebam eum : sed qui misit me baptizare in aqua, ille mihi dixit : Super quem videris Spiritum descendentem, et manentem super eum, hic est qui baptizat in Spiritu Sancto.
43N||1||34||263080	Et ego vidi : et testimonium perhibui quia hic est Filius Dei.
43N||1||35||263090	Altera die iterum stabat Joannes, et ex discipulis ejus duo.
43N||1||36||263100	Et respiciens Jesum ambulantem, dicit : Ecce agnus Dei.
43N||1||37||263110	Et audierunt eum duo discipuli loquentem, et secuti sunt Jesum.
43N||1||38||263120	Conversus autem Jesus, et videns eos sequentes se, dicit eis : Quid quæritis ? Qui dixerunt ei : Rabbi (quod dicitur interpretatum Magister), ubi habitas ?
43N||1||39||263130	Dicit eis : Venite et videte. Venerunt, et viderunt ubi maneret, et apud eum manserunt die illo : hora autem erat quasi decima.
43N||1||40||263140	Erat autem Andreas, frater Simonis Petri, unus ex duobus qui audierant a Joanne, et secuti fuerant eum.
43N||1||41||263150	Invenit hic primum fratrem suum Simonem, et dicit ei : Invenimus Messiam (quod est interpretatum Christus).
43N||1||42||263160	Et adduxit eum ad Jesum. Intuitus autem eum Jesus, dixit : Tu es Simon, filius Jona ; tu vocaberis Cephas, quod interpretatur Petrus.
43N||1||43||263170	In crastinam voluit exire in Galilæam, et invenit Philippum. Et dicit ei Jesus : Sequere me.
43N||1||44||263180	Erat autem Philippus a Bethsaida, civitate Andreæ et Petri.
43N||1||45||263190	Invenit Philippus Nathanaël, et dicit ei : Quem scripsit Moyses in lege, et prophetæ, invenimus Jesum filium Joseph a Nazareth.
43N||1||46||263200	Et dixit ei Nathanaël : A Nazareth potest aliquid boni esse ? Dicit ei Philippus : Veni et vide.
43N||1||47||263210	Vidit Jesus Nathanaël venientem ad se, et dicit de eo : Ecce vere Israëlita, in quo dolus non est.
43N||1||48||263220	Dicit ei Nathanaël : Unde me nosti ? Respondit Jesus, et dixit ei : Priusquam te Philippus vocavit, cum esses sub ficu, vidi te.
43N||1||49||263230	Respondit ei Nathanaël, et ait : Rabbi, tu es Filius Dei, tu es rex Israël.
43N||1||50||263240	Respondit Jesus, et dixit ei : Quia dixi tibi : Vidi te sub ficu, credis ; majus his videbis.
43N||1||51||263250	Et dicit ei : Amen, amen dico vobis, videbitis cælum apertum, et angelos Dei ascendentes, et descendentes supra Filium hominis.
43N||2||1||263260	Et die tertia nuptiæ factæ sunt in Cana Galilææ, et erat mater Jesu ibi.
43N||2||2||263270	Vocatus est autem et Jesus, et discipuli ejus, ad nuptias.
43N||2||3||263280	Et deficiente vino, dicit mater Jesu ad eum : Vinum non habent.
43N||2||4||263290	Et dicit ei Jesus : Quid mihi et tibi est, mulier ? nondum venit hora mea.
43N||2||5||263300	Dicit mater ejus ministris : Quodcumque dixerit vobis, facite.
43N||2||6||263310	Erant autem ibi lapideæ hydriæ sex positæ secundum purificationem Judæorum, capientes singulæ metretas binas vel ternas.
43N||2||7||263320	Dicit eis Jesus : Implete hydrias aqua. Et impleverunt eas usque ad summum.
43N||2||8||263330	Et dicit eis Jesus : Haurite nunc, et ferte architriclinio. Et tulerunt.
43N||2||9||263340	Ut autem gustavit architriclinius aquam vinum factam, et non sciebat unde esset, ministri autem sciebant, qui hauserant aquam : vocat sponsum architriclinius,
43N||2||10||263350	et dicit ei : Omnis homo primum bonum vinum ponit et cum inebriati fuerint, tunc id, quod deterius est. Tu autem servasti bonum vinum usque adhuc.
43N||2||11||263360	Hoc fecit initium signorum Jesus in Cana Galilææ ; et manifestavit gloriam suam, et crediderunt in eum discipuli ejus.
43N||2||12||263370	Post hoc descendit Capharnaum ipse, et mater ejus, et fratres ejus, et discipuli ejus : et ibi manserunt non multis diebus.
43N||2||13||263380	Et prope erat Pascha Judæorum, et ascendit Jesus Jerosolymam :
43N||2||14||263390	et invenit in templo vendentes boves, et oves, et columbas, et numularios sedentes.
43N||2||15||263400	Et cum fecisset quasi flagellum de funiculis, omnes ejecit de templo, oves quoque, et boves, et numulariorum effudit æs, et mensas subvertit.
43N||2||16||263410	Et his qui columbas vendebant, dixit : Auferte ista hinc, et nolite facere domum patris mei, domum negotiationis.
43N||2||17||263420	Recordati sunt vero discipuli ejus quia scriptum est : Zelus domus tuæ comedit me.
43N||2||18||263430	Responderunt ergo Judæi, et dixerunt ei : Quod signum ostendis nobis, quia hæc facis ?
43N||2||19||263440	Respondit Jesus, et dixit eis : Solvite templum hoc, et in tribus diebus excitabo illud.
43N||2||20||263450	Dixerunt ergo Judæi : Quadraginta et sex annis ædificatum est templum hoc, et tu in tribus diebus excitabis illud ?
43N||2||21||263460	Ille autem dicebat de templo corporis sui.
43N||2||22||263470	Cum ergo resurrexisset a mortuis, recordati sunt discipuli ejus, quia hoc dicebat, et crediderunt scripturæ et sermoni quem dixit Jesus.
43N||2||23||263480	Cum autem esset Jerosolymis in Pascha in die festo, multi crediderunt in nomine ejus, videntes signa ejus, quæ faciebat.
43N||2||24||263490	Ipse autem Jesus non credebat semetipsum eis, eo quod ipse nosset omnes,
43N||2||25||263500	et quia opus ei non erat ut quis testimonium perhiberet de homine : ipse enim sciebat quid esset in homine.
43N||3||1||263510	Erat autem homo ex pharisæis, Nicodemus nomine, princeps Judæorum.
43N||3||2||263520	Hic venit ad Jesum nocte, et dixit ei : Rabbi, scimus quia a Deo venisti magister, nemo enim potest hæc signa facere, quæ tu facis, nisi fuerit Deus cum eo.
43N||3||3||263530	Respondit Jesus, et dixit ei : Amen, amen dico tibi, nisi quis renatus fuerit denuo, non potest videre regnum Dei.
43N||3||4||263540	Dicit ad eum Nicodemus : Quomodo potest homo nasci, cum sit senex ? numquid potest in ventrem matris suæ iterato introire et renasci ?
43N||3||5||263550	Respondit Jesus : Amen, amen dico tibi, nisi quis renatus fuerit ex aqua, et Spiritu Sancto, non potest introire in regnum Dei.
43N||3||6||263560	Quod natum est ex carne, caro est : et quod natum est ex spiritu, spiritus est.
43N||3||7||263570	Non mireris quia dixi tibi : oportet vos nasci denuo .
43N||3||8||263580	Spiritus ubi vult spirat, et vocem ejus audis, sed nescis unde veniat, aut quo vadat : sic est omnis qui natus est ex spiritu.
43N||3||9||263590	Respondit Nicodemus, et dixit ei : Quomodo possunt hæc fieri ?
43N||3||10||263600	Respondit Jesus, et dixit ei : Tu es magister in Israël, et hæc ignoras ?
43N||3||11||263610	amen, amen dico tibi, quia quod scimus loquimur, et quod vidimus testamur, et testimonium nostrum non accipitis.
43N||3||12||263620	Si terrena dixi vobis, et non creditis : quomodo, si dixero vobis cælestia, credetis ?
43N||3||13||263630	Et nemo ascendit in cælum, nisi qui descendit de cælo, Filius hominis, qui est in cælo.
43N||3||14||263640	Et sicut Moyses exaltavit serpentem in deserto, ita exaltari oportet Filium hominis :
43N||3||15||263650	ut omnis qui credit in ipsum, non pereat, sed habeat vitam æternam.
43N||3||16||263660	Sic enim Deus dilexit mundum, ut Filium suum unigenitum daret : ut omnis qui credit in eum, non pereat, sed habeat vitam æternam.
43N||3||17||263670	Non enim misit Deus Filium suum in mundum, ut judicet mundum, sed ut salvetur mundus per ipsum.
43N||3||18||263680	Qui credit in eum, non judicatur ; qui autem non credit, jam judicatus est : quia non credit in nomine unigeniti Filii Dei.
43N||3||19||263690	Hoc est autem judicium : quia lux venit in mundum, et dilexerunt homines magis tenebras quam lucem : erant enim eorum mala opera.
43N||3||20||263700	Omnis enim qui male agit, odit lucem, et non venit ad lucem, ut non arguantur opera ejus :
43N||3||21||263710	qui autem facit veritatem, venit ad lucem, ut manifestentur opera ejus, quia in Deo sunt facta.
43N||3||22||263720	Post hæc venit Jesus et discipuli ejus in terram Judæam : et illic demorabatur cum eis, et baptizabat.
43N||3||23||263730	Erat autem et Joannes baptizans, in Ænnon, juxta Salim : quia aquæ multæ erant illic, et veniebant et baptizabantur.
43N||3||24||263740	Nondum enim missus fuerat Joannes in carcerem.
43N||3||25||263750	Facta est autem quæstio ex discipulis Joannis cum Judæis de purificatione.
43N||3||26||263760	Et venerunt ad Joannem, et dixerunt ei : Rabbi, qui erat tecum trans Jordanem, cui tu testimonium perhibuisti, ecce hic baptizat, et omnes veniunt ad eum.
43N||3||27||263770	Respondit Joannes, et dixit : Non potest homo accipere quidquam, nisi fuerit ei datum de cælo.
43N||3||28||263780	Ipsi vos mihi testimonium perhibetis, quod dixerim : Non sum ego Christus : sed quia missus sum ante illum.
43N||3||29||263790	Qui habet sponsam, sponsus est : amicus autem sponsi, qui stat, et audit eum, gaudio gaudet propter vocem sponsi. Hoc ergo gaudium meum impletum est.
43N||3||30||263800	Illum oportet crescere, me autem minui.
43N||3||31||263810	Qui desursum venit, super omnes est. Qui est de terra, de terra est, et de terra loquitur. Qui de cælo venit, super omnes est.
43N||3||32||263820	Et quod vidit, et audivit, hoc testatur : et testimonium ejus nemo accipit.
43N||3||33||263830	Qui accepit ejus testimonium signavit, quia Deus verax est.
43N||3||34||263840	Quem enim misit Deus, verba Dei loquitur : non enim ad mensuram dat Deus spiritum.
43N||3||35||263850	Pater diligit Filium et omnia dedit in manu ejus.
43N||3||36||263860	Qui credit in Filium, habet vitam æternam ; qui autem incredulus est Filio, non videbit vitam, sed ira Dei manet super eum.
43N||4||1||263870	Ut ergo cognovit Jesus quia audierunt pharisæi quod Jesus plures discipulos facit, et baptizat, quam Joannes
43N||4||2||263880	(quamquam Jesus non baptizaret, sed discipuli ejus),
43N||4||3||263890	reliquit Judæam, et abiit iterum in Galilæam.
43N||4||4||263900	Oportebat autem eum transire per Samariam.
43N||4||5||263910	Venit ergo in civitatem Samariæ, quæ dicitur Sichar, juxta prædium quod dedit Jacob Joseph filio suo.
43N||4||6||263920	Erat autem ibi fons Jacob. Jesus ergo fatigatus ex itinere, sedebat sic supra fontem. Hora erat quasi sexta.
43N||4||7||263930	Venit mulier de Samaria haurire aquam. Dicit ei Jesus : Da mihi bibere.
43N||4||8||263940	(Discipuli enim ejus abierant in civitatem ut cibos emerent.)
43N||4||9||263950	Dicit ergo ei mulier illa Samaritana : Quomodo tu, Judæus cum sis, bibere a me poscis, quæ sum mulier Samaritana ? non enim coutuntur Judæi Samaritanis.
43N||4||10||263960	Respondit Jesus, et dixit ei : Si scires donum Dei, et quis est qui dicit tibi : Da mihi bibere, tu forsitan petisses ab eo, et dedisset tibi aquam vivam.
43N||4||11||263970	Dicit ei mulier : Domine, neque in quo haurias habes, et puteus altus est : unde ergo habes aquam vivam ?
43N||4||12||263980	Numquid tu major es patre nostro Jacob, qui dedit nobis puteum, et ipse ex eo bibit, et filii ejus, et pecora ejus ?
43N||4||13||263990	Respondit Jesus, et dixit ei : Omnis qui bibit ex aqua hac, sitiet iterum ; qui autem biberit ex aqua quam ego dabo ei, non sitiet in æternum :
43N||4||14||264000	sed aqua quam ego dabo ei, fiet in eo fons aquæ salientis in vitam æternam.
43N||4||15||264010	Dicit ad eum mulier : Domine, da mihi hanc aquam, ut non sitiam, neque veniam huc haurire.
43N||4||16||264020	Dicit ei Jesus : Vade, voca virum tuum, et veni huc.
43N||4||17||264030	Respondit mulier, et dixit : Non habeo virum. Dicit ei Jesus : Bene dixisti, quia non habeo virum ;
43N||4||18||264040	quinque enim viros habuisti, et nunc, quem habes, non est tuus vir : hoc vere dixisti.
43N||4||19||264050	Dicit ei mulier : Domine, video quia propheta es tu.
43N||4||20||264060	Patres nostri in monte hoc adoraverunt, et vos dicitis, quia Jerosolymis est locus ubi adorare oportet.
43N||4||21||264070	Dicit ei Jesus : Mulier, crede mihi, quia venit hora, quando neque in monte hoc, neque in Jerosolymis adorabitis Patrem.
43N||4||22||264080	Vos adoratis quod nescitis : nos adoramus quod scimus, quia salus ex Judæis est.
43N||4||23||264090	Sed venit hora, et nunc est, quando veri adoratores adorabunt Patrem in spiritu et veritate. Nam et Pater tales quærit, qui adorent eum.
43N||4||24||264100	Spiritus est Deus : et eos qui adorant eum, in spiritu et veritate oportet adorare.
43N||4||25||264110	Dicit ei mulier : Scio quia Messias venit (qui dicitur Christus) : cum ergo venerit ille, nobis annuntiabit omnia.
43N||4||26||264120	Dicit ei Jesus : Ego sum, qui loquor te.
43N||4||27||264130	Et continuo venerunt discipuli ejus, et mirabantur quia cum muliere loquebatur. Nemo tamen dixit : Quid quæris ? aut, Quid loqueris cum ea ?
43N||4||28||264140	Reliquit ergo hydriam suam mulier, et abiit in civitatem, et dicit illis hominibus :
43N||4||29||264150	Venite, et videte hominem qui dixit mihi omnia quæcumque feci : numquid ipse est Christus ?
43N||4||30||264160	Exierunt ergo de civitate et veniebant ad eum.
43N||4||31||264170	Interea rogabant eum discipuli, dicentes : Rabbi, manduca.
43N||4||32||264180	Ille autem dicit eis : Ego cibum habeo manducare, quem vos nescitis.
43N||4||33||264190	Dicebant ergo discipuli ad invicem : Numquid aliquis attulit ei manducare ?
43N||4||34||264200	Dicit eis Jesus : Meus cibus est ut faciam voluntatem ejus qui misit me, ut perficiam opus ejus.
43N||4||35||264210	Nonne vos dicitis quod adhuc quatuor menses sunt, et messis venit ? Ecce dico vobis : levate oculos vestros, et videte regiones, quia albæ sunt jam ad messem.
43N||4||36||264220	Et qui metit, mercedem accipit, et congregat fructum in vitam æternam : ut et qui seminat, simul gaudeat, et qui metit.
43N||4||37||264230	In hoc enim est verbum verum : quia alius est qui seminat, et alius est qui metit.
43N||4||38||264240	Ego misi vos metere quod vos non laborastis : alii laboraverunt, et vos in labores eorum introistis.
43N||4||39||264250	Ex civitate autem illa multi crediderunt in eum Samaritanorum, propter verbum mulieris testimonium perhibentis : Quia dixit mihi omnia quæcumque feci.
43N||4||40||264260	Cum venissent ergo ad illum Samaritani, rogaverunt eum ut ibi maneret. Et mansit ibi duos dies.
43N||4||41||264270	Et multo plures crediderunt in eum propter sermonem ejus.
43N||4||42||264280	Et mulieri dicebant : Quia jam non propter tuam loquelam credimus : ipsi enim audivimus, et scimus quia hic est vere Salvator mundi.
43N||4||43||264290	Post duos autem dies exiit inde, et abiit in Galilæam.
43N||4||44||264300	Ipse enim Jesus testimonium perhibuit, quia propheta in sua patria honorem non habet.
43N||4||45||264310	Cum ergo venisset in Galilæam, exceperunt eum Galilæi, cum omnia vidissent quæ fecerat Jerosolymis in die festo : et ipsi enim venerant ad diem festum.
43N||4||46||264320	Venit ergo iterum in Cana Galilææ, ubi fecit aquam vinum. Et erat quidam regulus, cujus filius infirmabatur Capharnaum.
43N||4||47||264330	Hic cum audisset quia Jesus adveniret a Judæa in Galilæam, abiit ad eum, et rogabat eum ut descenderet, et sanaret filium ejus : incipiebat enim mori.
43N||4||48||264340	Dixit ergo Jesus ad eum : Nisi signa et prodigia videritis, non creditis.
43N||4||49||264350	Dicit ad eum regulus : Domine, descende priusquam moriatur filius meus.
43N||4||50||264360	Dicit ei Jesus : Vade, filius tuus vivit. Credidit homo sermoni quem dixit ei Jesus, et ibat.
43N||4||51||264370	Jam autem eo descendente, servi occurrerunt ei, et nuntiaverunt dicentes, quia filius ejus viveret.
43N||4||52||264380	Interrogabat ergo horam ab eis in qua melius habuerit. Et dixerunt ei : Quia heri hora septima reliquit eum febris.
43N||4||53||264390	Cognovit ergo pater, quia illa hora erat in qua dixit ei Jesus : Filius tuus vivit ; et credidit ipse et domus ejus tota.
43N||4||54||264400	Hoc iterum secundum signum fecit Jesus, cum venisset a Judæa in Galilæam.
43N||5||1||264410	Post hæc erat dies festus Judæorum, et ascendit Jesus Jerosolymam.
43N||5||2||264420	Est autem Jerosolymis probatica piscina, quæ cognominatur hebraice Bethsaida, quinque porticus habens.
43N||5||3||264430	In his jacebat multitudo magna languentium, cæcorum, claudorum, aridorum, exspectantium aquæ motum.
43N||5||4||264440	Angelus autem Domini descendebat secundum tempus in piscinam, et movebatur aqua. Et qui prior descendisset in piscinam post motionem aquæ, sanus fiebat a quacumque detinebatur infirmitate.
43N||5||5||264450	Erat autem quidam homo ibi triginta et octo annos habens in infirmitate sua.
43N||5||6||264460	Hunc autem cum vidisset Jesus jacentem, et cognovisset quia jam multum tempus haberet, dicit ei : Vis sanus fieri ?
43N||5||7||264470	Respondit ei languidus : Domine, hominem non habeo, ut, cum turbata fuerit aqua, mittat me in piscinam : dum venio enim ego, alius ante me descendit.
43N||5||8||264480	Dicit ei Jesus : Surge, tolle grabatum tuum et ambula.
43N||5||9||264490	Et statim sanus factus est homo ille : et sustulit grabatum suum, et ambulabat. Erat autem sabbatum in die illo.
43N||5||10||264500	Dicebant ergo Judæi illi qui sanatus fuerat : Sabbatum est, non licet tibi tollere grabatum tuum.
43N||5||11||264510	Respondit eis : Qui me sanum fecit, ille mihi dixit : Tolle grabatum tuum et ambula.
43N||5||12||264520	Interrogaverunt ergo eum : Quis est ille homo qui dixit tibi : Tolle grabatum tuum et ambula ?
43N||5||13||264530	Is autem qui sanus fuerat effectus, nesciebat quis esset. Jesus enim declinavit a turba constituta in loco.
43N||5||14||264540	Postea invenit eum Jesus in templo, et dixit illi : Ecce sanus factus es ; jam noli peccare, ne deterius tibi aliquid contingat.
43N||5||15||264550	Abiit ille homo, et nuntiavit Judæis quia Jesus esset, qui fecit eum sanum.
43N||5||16||264560	Propterea persequebantur Judæi Jesum, quia hæc faciebat in sabbato.
43N||5||17||264570	Jesus autem respondit eis : Pater meus usque modo operatur, et ego operor.
43N||5||18||264580	Propterea ergo magis quærebant eum Judæi interficere : quia non solum solvebat sabbatum, sed et patrem suum dicebat Deum, æqualem se faciens Deo. Respondit itaque Jesus, et dixit eis :
43N||5||19||264590	Amen, amen dico vobis : non potest Filius a se facere quidquam, nisi quod viderit Patrem facientem : quæcumque enim ille fecerit, hæc et Filius similiter facit.
43N||5||20||264600	Pater enim diligit Filium, et omnia demonstrat ei quæ ipse facit : et majora his demonstrabit ei opera, ut vos miremini.
43N||5||21||264610	Sicut enim Pater suscitat mortuos, et vivificat, sic et Filius, quos vult, vivificat.
43N||5||22||264620	Neque enim Pater judicat quemquam : sed omne judicium dedit Filio,
43N||5||23||264630	ut omnes honorificent Filium, sicut honorificant Patrem ; qui non honorificat Filium, non honorificat Patrem, qui misit illum.
43N||5||24||264640	Amen, amen dico vobis, quia qui verbum meum audit, et credit ei qui misit me, habet vitam æternam, et in judicium non venit, sed transiit a morte in vitam.
43N||5||25||264650	Amen, amen dico vobis, quia venit hora, et nunc est, quando mortui audient vocem Filii Dei : et qui audierint, vivent.
43N||5||26||264660	Sicut enim Pater habet vitam in semetipso, sic dedit et Filio habere vitam in semetipso :
43N||5||27||264670	et potestatem dedit ei judicium facere, quia Filius hominis est.
43N||5||28||264680	Nolite mirari hoc, quia venit hora in qua omnes qui in monumentis sunt audient vocem Filii Dei :
43N||5||29||264690	et procedent qui bona fecerunt, in resurrectionem vitæ ; qui vero mala egerunt, in resurrectionem judicii.
43N||5||30||264700	Non possum ego a meipso facere quidquam. Sicut audio, judico : et judicium meum justum est, quia non quæro voluntatem meam, sed voluntatem ejus qui misit me.
43N||5||31||264710	Si ego testimonium perhibeo de meipso, testimonium meum non est verum.
43N||5||32||264720	Alius est qui testimonium perhibet de me : et scio quia verum est testimonium, quod perhibet de me.
43N||5||33||264730	Vos misistis ad Joannem, et testimonium perhibuit veritati.
43N||5||34||264740	Ego autem non ab homine testimonium accipio : sed hæc dico ut vos salvi sitis.
43N||5||35||264750	Ille erat lucerna ardens et lucens : vos autem voluistis ad horam exsultare in luce ejus.
43N||5||36||264760	Ego autem habeo testimonium majus Joanne. Opera enim quæ dedit mihi Pater ut perficiam ea : ipsa opera, quæ ego facio, testimonium perhibent de me, quia Pater misit me :
43N||5||37||264770	et qui misit me Pater, ipse testimonium perhibuit de me : neque vocem ejus umquam audistis, neque speciem ejus vidistis :
43N||5||38||264780	et verbum ejus non habetis in vobis manens : quia quem misit ille, huic vos non creditis.
43N||5||39||264790	Scrutamini Scripturas, quia vos putatis in ipsis vitam æternam habere : et illæ sunt quæ testimonium perhibent de me :
43N||5||40||264800	et non vultis venire ad me ut vitam habeatis.
43N||5||41||264810	Claritatem ab hominibus non accipio.
43N||5||42||264820	Sed cognovi vos, quia dilectionem Dei non habetis in vobis.
43N||5||43||264830	Ego veni in nomine Patris mei, et non accipitis me ; si alius venerit in nomine suo, illum accipietis.
43N||5||44||264840	Quomodo vos potestis credere, qui gloriam ab invicem accipitis, et gloriam quæ a solo Deo est, non quæritis ?
43N||5||45||264850	Nolite putare quia ego accusaturus sim vos apud Patrem : est qui accusat vos Moyses, in quo vos speratis.
43N||5||46||264860	Si enim crederetis Moysi, crederetis forsitan et mihi : de me enim ille scripsit.
43N||5||47||264870	Si autem illius litteris non creditis, quomodo verbis meis credetis ?
43N||6||1||264880	Post hæc abiit Jesus trans mare Galilææ, quod est Tiberiadis :
43N||6||2||264890	et sequebatur eum multitudo magna, quia videbant signa quæ faciebat super his qui infirmabantur.
43N||6||3||264900	Subiit ergo in montem Jesus et ibi sedebat cum discipulis suis.
43N||6||4||264910	Erat autem proximum Pascha dies festus Judæorum.
43N||6||5||264920	Cum sublevasset ergo oculos Jesus, et vidisset quia multitudo maxima venit ad eum, dixit ad Philippum : Unde ememus panes, ut manducent hi ?
43N||6||6||264930	Hoc autem dicebat tentans eum : ipse enim sciebat quid esset facturus.
43N||6||7||264940	Respondit ei Philippus : Ducentorum denariorum panes non sufficiunt eis, ut unusquisque modicum quid accipiat.
43N||6||8||264950	Dicit ei unus ex discipulis ejus, Andreas, frater Simonis Petri :
43N||6||9||264960	Est puer unus hic qui habet quinque panes hordeaceos et duos pisces : sed hæc quid sunt inter tantos ?
43N||6||10||264970	Dixit ergo Jesus : Facite homines discumbere. Erat autem fœnum multum in loco. Discumberunt ergo viri, numero quasi quinque millia.
43N||6||11||264980	Accepit ergo Jesus panes : et cum gratias egisset, distribuit discumbentibus : similiter et ex piscibus quantum volebant.
43N||6||12||264990	Ut autem impleti sunt, dixit discipulis suis : Colligite quæ superaverunt fragmenta, ne pereant.
43N||6||13||265000	Collegerunt ergo, et impleverunt duodecim cophinos fragmentorum ex quinque panibus hordeaceis, quæ superfuerunt his qui manducaverant.
43N||6||14||265010	Illi ergo homines cum vidissent quod Jesus fecerat signum, dicebant : Quia hic est vere propheta, qui venturus est in mundum.
43N||6||15||265020	Jesus ergo cum cognovisset quia venturi essent ut raperent eum, et facerent eum regem, fugit iterum in montem ipse solus.
43N||6||16||265030	Ut autem sero factum est, descenderunt discipuli ejus ad mare.
43N||6||17||265040	Et cum ascendissent navim, venerunt trans mare in Capharnaum : et tenebræ jam factæ erant et non venerat ad eos Jesus.
43N||6||18||265050	Mare autem, vento magno flante, exsurgebat.
43N||6||19||265060	Cum remigassent ergo quasi stadia viginti quinque aut triginta, vident Jesum ambulantem supra mare, et proximum navi fieri, et timuerunt.
43N||6||20||265070	Ille autem dicit eis : Ego sum, nolite timere.
43N||6||21||265080	Voluerunt ergo accipere eum in navim et statim navis fuit ad terram, in quam ibant.
43N||6||22||265090	Altera die, turba, quæ stabat trans mare, vidit quia navicula alia non erat ibi nisi una, et quia non introisset cum discipulis suis Jesus in navim, sed soli discipuli ejus abiissent :
43N||6||23||265100	aliæ vero supervenerunt naves a Tiberiade juxta locum ubi manducaverunt panem, gratias agente Domino.
43N||6||24||265110	Cum ergo vidisset turba quia Jesus non esset ibi, neque discipuli ejus, ascenderunt in naviculas, et venerunt Capharnaum quærentes Jesum.
43N||6||25||265120	Et cum invenissent eum trans mare, dixerunt ei : Rabbi, quando huc venisti ?
43N||6||26||265130	Respondit eis Jesus, et dixit : Amen, amen dico vobis : quæritis me non quia vidistis signa, sed quia manducastis ex panibus et saturati estis.
43N||6||27||265140	Operamini non cibum, qui perit, sed qui permanet in vitam æternam, quem Filius hominis dabit vobis. Hunc enim Pater signavit Deus.
43N||6||28||265150	Dixerunt ergo ad eum : Quid faciemus ut operemur opera Dei ?
43N||6||29||265160	Respondit Jesus, et dixit eis : Hoc est opus Dei, ut credatis in eum quem misit ille.
43N||6||30||265170	Dixerunt ergo ei : Quod ergo tu facis signum ut videamus et credamus tibi ? quid operaris ?
43N||6||31||265180	Patres nostri manducaverunt manna in deserto, sicut scriptum est : Panem de cælo dedit eis manducare.
43N||6||32||265190	Dixit ergo eis Jesus : Amen, amen dico vobis : non Moyses dedit vobis panem de cælo, sed Pater meus dat vobis panem de cælo verum.
43N||6||33||265200	Panis enim Dei est, qui de cælo descendit, et dat vitam mundo.
43N||6||34||265210	Dixerunt ergo ad eum : Domine, semper da nobis panem hunc.
43N||6||35||265220	Dixit autem eis Jesus : Ego sum panis vitæ : qui venit ad me, non esuriet, et qui credit in me, non sitiet umquam.
43N||6||36||265230	Sed dixi vobis quia et vidistis me, et non creditis.
43N||6||37||265240	Omne quod dat mihi Pater, ad me veniet : et eum qui venit ad me, non ejiciam foras :
43N||6||38||265250	quia descendi de cælo, non ut faciam voluntatem meam, sed voluntatem ejus qui misit me.
43N||6||39||265260	Hæc est autem voluntas ejus qui misit me, Patris : ut omne quod dedit mihi, non perdam ex eo, sed resuscitem illud in novissimo die.
43N||6||40||265270	Hæc est autem voluntas Patris mei, qui misit me : ut omnis qui videt Filium et credit in eum, habeat vitam æternam, et ego resuscitabo eum in novissimo die.
43N||6||41||265280	Murmurabant ergo Judæi de illo, quia dixisset : Ego sum panis vivus, qui de cælo descendi,
43N||6||42||265290	et dicebant : Nonne hic est Jesus filius Joseph, cujus nos novimus patrem et matrem ? quomodo ergo dicit hic : Quia de cælo descendi ?
43N||6||43||265300	Respondit ergo Jesus, et dixit eis : Nolite murmurare in invicem :
43N||6||44||265310	nemo potest venire ad me, nisi Pater, qui misit me, traxerit eum ; et ego resuscitabo eum in novissimo die.
43N||6||45||265320	Est scriptum in prophetis : Et erunt omnes docibiles Dei. Omnis qui audivit a Patre, et didicit, venit ad me.
43N||6||46||265330	Non quia Patrem vidit quisquam, nisi is, qui est a Deo, hic vidit Patrem.
43N||6||47||265340	Amen, amen dico vobis : qui credit in me, habet vitam æternam.
43N||6||48||265350	Ego sum panis vitæ.
43N||6||49||265360	Patres vestri manducaverunt manna in deserto, et mortui sunt.
43N||6||50||265370	Hic est panis de cælo descendens : ut si quis ex ipso manducaverit, non moriatur.
43N||6||51||265380	Ego sum panis vivus, qui de cælo descendi.
43N||6||52||265390	Si quis manducaverit ex hoc pane, vivet in æternum : et panis quem ego dabo, caro mea est pro mundi vita.
43N||6||53||265400	Litigabant ergo Judæi ad invicem, dicentes : Quomodo potest hic nobis carnem suam dare ad manducandum ?
43N||6||54||265410	Dixit ergo eis Jesus : Amen, amen dico vobis : nisi manducaveritis carnem Filii hominis, et biberitis ejus sanguinem, non habebitis vitam in vobis.
43N||6||55||265420	Qui manducat meam carnem, et bibit meum sanguinem, habet vitam æternam : et ego resuscitabo eum in novissimo die.
43N||6||56||265430	Caro enim mea vere est cibus : et sanguis meus, vere est potus ;
43N||6||57||265440	qui manducat meam carnem et bibit meum sanguinem, in me manet, et ego in illo.
43N||6||58||265450	Sicut misit me vivens Pater, et ego vivo propter Patrem : et qui manducat me, et ipse vivet propter me.
43N||6||59||265460	Hic est panis qui de cælo descendit. Non sicut manducaverunt patres vestri manna, et mortui sunt. Qui manducat hunc panem, vivet in æternum.
43N||6||60||265470	Hæc dixit in synagoga docens, in Capharnaum.
43N||6||61||265480	Multi ergo audientes ex discipulis ejus, dixerunt : Durus est hic sermo, et quis potest eum audire ?
43N||6||62||265490	Sciens autem Jesus apud semetipsum quia murmurarent de hoc discipuli ejus, dixit eis : Hoc vos scandalizat ?
43N||6||63||265500	si ergo videritis Filium hominis ascendentem ubi erat prius ?
43N||6||64||265510	Spiritus est qui vivificat : caro non prodest quidquam : verba quæ ego locutus sum vobis, spiritus et vita sunt.
43N||6||65||265520	Sed sunt quidam ex vobis qui non credunt. Sciebat enim ab initio Jesus qui essent non credentes, et quis traditurus esset eum.
43N||6||66||265530	Et dicebat : Propterea dixi vobis, quia nemo potest venire ad me, nisi fuerit ei datum a Patre meo.
43N||6||67||265540	Ex hoc multi discipulorum ejus abierunt retro : et jam non cum illo ambulabant.
43N||6||68||265550	Dixit ergo Jesus ad duodecim : Numquid et vos vultis abire ?
43N||6||69||265560	Respondit ergo ei Simon Petrus : Domine, ad quem ibimus ? verba vitæ æternæ habes :
43N||6||70||265570	et nos credidimus, et cognovimus quia tu es Christus Filius Dei.
43N||6||71||265580	Respondit eis Jesus : Nonne ego vos duodecim elegi : et ex vobis unus diabolus est ?
43N||6||72||265590	Dicebat autem Judam Simonis Iscariotem : hic enim erat traditurus eum, cum esset unus ex duodecim.
43N||7||1||265600	Post hæc autem ambulabat Jesus in Galilæam : non enim volebat in Judæam ambulare, quia quærebant eum Judæi interficere.
43N||7||2||265610	Erat autem in proximo dies festus Judæorum, Scenopegia.
43N||7||3||265620	Dixerunt autem ad eum fratres ejus : Transi hinc, et vade in Judæam, ut et discipuli tui videant opera tua, quæ facis.
43N||7||4||265630	Nemo quippe in occulto quid facit, et quærit ipse in palam esse : si hæc facis, manifesta teipsum mundo.
43N||7||5||265640	Neque enim fratres ejus credebant in eum.
43N||7||6||265650	Dicit ergo eis Jesus : Tempus meum nondum advenit : tempus autem vestrum semper est paratum.
43N||7||7||265660	Non potest mundus odisse vos : me autem odit, quia ego testimonium perhibeo de illo quod opera ejus mala sunt.
43N||7||8||265670	Vos ascendite ad diem festum hunc, ego autem non ascendo ad diem festum istum : quia meum tempus nondum impletum est.
43N||7||9||265680	Hæc cum dixisset, ipse mansit in Galilæa.
43N||7||10||265690	Ut autem ascenderunt fratres ejus, tunc et ipse ascendit ad diem festum non manifeste, sed quasi in occulto.
43N||7||11||265700	Judæi ergo quærebant eum in die festo, et dicebant : Ubi est ille ?
43N||7||12||265710	Et murmur multum erat in turba de eo. Quidam enim dicebant : Quia bonus est. Alii autem dicebant : Non, sed seducit turbas.
43N||7||13||265720	Nemo tamen palam loquebatur de illo propter metum Judæorum.
43N||7||14||265730	Jam autem die festo mediante, ascendit Jesus in templum, et docebat.
43N||7||15||265740	Et mirabantur Judæi, dicentes : Quomodo hic litteras scit, cum non didicerit ?
43N||7||16||265750	Respondit eis Jesus, et dixit : Mea doctrina non est mea, sed ejus qui misit me.
43N||7||17||265760	Si quis voluerit voluntatem ejus facere, cognoscet de doctrina, utrum ex Deo sit, an ego a meipso loquar.
43N||7||18||265770	Qui a semetipso loquitur, gloriam propriam quærit ; qui autem quærit gloriam ejus qui misit eum, hic verax est, et injustitia in illo non est.
43N||7||19||265780	Nonne Moyses dedit vobis legem : et nemo ex vobis facit legem ?
43N||7||20||265790	Quid me quæritis interficere ? Respondit turba, et dixit : Dæmonium habes : quis te quæret interficere ?
43N||7||21||265800	Respondit Jesus et dixit eis : Unum opus feci, et omnes miramini :
43N||7||22||265810	propterea Moyses dedit vobis circumcisionem (non quia ex Moyse est, sed ex patribus), et in sabbato circumciditis hominem.
43N||7||23||265820	Si circumcisionem accipit homo in sabbato, ut non solvatur lex Moysi : mihi indignamini quia totum hominem sanum feci in sabbato ?
43N||7||24||265830	Nolite judicare secundum faciem, sed justum judicium judicate.
43N||7||25||265840	Dicebant ergo quidam ex Jerosolymis : Nonne hic est, quem quærunt interficere ?
43N||7||26||265850	et ecce palam loquitur, et nihil ei dicunt. Numquid vere cognoverunt principes quia hic est Christus ?
43N||7||27||265860	Sed hunc scimus unde sit : Christus autem cum venerit, nemo scit unde sit.
43N||7||28||265870	Clamabat ergo Jesus in templo docens, et dicens : Et me scitis, et unde sim scitis : et a meipso non veni, sed est verus qui misit me, quem vos nescitis.
43N||7||29||265880	Ego scio eum : quia ab ipso sum, et ipse me misit.
43N||7||30||265890	Quærebant ergo eum apprehendere : et nemo misit in illum manus, quia nondum venit hora ejus.
43N||7||31||265900	De turba autem multi crediderunt in eum, et dicebant : Christus cum venerit, numquid plura signa faciet quam quæ hic facit ?
43N||7||32||265910	Audierunt pharisæi turbam murmurantem de illo hæc : et miserunt principes et pharisæi ministros ut apprehenderent eum.
43N||7||33||265920	Dixit ergo eis Jesus : Adhuc modicum tempus vobiscum sum : et vado ad eum qui me misit.
43N||7||34||265930	Quæretis me, et non invenietis : et ubi ego sum, vos non potestis venire.
43N||7||35||265940	Dixerunt ergo Judæi ad semetipsos : Quo hic iturus est, quia non inveniemus eum ? numquid in dispersionem gentium iturus est, et docturus gentes ?
43N||7||36||265950	quis est hic sermo, quem dixit : Quæretis me, et non invenietis : et ubi sum ego, vos non potestis venire ?
43N||7||37||265960	In novissimo autem die magno festivitatis stabat Jesus, et clamabat dicens : Si quis sitit, veniat ad me et bibat.
43N||7||38||265970	Qui credit in me, sicut dicit Scriptura, flumina de ventre ejus fluent aquæ vivæ.
43N||7||39||265980	Hoc autem dixit de Spiritu, quem accepturi erant credentes in eum : nondum enim erat Spiritus datus, quia Jesus nondum erat glorificatus.
43N||7||40||265990	Ex illa ergo turba cum audissent hos sermones ejus, dicebant : Hic est vere propheta.
43N||7||41||266000	Alii dicebant : Hic est Christus. Quidam autem dicebant : Numquid a Galilæa venit Christus ?
43N||7||42||266010	nonne Scriptura dicit : Quia ex semine David, et de Bethlehem castello, ubi erat David, venit Christus ?
43N||7||43||266020	Dissensio itaque facta est in turba propter eum.
43N||7||44||266030	Quidam autem ex ipsis volebant apprehendere eum : sed nemo misit super eum manus.
43N||7||45||266040	Venerunt ergo ministri ad pontifices et pharisæos. Et dixerunt eis illi : Quare non adduxistis illum ?
43N||7||46||266050	Responderunt ministri : Numquam sic locutus est homo, sicut hic homo.
43N||7||47||266060	Responderunt ergo eis pharisæi : Numquid et vos seducti estis ?
43N||7||48||266070	numquid ex principibus aliquis credidit in eum, aut ex pharisæis ?
43N||7||49||266080	sed turba hæc, quæ non novit legem, maledicti sunt.
43N||7||50||266090	Dixit Nicodemus ad eos, ille qui venit ad eum nocte, qui unus erat ex ipsis :
43N||7||51||266100	Numquid lex nostra judicat hominem, nisi prius audierit ab ipso, et cognoverit quid faciat ?
43N||7||52||266110	Responderunt, et dixerunt ei : Numquid et tu Galilæus es ? scrutare Scripturas, et vide quia a Galilæa propheta non surgit.
43N||7||53||266120	Et reversi sunt unusquisque in domum suam.
43N||8||1||266130	Jesus autem perrexit in montem Oliveti :
43N||8||2||266140	et diluculo iterum venit in templum, et omnis populus venit ad eum, et sedens docebat eos.
43N||8||3||266150	Adducunt autem scribæ et pharisæi mulierem in adulterio deprehensam : et statuerunt eam in medio,
43N||8||4||266160	et dixerunt ei : Magister, hæc mulier modo deprehensa est in adulterio.
43N||8||5||266170	In lege autem Moyses mandavit nobis hujusmodi lapidare. Tu ergo quid dicis ?
43N||8||6||266180	Hoc autem dicebant tentantes eum, ut possent accusare eum. Jesus autem inclinans se deorsum, digito scribebat in terra.
43N||8||7||266190	Cum ergo perseverarent interrogantes eum, erexit se, et dixit eis : Qui sine peccato est vestrum, primus in illam lapidem mittat.
43N||8||8||266200	Et iterum se inclinans, scribebat in terra.
43N||8||9||266210	Audientes autem unus post unum exibant, incipientes a senioribus : et remansit solus Jesus, et mulier in medio stans.
43N||8||10||266220	Erigens autem se Jesus, dixit ei : Mulier, ubi sunt qui te accusabant ? nemo te condemnavit ?
43N||8||11||266230	Quæ dixit : Nemo, Domine. Dixit autem Jesus : Nec ego te condemnabo : vade, et jam amplius noli peccare.
43N||8||12||266240	Iterum ergo locutus est eis Jesus, dicens : Ego sum lux mundi : qui sequitur me, non ambulat in tenebris, sed habebit lumen vitæ.
43N||8||13||266250	Dixerunt ergo ei pharisæi : Tu de teipso testimonium perhibes ; testimonium tuum non est verum.
43N||8||14||266260	Respondit Jesus, et dixit eis : Et si ego testimonium perhibeo de meipso, verum est testimonium meum : quia scio unde veni et quo vado ; vos autem nescitis unde venio aut quo vado.
43N||8||15||266270	Vos secundum carnem judicatis : ego non judico quemquam ;
43N||8||16||266280	et si judico ego, judicium meum verum est, quia solus non sum : sed ego et qui misit me, Pater.
43N||8||17||266290	Et in lege vestra scriptum est, quia duorum hominum testimonium verum est.
43N||8||18||266300	Ego sum qui testimonium perhibeo de meipso, et testimonium perhibet de me qui misit me, Pater.
43N||8||19||266310	Dicebant ergo ei : Ubi est Pater tuus ? Respondit Jesus : Neque me scitis, neque Patrem meum : si me sciretis, forsitan et Patrem meum sciretis.
43N||8||20||266320	Hæc verba locutus est Jesus in gazophylacio, docens in templo : et nemo apprehendit eum, quia necdum venerat hora ejus.
43N||8||21||266330	Dixit ergo iterum eis Jesus : Ego vado, et quæretis me, et in peccato vestro moriemini. Quo ego vado, vos non potestis venire.
43N||8||22||266340	Dicebant ergo Judæi : Numquid interficiet semetipsum, quia dixit : Quo ego vado, vos non potestis venire ?
43N||8||23||266350	Et dicebat eis : Vos de deorsum estis, ego de supernis sum. Vos de mundo hoc estis, ego non sum de hoc mundo.
43N||8||24||266360	Dixi ergo vobis quia moriemini in peccatis vestris : si enim non credideritis quia ego sum, moriemini in peccato vestro.
43N||8||25||266370	Dicebant ergo ei : Tu quis es ? Dixit eis Jesus : Principium, qui et loquor vobis.
43N||8||26||266380	Multa habeo de vobis loqui, et judicare ; sed qui me misit, verax est ; et ego quæ audivi ab eo, hæc loquor in mundo.
43N||8||27||266390	Et non cognoverunt quia Patrem ejus dicebat Deum.
43N||8||28||266400	Dixit ergo eis Jesus : Cum exaltaveris Filium hominis, tunc cognoscetis quia ego sum, et a meipso facio nihil, sed sicut docuit me Pater, hæc loquor :
43N||8||29||266410	et qui me misit, mecum est, et non reliquit me solum : quia ego quæ placita sunt ei, facio semper.
43N||8||30||266420	Hæc illo loquente, multi crediderunt in eum.
43N||8||31||266430	Dicebat ergo Jesus ad eos, qui crediderunt ei, Judæos : Si vos manseritis in sermone meo, vere discipuli mei eritis,
43N||8||32||266440	et cognoscetis veritatem, et veritas liberabit vos.
43N||8||33||266450	Responderunt ei : Semen Abrahæ sumus, et nemini servivimus umquam : quomodo tu dicis : Liberi eritis ?
43N||8||34||266460	Respondit eis Jesus : Amen, amen dico vobis : quia omnis qui facit peccatum, servus est peccati.
43N||8||35||266470	Servus autem non manet in domo in æternum : filius autem manet in æternum.
43N||8||36||266480	Si ergo vos filius liberaverit, vere liberi eritis.
43N||8||37||266490	Scio quia filii Abrahæ estis : sed quæritis me interficere, quia sermo meus non capit in vobis.
43N||8||38||266500	Ego quod vidi apud Patrem meum, loquor : et vos quæ vidistis apud patrem vestrum, facitis.
43N||8||39||266510	Responderunt, et dixerunt ei : Pater noster Abraham est. Dicit eis Jesus : Si filii Abrahæ estis, opera Abrahæ facite.
43N||8||40||266520	Nunc autem quæritis me interficere, hominem, qui veritatem vobis locutus sum, quam audivi a Deo : hoc Abraham non fecit.
43N||8||41||266530	Vos facitis opera patris vestri. Dixerunt itaque ei : Nos ex fornicatione non sumus nati : unum patrem habemus Deum.
43N||8||42||266540	Dixit ergo eis Jesus : Si Deus pater vester esset, diligeretis utique et me ; ego enim ex Deo processi, et veni : neque enim a meipso veni, sed ille me misit.
43N||8||43||266550	Quare loquelam meam non cognoscitis ? Quia non potestis audire sermonem meum.
43N||8||44||266560	Vos ex patre diabolo estis : et desideria patris vestri vultis facere. Ille homicida erat ab initio, et in veritate non stetit : quia non est veritas in eo : cum loquitur mendacium, ex propriis loquitur, quia mendax est, et pater ejus.
43N||8||45||266570	Ego autem si veritatem dico, non creditis mihi.
43N||8||46||266580	Quis ex vobis arguet me de peccato ? Si veritatem dico vobis, quare non creditis mihi ?
43N||8||47||266590	Qui ex Deo est, verba Dei audit. Propterea vos non auditis, quia ex Deo non estis.
43N||8||48||266600	Responderunt ergo Judæi, et dixerunt ei : Nonne bene dicimus nos quia Samaritanus es tu, et dæmonium habes ?
43N||8||49||266610	Respondit Jesus : Ego dæmonium non habeo : sed honorifico Patrem meum, et vos inhonorastis me.
43N||8||50||266620	Ego autem non quæro gloriam meam : est qui quærat, et judicet.
43N||8||51||266630	Amen, amen dico vobis : si quis sermonem meum servaverit, mortem non videbit in æternum.
43N||8||52||266640	Dixerunt ergo Judæi : Nunc cognovimus quia dæmonium habes. Abraham mortuus est, et prophetæ ; et tu dicis : Si quis sermonem meum servaverit, non gustabit mortem in æternum.
43N||8||53||266650	Numquid tu major es patre nostro Abraham, qui mortuus est ? et prophetæ mortui sunt. Quem teipsum facis ?
43N||8||54||266660	Respondit Jesus : Si ego glorifico meipsum, gloria mea nihil est : est Pater meus, qui glorificat me, quem vos dicitis quia Deus vester est,
43N||8||55||266670	et non cognovistis eum : ego autem novi eum. Et si dixero quia non scio eum, ero similis vobis, mendax. Sed scio eum, et sermonem ejus servo.
43N||8||56||266680	Abraham pater vester exsultavit ut videret diem meum : vidit, et gavisus est.
43N||8||57||266690	Dixerunt ergo Judæi ad eum : Quinquaginta annos nondum habes, et Abraham vidisti ?
43N||8||58||266700	Dixit eis Jesus : Amen, amen dico vobis, antequam Abraham fieret, ego sum.
43N||8||59||266710	Tulerunt ergo lapides, ut jacerent in eum : Jesus autem abscondit se, et exivit de templo.
43N||9||1||266720	Et præteriens Jesus vidit hominem cæcum a nativitate :
43N||9||2||266730	et interrogaverunt eum discipuli ejus : Rabbi, quis peccavit, hic, aut parentes ejus, ut cæcus nasceretur ?
43N||9||3||266740	Respondit Jesus : Neque hic peccavit, neque parentes ejus : sed ut manifestentur opera Dei in illo.
43N||9||4||266750	Me oportet operari opera ejus qui misit me, donec dies est : venit nox, quando nemo potest operari :
43N||9||5||266760	quamdiu sum in mundo, lux sum mundi.
43N||9||6||266770	Hæc cum dixisset, exspuit in terram, et fecit lutum ex sputo, et linivit lutum super oculos ejus,
43N||9||7||266780	et dixit ei : Vade, lava in natatoria Siloë (quod interpretatur Missus). Abiit ergo, et lavit, et venit videns.
43N||9||8||266790	Itaque vicini, et qui viderant eum prius quia mendicus erat, dicebant : Nonne hic est qui sedebat, et mendicabat ? Alii dicebant : Quia hic est.
43N||9||9||266800	Alii autem : Nequaquam, sed similis est ei. Ille vero dicebat : Quia ego sum.
43N||9||10||266810	Dicebant ergo ei : Quomodo aperti sunt tibi oculi ?
43N||9||11||266820	Respondit : Ille homo qui dicitur Jesus, lutum fecit : et unxit oculos meos, et dixit mihi : Vade ad natatoria Siloë, et lava. Et abii, et lavi, et video.
43N||9||12||266830	Et dixerunt ei : Ubi est ille ? Ait : Nescio.
43N||9||13||266840	Adducunt eum ad pharisæos, qui cæcus fuerat.
43N||9||14||266850	Erat autem sabbatum quando lutum fecit Jesus, et aperuit oculos ejus.
43N||9||15||266860	Iterum ergo interrogabant eum pharisæi quomodo vidisset. Ille autem dixit eis : Lutum mihi posuit super oculos, et lavi, et video.
43N||9||16||266870	Dicebant ergo ex pharisæis quidam : Non est hic homo a Deo, qui sabbatum non custodit. Alii autem dicebant : Quomodo potest homo peccator hæc signa facere ? Et schisma erat inter eos.
43N||9||17||266880	Dicunt ergo cæco iterum : Tu quid dicis de illo qui aperuit oculos tuos ? Ille autem dixit : Quia propheta est.
43N||9||18||266890	Non crediderunt ergo Judæi de illo, quia cæcus fuisset et vidisset, donec vocaverunt parentes ejus, qui viderat :
43N||9||19||266900	et interrogaverunt eos, dicentes : Hic est filius vester, quem vos dicitis quia cæcus natus est ? quomodo ergo nunc videt ?
43N||9||20||266910	Responderunt eis parentes ejus, et dixerunt : Scimus quia hic est filius noster, et quia cæcus natus est :
43N||9||21||266920	quomodo autem nunc videat, nescimus : aut quis ejus aperuit oculos, nos nescimus ; ipsum interrogate : ætatem habet, ipse de se loquatur.
43N||9||22||266930	Hæc dixerunt parentes ejus, quoniam timebant Judæos : jam enim conspiraverunt Judæi, ut si quis eum confiteretur esse Christum, extra synagogam fieret.
43N||9||23||266940	Propterea parentes ejus dixerunt : Quia ætatem habet, ipsum interrogate.
43N||9||24||266950	Vocaverunt ergo rursum hominem qui fuerat cæcus, et dixerunt ei : Da gloriam Deo : nos scimus quia hic homo peccator est.
43N||9||25||266960	Dixit ergo eis ille : si peccator est, nescio ; unum scio, quia cæcus cum essem, modo video.
43N||9||26||266970	Dixerunt ergo illi : Quid fecit tibi ? quomodo aperuit tibi oculos ?
43N||9||27||266980	Respondit eis : Dixi vobis jam, et audistis : quod iterum vultis audire ? numquid et vos vultis discipuli ejus fieri ?
43N||9||28||266990	Maledixerunt ergo ei, et dixerunt : Tu discipulus illius sis : nos autem Moysi discipuli sumus.
43N||9||29||267000	Nos scimus quia Moysi locutus est Deus ; hunc autem nescimus unde sit.
43N||9||30||267010	Respondit ille homo, et dixit eis : In hoc enim mirabile est quia vos nescitis unde sit, et aperuit meos oculos :
43N||9||31||267020	scimus autem quia peccatores Deus non audit : sed si quis Dei cultor est, et voluntatem ejus facit, hunc exaudit.
43N||9||32||267030	A sæculo non est auditum quia quis aperuit oculos cæci nati.
43N||9||33||267040	Nisi esset hic a Deo, non poterat facere quidquam.
43N||9||34||267050	Responderunt, et dixerunt ei : In peccatis natus es totus, et tu doces nos ? Et ejecerunt eum foras.
43N||9||35||267060	Audivit Jesus quia ejecerunt eum foras : et cum invenisset eum, dixit ei : Tu credis in Filium Dei ?
43N||9||36||267070	Respondit ille, et dixit : Quis est, Domine, ut credam in eum ?
43N||9||37||267080	Et dixit ei Jesus : Et vidisti eum, et qui loquitur tecum, ipse est.
43N||9||38||267090	At ille ait : Credo, Domine. Et procidens adoravit eum.
43N||9||39||267100	Et dixit Jesus : In judicium ego in hunc mundum veni : ut qui non vident videant, et qui vident cæci fiant.
43N||9||40||267110	Et audierunt quidam ex pharisæis qui cum ipso erant, et dixerunt ei : Numquid et nos cæci sumus ?
43N||9||41||267120	Dixit eis Jesus : Si cæci essetis, non haberetis peccatum. Nunc vero dicitis, Quia videmus : peccatum vestrum manet.
43N||10||1||267130	Amen, amen dico vobis : qui non intrat per ostium in ovile ovium, sed ascendit aliunde, ille fur est et latro.
43N||10||2||267140	Qui autem intrat per ostium, pastor est ovium.
43N||10||3||267150	Huic ostiarius aperit, et oves vocem ejus audiunt, et proprias ovas vocat nominatim, et educit eas.
43N||10||4||267160	Et cum proprias oves emiserit, ante eas vadit : et oves illum sequuntur, quia sciunt vocem ejus.
43N||10||5||267170	Alienum autem non sequuntur, sed fugiunt ab eo : quia non noverunt vocem alienorum.
43N||10||6||267180	Hoc proverbium dixit eis Jesus : illi autem non cognoverunt quid loqueretur eis.
43N||10||7||267190	Dixit ergo eis iterum Jesus : Amen, amen dico vobis, quia ego sum ostium ovium.
43N||10||8||267200	Omnes quotquot venerunt, fures sunt, et latrones, et non audierunt eos oves.
43N||10||9||267210	Ego sum ostium. Per me si quis introierit, salvabitur : et ingredietur, et egredietur, et pascua inveniet.
43N||10||10||267220	Fur non venit nisi ut furetur, et mactet, et perdat. Ego veni ut vitam habeant, et abundantius habeant.
43N||10||11||267230	Ego sum pastor bonus. Bonus pastor animam suam dat pro ovibus suis.
43N||10||12||267240	Mercenarius autem, et qui non est pastor, cujus non sunt oves propriæ, videt lupum venientem, et dimittit oves, et fugit : et lupus rapit, et dispergit oves ;
43N||10||13||267250	mercenarius autem fugit, quia mercenarius est, et non pertinet ad eum de ovibus.
43N||10||14||267260	Ego sum pastor bonus : et cognosco meas, et cognoscunt me meæ.
43N||10||15||267270	Sicut novit me Pater, et ego agnosco Patrem : et animam meam pono pro ovibus meis.
43N||10||16||267280	Et alias oves habeo, quæ non sunt ex hoc ovili : et illas oportet me adducere, et vocem meam audient, et fiet unum ovile et unus pastor.
43N||10||17||267290	Propterea me diligit Pater : quia ego pono animam meam, ut iterum sumam eam.
43N||10||18||267300	Nemo tollit eam a me : sed ego pono eam a meipso, et potestatem habeo ponendi eam, et potestatem habeo iterum sumendi eam. Hoc mandatum accepi a Patre meo.
43N||10||19||267310	Dissensio iterum facta est inter Judæos propter sermones hos.
43N||10||20||267320	Dicebant autem multi ex ipsis : Dæmonium habet, et insanit : quid eum auditis ?
43N||10||21||267330	Alii dicebant : Hæc verba non sunt dæmonium habentis : numquid dæmonium potest cæcorum oculos aperire ?
43N||10||22||267340	Facta sunt autem Encænia in Jerosolymis, et hiems erat.
43N||10||23||267350	Et ambulabat Jesus in templo, in porticu Salomonis.
43N||10||24||267360	Circumdederunt ergo eum Judæi, et dicebant ei : Quousque animam nostram tollis ? si tu es Christus, dic nobis palam.
43N||10||25||267370	Respondit eis Jesus : Loquor vobis, et non creditis : opera quæ ego facio in nomine Patris mei, hæc testimonium perhibent de me :
43N||10||26||267380	sed vos non creditis, quia non estis ex ovibus meis.
43N||10||27||267390	Oves meæ vocem meam audiunt, et ego cognosco eas, et sequuntur me :
43N||10||28||267400	et ego vitam æternam do eis, et non peribunt in æternum, et non rapiet eas quisquam de manu mea.
43N||10||29||267410	Pater meus quod dedit mihi, majus omnibus est : et nemo potest rapere de manu Patris mei.
43N||10||30||267420	Ego et Pater unum sumus.
43N||10||31||267430	Sustulerunt ergo lapides Judæi, ut lapidarent eum.
43N||10||32||267440	Respondit eis Jesus : Multa bona opera ostendi vobis ex Patre meo : propter quod eorum opus me lapidatis ?
43N||10||33||267450	Responderunt ei Judæi : De bono opere non lapidamus te, sed de blasphemia ; et quia tu homo cum sis, facis teipsum Deum.
43N||10||34||267460	Respondit eis Jesus : Nonne scriptum est in lege vestra, Quia ego dixi : Dii estis ?
43N||10||35||267470	Si illos dixit deos, ad quos sermo Dei factus est, et non potest solvi Scriptura :
43N||10||36||267480	quem Pater sanctificavit, et misit in mundum vos dicitis : Quia blasphemas, quia dixi : Filius Dei sum ?
43N||10||37||267490	Si non facio opera Patris mei, nolite credere mihi.
43N||10||38||267500	Si autem facio : etsi mihi non vultis credere, operibus credite, ut cognoscatis, et credatis quia Pater in me est, et ego in Patre.
43N||10||39||267510	Quærebant ergo eum apprehendere : et exivit de manibus eorum.
43N||10||40||267520	Et abiit iterum trans Jordanem, in eum locum ubi erat Joannes baptizans primum, et mansit illic ;
43N||10||41||267530	et multi venerunt ad eum, et dicebant : Quia Joannes quidem signum fecit nullum.
43N||10||42||267540	Omnia autem quæcumque dixit Joannes de hoc, vera erant. Et multi crediderunt in eum.
43N||11||1||267550	Erat autem quidem languens Lazarus a Bethania, de castello Mariæ et Marthæ sororis ejus.
43N||11||2||267560	(Maria autem erat quæ unxit Dominum unguento, et extersit pedes ejus capillis suis : cujus frater Lazarus infirmabatur.)
43N||11||3||267570	Miserunt ergo sorores ejus ad eum dicentes : Domine, ecce quem amas infirmatur.
43N||11||4||267580	Audiens autem Jesus dixit eis : Infirmitas hæc non est ad mortem, sed pro gloria Dei, ut glorificetur Filius Dei per eam.
43N||11||5||267590	Diligebat autem Jesus Martham, et sororem ejus Mariam, et Lazarum.
43N||11||6||267600	Ut ergo audivit quia infirmabatur, tunc quidem mansit in eodem loco duobus diebus ;
43N||11||7||267610	deinde post hæc dixit discipulis suis : Eamus in Judæam iterum.
43N||11||8||267620	Dicunt ei discipuli : Rabbi, nunc quærebant te Judæi lapidare, et iterum vadis illuc ?
43N||11||9||267630	Respondit Jesus : Nonne duodecim sunt horæ diei ? Si quis ambulaverit in die, non offendit, quia lucem hujus mundi videt :
43N||11||10||267640	si autem ambulaverit in nocte, offendit, quia lux non est in eo.
43N||11||11||267650	Hæc ait, et post hæc dixit eis : Lazarus amicus noster dormit : sed vado ut a somno excitem eum.
43N||11||12||267660	Dixerunt ergo discipuli ejus : Domine, si dormit, salvus erit.
43N||11||13||267670	Dixerat autem Jesus de morte ejus : illi autem putaverunt quia de dormitione somni diceret.
43N||11||14||267680	Tunc ergo Jesus dixit eis manifeste : Lazarus mortuus est :
43N||11||15||267690	et gaudeo propter vos, ut credatis, quoniam non eram ibi, sed eamus ad eum.
43N||11||16||267700	Dixit ergo Thomas, qui dicitur Didymus, ad condiscipulos : Eamus et nos, ut moriamur cum eo.
43N||11||17||267710	Venit itaque Jesus : et invenit eum quatuor dies jam in monumento habentem.
43N||11||18||267720	(Erat autem Bethania juxta Jerosolymam quasi stadiis quindecim.)
43N||11||19||267730	Multi autem ex Judæis venerant ad Martham et Mariam, ut consolarentur eas de fratre suo.
43N||11||20||267740	Martha ergo ut audivit quia Jesus venit, occurrit illi : Maria autem domi sedebat.
43N||11||21||267750	Dixit ergo Martha ad Jesum : Domine, si fuisses hic, frater meus non fuisset mortuus :
43N||11||22||267760	sed et nunc scio quia quæcumque poposceris a Deo, dabit tibi Deus.
43N||11||23||267770	Dicit illi Jesus : Resurget frater tuus.
43N||11||24||267780	Dicit ei Martha : Scio quia resurget in resurrectione in novissimo die.
43N||11||25||267790	Dixit ei Jesus : Ego sum resurrectio et vita : qui credit in me, etiam si mortuus fuerit, vivet :
43N||11||26||267800	et omnis qui vivit et credit in me, non morietur in æternum. Credis hoc ?
43N||11||27||267810	Ait illi : Utique Domine, ego credidi quia tu es Christus, Filius Dei vivi, qui in hunc mundum venisti.
43N||11||28||267820	Et cum hæc dixisset, abiit, et vocavit Mariam sororem suam silentio, dicens : Magister adest, et vocat te.
43N||11||29||267830	Illa ut audivit, surgit cito, et venit ad eum ;
43N||11||30||267840	nondum enim venerat Jesus in castellum : sed erat adhuc in illo loco, ubi occurrerat ei Martha.
43N||11||31||267850	Judæi ergo, qui erant cum ea in domo, et consolabantur eam, cum vidissent Mariam quia cito surrexit, et exiit, secuti sunt eam dicentes : Quia vadit ad monumentum, ut ploret ibi.
43N||11||32||267860	Maria ergo, cum venisset ubi erat Jesus, videns eum, cecidit ad pedes ejus, et dicit ei : Domine, si fuisses hic, non esset mortuus frater meus.
43N||11||33||267870	Jesus ergo, ut vidit eam plorantem, et Judæos, qui venerant cum ea, plorantes, infremuit spiritu, et turbavit seipsum,
43N||11||34||267880	et dixit : Ubi posuistis eum ? Dicunt ei : Domine, veni, et vide.
43N||11||35||267890	Et lacrimatus est Jesus.
43N||11||36||267900	Dixerunt ergo Judæi : Ecce quomodo amabat eum.
43N||11||37||267910	Quidam autem ex ipsis dixerunt : Non poterat hic, qui aperuit oculos cæci nati, facere ut hic non moreretur ?
43N||11||38||267920	Jesus ergo rursum fremens in semetipso, venit ad monumentum. Erat autem spelunca, et lapis superpositus erat ei.
43N||11||39||267930	Ait Jesus : Tollite lapidem. Dicit ei Martha, soror ejus qui mortuus fuerat : Domine, jam fœtet, quatriduanus est enim.
43N||11||40||267940	Dicit ei Jesus : Nonne dixi tibi quoniam si credideris, videbis gloriam Dei ?
43N||11||41||267950	Tulerunt ergo lapidem : Jesus autem, elevatis sursum oculis, dixit : Pater, gratias ago tibi quoniam audisti me.
43N||11||42||267960	Ego autem sciebam quia semper me audis, sed propter populum qui circumstat, dixi : ut credant quia tu me misisti.
43N||11||43||267970	Hæc cum dixisset, voce magna clamavit : Lazare, veni foras.
43N||11||44||267980	Et statim prodiit qui fuerat mortuus, ligatus pedes, et manus institis, et facies illius sudario erat ligata. Dixit eis Jesus : Solvite eum et sinite abire.
43N||11||45||267990	Multi ergo ex Judæis, qui venerant ad Mariam, et Martham, et viderant quæ fecit Jesus, crediderunt in eum.
43N||11||46||268000	Quidam autem ex ipsis abierunt ad pharisæos, et dixerunt eis quæ fecit Jesus.
43N||11||47||268010	Collegerunt ergo pontifices et pharisæi concilium, et dicebant : Quid faciamus, quia hic homo multa signa facit ?
43N||11||48||268020	Si dimittimus eum sic, omnes credent in eum, et venient Romani, et tollent nostrum locum, et gentem.
43N||11||49||268030	Unus autem ex ipsis, Caiphas nomine, cum esset pontifex anni illius, dixit eis : Vos nescitis quidquam,
43N||11||50||268040	nec cogitatis quia expedit vobis ut unus moriatur homo pro populo, et non tota gens pereat.
43N||11||51||268050	Hoc autem a semetipso non dixit : sed cum esset pontifex anni illius, prophetavit, quod Jesus moriturus erat pro gente,
43N||11||52||268060	et non tantum pro gente, sed ut filios Dei, qui erant dispersi, congregaret in unum.
43N||11||53||268070	Ab illo ergo die cogitaverunt ut interficerent eum.
43N||11||54||268080	Jesus ergo jam non in palam ambulabat apud Judæos, sed abiit in regionem juxta desertum, in civitatem quæ dicitur Ephrem, et ibi morabatur cum discipulis suis.
43N||11||55||268090	Proximum autem erat Pascha Judæorum, et ascenderunt multi Jerosolymam de regione ante Pascha, ut sanctificarent seipsos.
43N||11||56||268100	Quærebant ergo Jesum, et colloquebantur ad invicem, in templo stantes : Quid putatis, quia non venit ad diem festum ?
43N||11||57||268110	Dederant autem pontifices et pharisæi mandatum ut si quis cognoverit ubi sit, indicet, ut apprehendant eum.
43N||12||1||268120	Jesus ergo ante sex dies Paschæ venit Bethaniam, ubi Lazarus fuerat mortuus, quem suscitavit Jesus.
43N||12||2||268130	Fecerunt autem ei cœnam ibi, et Martha ministrabat, Lazarus vero unus erat ex discumbentibus cum eo.
43N||12||3||268140	Maria ergo accepit libram unguenti nardi pistici pretiosi, et unxit pedes Jesu, et extersit pedes ejus capillis suis : et domus impleta est ex odore unguenti.
43N||12||4||268150	Dixit ergo unus ex discipulis ejus, Judas Iscariotes, qui erat eum traditurus :
43N||12||5||268160	Quare hoc unguentum non veniit trecentis denariis, et datum est egenis ?
43N||12||6||268170	Dixit autem hoc, non quia de egenis pertinebat ad eum, sed quia fur erat, et loculos habens, ea quæ mittebantur, portabat.
43N||12||7||268180	Dixit ergo Jesus : Sinite illam ut in diem sepulturæ meæ servet illud.
43N||12||8||268190	Pauperes enim semper habetis vobiscum : me autem non semper habetis.
43N||12||9||268200	Cognovit ergo turba multa ex Judæis quia illic est, et venerunt, non propter Jesum tantum, sed ut Lazarum viderent, quem suscitavit a mortuis.
43N||12||10||268210	Cogitaverunt autem principes sacerdotum ut et Lazarum interficerent :
43N||12||11||268220	quia multi propter illum abibant ex Judæis, et credebant in Jesum.
43N||12||12||268230	In crastinum autem, turba multa quæ venerat ad diem festum, cum audissent quia venit Jesus Jerosolymam,
43N||12||13||268240	acceperunt ramos palmarum, et processerunt obviam ei, et clamabant : Hosanna, benedictus qui venit in nomine Domini, rex Israël.
43N||12||14||268250	Et invenit Jesus asellum, et sedit super eum, sicut scriptum est :
43N||12||15||268260	Noli timere, filia Sion : ecce rex tuus venit sedens super pullum asinæ.
43N||12||16||268270	Hæc non cognoverunt discipuli ejus primum : sed quando glorificatus est Jesus, tunc recordati sunt quia hæc erant scripta de eo, et hæc fecerunt ei.
43N||12||17||268280	Testimonium ergo perhibebat turba, quæ erat cum eo quando Lazarum vocavit de monumento, et suscitavit eum a mortuis.
43N||12||18||268290	Propterea et obviam venit ei turba : quia audierunt fecisse hoc signum.
43N||12||19||268300	Pharisæi ergo dixerunt ad semetipsos : Videtis quia nihil proficimus ? ecce mundus totus post eum abiit.
43N||12||20||268310	Erant autem quidam gentiles, ex his qui ascenderant ut adorarent in die festo.
43N||12||21||268320	Hi ergo accesserunt ad Philippum, qui erat a Bethsaida Galilææ, et rogabant eum, dicentes : Domine, volumus Jesum videre.
43N||12||22||268330	Venit Philippus, et dicit Andreæ ; Andreas rursum et Philippus dixerunt Jesu.
43N||12||23||268340	Jesus autem respondit eis, dicens : Venit hora, ut clarificetur Filius hominis.
43N||12||24||268350	Amen, amen dico vobis, nisi granum frumenti cadens in terram, mortuum fuerit,
43N||12||25||268360	ipsum solum manet : si autem mortuum fuerit, multum fructum affert. Qui amat animam suam, perdet eam ; et qui odit animam suam in hoc mundo, in vitam æternam custodit eam.
43N||12||26||268370	Si quis mihi ministrat, me sequatur, et ubi sum ego, illic et minister meus erit. Si quis mihi ministraverit, honorificabit eum Pater meus.
43N||12||27||268380	Nunc anima mea turbata est. Et quid dicam ? Pater, salvifica me ex hac hora. Sed propterea veni in horam hanc :
43N||12||28||268390	Pater, clarifica nomen tuum. Venit ergo vox de cælo : Et clarificavi, et iterum clarificabo.
43N||12||29||268400	Turba ergo, quæ stabat, et audierat, dicebat tonitruum esse factum. Alii dicebant : Angelus ei locutus est.
43N||12||30||268410	Respondit Jesus, et dixit : Non propter me hæc vox venit, sed propter vos.
43N||12||31||268420	Nunc judicium est mundi : nunc princeps hujus mundi ejicietur foras.
43N||12||32||268430	Et ego, si exaltatus fuero a terra, omnia traham ad meipsum.
43N||12||33||268440	(Hoc autem dicebat, significans qua morte esset moriturus.)
43N||12||34||268450	Respondit ei turba : Nos audivimus ex lege, quia Christus manet in æternum : et quomodo tu dicis : Oportet exaltari Filium hominis ? quis est iste Filius hominis ?
43N||12||35||268460	Dixit ergo eis Jesus : Adhuc modicum, lumen in vobis est. Ambulate dum lucem habetis, ut non vos tenebræ comprehendant ; et qui ambulant in tenebris, nescit quo vadat.
43N||12||36||268470	Dum lucem habetis, credite in lucem, ut filii lucis sitis. Hæc locutus est Jesus, et abiit et abscondit se ab eis.
43N||12||37||268480	Cum autem tanta signa fecisset coram eis, non credebant in eum ;
43N||12||38||268490	ut sermo Isaiæ prophetæ impleretur, quem dixit : Domine, quis credidit auditui nostro ? et brachium Domini cui revelatum est ?
43N||12||39||268500	Propterea non poterant credere, quia iterum dixit Isaias :
43N||12||40||268510	Excæcavit oculos eorum, et induravit cor eorum ut non videant oculis, et non intelligant corde, et convertantur, et sanem eos.
43N||12||41||268520	Hæc dixit Isaias, quando vidit gloriam ejus, et locutus est de eo.
43N||12||42||268530	Verumtamen et ex principibus multi crediderunt in eum : sed propter pharisæos non confitebantur, ut e synagoga non ejicerentur.
43N||12||43||268540	Dilexerunt enim gloriam hominum magis quam gloriam Dei.
43N||12||44||268550	Jesus autem clamavit, et dixit : Qui credit in me, non credit in me, sed in eum qui misit me.
43N||12||45||268560	Et qui videt me, videt eum qui misit me.
43N||12||46||268570	Ego lux in mundum veni, ut omnis qui credit in me, in tenebris non maneat.
43N||12||47||268580	Et si quis audierit verba mea, et non custodierit, ego non judico eum ; non enim veni ut judicem mundum, sed ut salvificem mundum.
43N||12||48||268590	Qui spernit me et non accipit verba mea, habet qui judicet eum. Sermo quem locutus sum, ille judicabit eum in novissimo die.
43N||12||49||268600	Quia ego ex meipso non sum locutus, sed qui misit me, Pater, ipse mihi mandatum dedit quid dicam et quid loquar.
43N||12||50||268610	Et scio quia mandatum ejus vita æterna est : quæ ergo ego loquor, sicut dixit mihi Pater, sic loquor.
43N||13||1||268620	Ante diem festum Paschæ, sciens Jesus quia venit hora ejus ut transeat ex hoc mundo ad Patrem : cum dilexisset suos, qui erant in mundo, in finem dilexit eos.
43N||13||2||268630	Et cœna facta, cum diabolus jam misisset in cor ut traderet eum Judas Simonis Iscariotæ :
43N||13||3||268640	sciens quia omnia dedit ei Pater in manus, et quia a Deo exivit, et ad Deum vadit :
43N||13||4||268650	surgit a cœna, et ponit vestimenta sua, et cum accepisset linteum, præcinxit se.
43N||13||5||268660	Deinde mittit aquam in pelvim, et cœpit lavare pedes discipulorum, et extergere linteo, quo erat præcinctus.
43N||13||6||268670	Venit ergo ad Simonem Petrum. Et dicit ei Petrus : Domine, tu mihi lavas pedes ?
43N||13||7||268680	Respondit Jesus, et dixit ei : Quod ego facio, tu nescis modo : scies autem postea.
43N||13||8||268690	Dicit ei Petrus : Non lavabis mihi pedes in æternum. Respondit ei Jesus : Si non lavero te, non habebis partem mecum.
43N||13||9||268700	Dicit ei Simon Petrus : Domine, non tantum pedes meos, sed et manus, et caput.
43N||13||10||268710	Dicit ei Jesus : Qui lotus est, non indiget nisi ut pedes lavet, sed est mundus totus. Et vos mundi estis, sed non omnes.
43N||13||11||268720	Sciebat enim quisnam esset qui traderet eum ; propterea dixit : Non estis mundi omnes.
43N||13||12||268730	Postquam ergo lavit pedes eorum, et accepit vestimenta sua : cum recubuisset iterum, dixit eis : Scitis quid fecerim vobis ?
43N||13||13||268740	Vos vocatis me Magister et Domine, et bene dicitis : sum etenim.
43N||13||14||268750	Si ergo ego lavi pedes vestros, Dominus et Magister, et vos debetis alter alterutrum lavare pedes.
43N||13||15||268760	Exemplum enim dedi vobis, ut quemadmodum ego feci vobis, ita et vos faciatis.
43N||13||16||268770	Amen, amen dico vobis : non est servus major domino suo : neque apostolus major est eo qui misit illum.
43N||13||17||268780	Si hæc scitis, beati eritis si feceritis ea.
43N||13||18||268790	Non de omnibus vobis dico : ego scio quos elegerim ; sed ut adimpleatur Scriptura : Qui manducat mecum panem, levabit contra me calcaneum suum.
43N||13||19||268800	Amodo dico vobis, priusquam fiat : ut cum factum fuerit, credatis, quia ego sum.
43N||13||20||268810	Amen, amen dico vobis : qui accipit si quem misero, me accipit ; qui autem me accipit, accipit eum qui me misit.
43N||13||21||268820	Cum hæc dixisset Jesus, turbatus est spiritu : et protestatus est, et dixit : Amen, amen dico vobis, quia unus ex vobis tradet me.
43N||13||22||268830	Aspiciebant ergo ad invicem discipuli, hæsitantes de quo diceret.
43N||13||23||268840	Erat ergo recumbens unus ex discipulis ejus in sinu Jesu, quem diligebat Jesus.
43N||13||24||268850	Innuit ergo huic Simon Petrus, et dixit ei : Quis est, de quo dicit ?
43N||13||25||268860	Itaque cum recubuisset ille supra pectus Jesu, dicit ei : Domine, quis est ?
43N||13||26||268870	Respondit Jesus : Ille est cui ego intinctum panem porrexero. Et cum intinxisset panem, dedit Judæ Simonis Iscariotæ.
43N||13||27||268880	Et post buccellam, introivit in eum Satanas. Et dixit ei Jesus : Quod facis, fac citius.
43N||13||28||268890	Hoc autem nemo scivit discumbentium ad quid dixerit ei.
43N||13||29||268900	Quidam enim putabant, quia loculos habebat Judas, quod dixisset ei Jesus : Eme ea quæ opus sunt nobis ad diem festum : aut egenis ut aliquid daret.
43N||13||30||268910	Cum ergo accepisset ille buccellam, exivit continuo. Erat autem nox.
43N||13||31||268920	Cum ergo exisset, dixit Jesus : Nunc clarificatus est Filius hominis, et Deus clarificatus est in eo.
43N||13||32||268930	Si Deus clarificatus est in eo, et Deus clarificabit eum in semetipso : et continuo clarificabit eum.
43N||13||33||268940	Filioli, adhuc modicum vobiscum sum. Quæretis me ; et sicut dixi Judæis, quo ego vado, vos non potestis venire : et vobis dico modo.
43N||13||34||268950	Mandatum novum do vobis : ut diligatis invicem : sicut dilexi vos, ut et vos diligatis invicem.
43N||13||35||268960	In hoc cognoscent omnes quia discipuli mei estis, si dilectionem habueritis ad invicem.
43N||13||36||268970	Dicit ei Simon Petrus : Domine, quo vadis ? Respondit Jesus : Quo ego vado non potes me modo sequi : sequeris autem postea.
43N||13||37||268980	Dicit ei Petrus : Quare non possum te sequi modo? animam meam pro te ponam.
43N||13||38||268990	Respondit ei Jesus : Animam tuam pro me pones ? amen, amen dico tibi : non cantabit gallus, donec ter me neges.
43N||14||1||269000	Non turbetur cor vestrum. Creditis in Deum, et in me credite.
43N||14||2||269010	In domo Patris mei mansiones multæ sunt ; si quominus dixissem vobis : quia vado parare vobis locum.
43N||14||3||269020	Et si abiero, et præparavero vobis locum, iterum venio, et accipiam vos ad meipsum : ut ubi sum ego, et vos sitis.
43N||14||4||269030	Et quo ego vado scitis, et viam scitis.
43N||14||5||269040	Dicit ei Thomas : Domine, nescimus quo vadis : et quomodo possumus viam scire ?
43N||14||6||269050	Dicit ei Jesus : Ego sum via, et veritas, et vita. Nemo venit ad Patrem, nisi per me.
43N||14||7||269060	Si cognovissetis me, et Patrem meum utique cognovissetis : et amodo cognoscetis eum, et vidistis eum.
43N||14||8||269070	Dicit ei Philippus : Domine, ostende nobis Patrem, et sufficit nobis.
43N||14||9||269080	Dicit ei Jesus : Tanto tempore vobiscum sum, et non cognovistis me ? Philippe, qui videt me, videt et Patrem. Quomodo tu dicis : Ostende nobis Patrem ?
43N||14||10||269090	Non creditis quia ego in Patre, et Pater in me est ? Verba quæ ego loquor vobis, a meipso non loquor. Pater autem in me manens, ipse fecit opera.
43N||14||11||269100	Non creditis quia ego in Patre, et Pater in me est ?
43N||14||12||269110	alioquin propter opera ipsa credite. Amen, amen dico vobis, qui credit in me, opera quæ ego facio, et ipse faciet, et majora horum faciet : quia ego ad Patrem vado.
43N||14||13||269120	Et quodcumque petieritis Patrem in nomine meo, hoc faciam : ut glorificetur Pater in Filio.
43N||14||14||269130	Si quid petieritis me in nomine meo, hoc faciam.
43N||14||15||269140	Si diligitis me, mandata mea servate :
43N||14||16||269150	et ego rogabo Patrem, et alium Paraclitum dabit vobis, ut maneat vobiscum in æternum,
43N||14||17||269160	Spiritum veritatis, quem mundus non potest accipere, quia non videt eum, nec scit eum : vos autem cognoscetis eum, quia apud vos manebit, et in vobis erit.
43N||14||18||269170	Non relinquam vos orphanos : veniam ad vos.
43N||14||19||269180	Adhuc modicum, et mundus me jam non videt. Vos autem videtis me : quia ego vivo, et vos vivetis.
43N||14||20||269190	In illo die vos cognoscetis quia ego sum in Patre meo, et vos in me, et ego in vobis.
43N||14||21||269200	Qui habet mandata mea, et servat ea : ille est qui diligit me. Qui autem diligit me, diligetur a Patre meo : et ego diligam eum, et manifestabo ei meipsum.
43N||14||22||269210	Dicit ei Judas, non ille Iscariotes : Domine, quid factum est, quia manifestaturus es nobis tepisum, et non mundo ?
43N||14||23||269220	Respondit Jesus, et dixit ei : Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus ;
43N||14||24||269230	qui non diligit me, sermones meos non servat. Et sermonem, quem audistis, non est meus : sed ejus qui misit me, Patris.
43N||14||25||269240	Hæc locutus sum vobis apud vos manens.
43N||14||26||269250	Paraclitus autem Spiritus Sanctus, quem mittet Pater in nomine meo, ille vos docebit omnia, et suggeret vobis omnia quæcumque dixero vobis.
43N||14||27||269260	Pacem relinquo vobis, pacem meam do vobis : non quomodo mundus dat, ego do vobis. Non turbetur cor vestrum, neque formidet.
43N||14||28||269270	Audistis quia ego dixi vobis : Vado, et venio ad vos. Si diligeretis me, gauderetis utique, quia vado ad Patrem : quia Pater major me est.
43N||14||29||269280	Et nunc dixi vobis priusquam fiat : ut cum factum fuerit, credatis.
43N||14||30||269290	Jam non multa loquar vobiscum : venit enim princeps mundi hujus, et in me non habet quidquam.
43N||14||31||269300	Sed ut cognoscat mundus quia diligo Patrem, et sicut mandatum dedit mihi Pater, sic facio. Surgite, eamus hinc.
43N||15||1||269310	Ego sum vitis vera, et Pater meus agricola est.
43N||15||2||269320	Omnem palmitem in me non ferentem fructum, tollet eum, et omnem qui fert fructum, purgabit eum, ut fructum plus afferat.
43N||15||3||269330	Jam vos mundi estis propter sermonem quem locutus sum vobis.
43N||15||4||269340	Manete in me, et ego in vobis. Sicut palmes non potest fere fructum a semetipso, nisi manserit in vite, sic nec vos, nisi in me manseritis.
43N||15||5||269350	Ego sum vitis, vos palmites : qui manet in me, et ego in eo, hic fert fructum multum, quia sine me nihil potestis facere.
43N||15||6||269360	Si quis in me non manserit, mittetur foras sicut palmes, et arescet, et colligent eum, et in ignem mittent, et ardet.
43N||15||7||269370	Si manseritis in me, et verba mea in vobis manserint, quodcumque volueritis petetis, et fiet vobis.
43N||15||8||269380	In hoc clarificatus est Pater meus, ut fructum plurimum afferatis, et efficiamini mei discipuli.
43N||15||9||269390	Sicut dilexit me Pater, et ego dilexi vos. Manete in dilectione mea.
43N||15||10||269400	Si præcepta mea servaveritis, manebitis in dilectione mea, sicut et ego Patris mei præcepta servavi, et maneo in ejus dilectione.
43N||15||11||269410	Hæc locutus sum vobis : ut gaudium meum in vobis sit, et gaudium vestrum impleatur.
43N||15||12||269420	Hoc est præceptum meum, ut diligatis invicem, sicut dilexi vos.
43N||15||13||269430	Majorem hac dilectionem nemo habet, ut animam suam ponat qui pro amicis suis.
43N||15||14||269440	Vos amici mei estis, si feceritis quæ ego præcipio vobis.
43N||15||15||269450	Jam non dicam vos servos : quia servus nescit quid faciat dominus ejus. Vos autem dixi amicos : quia omnia quæcumque audivi a Patre meo, nota feci vobis.
43N||15||16||269460	Non vos me elegistis, sed ego elegi vos, et posui vos ut eatis, et fructum afferatis, et fructus vester maneat : ut quodcumque petieritis Patrem in nomine meo, det vobis.
43N||15||17||269470	Hæc mando vobis : ut diligatis invicem.
43N||15||18||269480	Si mundus vos odit, scitote quia me priorem vobis odio habuit.
43N||15||19||269490	Si de mundo fuissetis, mundus quod suum erat diligeret : quia vero de mundo non estis, sed ego elegi vos de mundo, propterea odit vos mundus.
43N||15||20||269500	Mementote sermonis mei, quem ego dixi vobis : non est servus major domino suo. Si me persecuti sunt, et vos persequentur ; si sermonem meum servaverunt, et vestrum servabunt.
43N||15||21||269510	Sed hæc omnia facient vobis propter nomen meum : quia nesciunt eum qui misit me.
43N||15||22||269520	Si non venissem, et locutus fuissem eis, peccatum non haberent : nunc autem excusationem non habent de peccato suo.
43N||15||23||269530	Qui me odit, et Patrem meum odit.
43N||15||24||269540	Si opera non fecissem in eis quæ nemo alius fecit, peccatum non haberent : nunc autem et viderunt, et oderunt et me, et Patrem meum.
43N||15||25||269550	Sed ut adimpleatur sermo, qui in lege eorum scriptus est : Quia odio habuerunt me gratis.
43N||15||26||269560	Cum autem venerit Paraclitus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me ;
43N||15||27||269570	et vos testimonium perhibebitis, quia ab initio mecum estis.
43N||16||1||269580	Hæc locutus sum vobis, ut non scandalizemini.
43N||16||2||269590	Absque synagogis facient vos : sed venit hora, ut omnis qui interficit vos arbitretur obsequium se præstare Deo.
43N||16||3||269600	Et hæc facient vobis, quia non noverunt Patrem, neque me.
43N||16||4||269610	Sed hæc locutus sum vobis, ut cum venerit hora eorum, reminiscamini quia ego dixi vobis.
43N||16||5||269620	Hæc autem vobis ab initio non dixi, quia vobiscum eram. Et nunc vado ad eum qui misit me ; et nemo ex vobis interrogat me : Quo vadis ?
43N||16||6||269630	sed quia hæc locutus sum vobis, tristitia implevit cor vestrum.
43N||16||7||269640	Sed ego veritatem dico vobis : expedit vobis ut ego vadam : si enim non abiero, Paraclitus non veniet ad vos ; si autem abiero, mittam eum ad vos.
43N||16||8||269650	Et cum venerit ille, arguet mundum de peccato, et de justitia, et de judicio.
43N||16||9||269660	De peccato quidem, quia non crediderunt in me.
43N||16||10||269670	De justitia vero, quia ad Patrem vado, et jam non videbitis me.
43N||16||11||269680	De judicio autem, quia princeps hujus mundi jam judicatus est.
43N||16||12||269690	Adhuc multa habeo vobis dicere, sed non potestis portare modo.
43N||16||13||269700	Cum autem venerit ille Spiritus veritatis, docebit vos omnem veritatem : non enim loquetur a semetipso, sed quæcumque audiet loquetur, et quæ ventura sunt annuntiabit vobis.
43N||16||14||269710	Ille me clarificabit, quia de meo accipiet, et annuntiabit vobis.
43N||16||15||269720	Omnia quæcumque habet Pater, mea sunt. Propterea dixi : quia de meo accipiet, et annuntiabit vobis.
43N||16||16||269730	Modicum, et jam non videbitis me ; et iterum modicum, et videbitis me : quia vado ad Patrem.
43N||16||17||269740	Dixerunt ergo ex discipulis ejus ad invicem : Quid est hoc quod dicit nobis : Modicum, et non videbitis me ; et iterum modicum, et videbitis me, et quia vado ad Patrem ?
43N||16||18||269750	Dicebant ergo : Quid est hoc quod dicit : Modicum ? nescimus quid loquitur.
43N||16||19||269760	Cognovit autem Jesus, quia volebant eum interrogare, et dixit eis : De hoc quæritis inter vos quia dixi : Modicum, et non videbitis me ; et iterum modicum, et videbitis me.
43N||16||20||269770	Amen, amen dico vobis : quia plorabitis, et flebitis vos, mundus autem gaudebit ; vos autem contristabimini, sed tristitia vestra vertetur in gaudium.
43N||16||21||269780	Mulier cum parit, tristitiam habet, quia venit hora ejus ; cum autem pepererit puerum, jam non meminit pressuræ propter gaudium, quia natus est homo in mundum.
43N||16||22||269790	Et vos igitur nunc quidem tristitiam habetis, iterum autem videbo vos, et gaudebit cor vestrum : et gaudium vestrum nemo tollet a vobis.
43N||16||23||269800	Et in illo die me non rogabitis quidquam. Amen, amen dico vobis : si quid petieritis Patrem in nomine meo, dabit vobis.
43N||16||24||269810	Usque modo non petistis quidquam in nomine meo : petite, et accipietis, ut gaudium vestrum sit plenum.
43N||16||25||269820	Hæc in proverbiis locutus sum vobis. Venit hora cum jam non in proverbiis loquar vobis, sed palam de Patre annuntiabo vobis :
43N||16||26||269830	in illo die in nomine meo petetis : et non dico vobis quia ego rogabo Patrem de vobis :
43N||16||27||269840	ipse enim Pater amat vos, quia vos me amastis, et credidistis, quia ego a Deo exivi.
43N||16||28||269850	Exivi a Patre, et veni in mundum : iterum relinquo mundum, et vado ad Patrem.
43N||16||29||269860	Dicunt ei discipuli ejus : Ecce nunc palam loqueris, et proverbium nullum dicis :
43N||16||30||269870	nunc scimus quia scis omnia, et non opus est tibi ut quis te interroget : in hoc credimus quia a Deo existi.
43N||16||31||269880	Respondit eis Jesus : Modo creditis ?
43N||16||32||269890	ecce venit hora, et jam venit, ut dispergamini unusquisque in propria, et me solum relinquatis : et non sum solus, quia Pater mecum est.
43N||16||33||269900	Hæc locutus sum vobis, ut in me pacem habeatis. In mundo pressuram habebitis : sed confidite, ego vici mundum.
43N||17||1||269910	Hæc locutus est Jesus : et sublevatis oculis in cælum, dixit : Pater, venit hora : clarifica Filium tuum, ut Filius tuus clarificet te :
43N||17||2||269920	sicut dedisti ei potestatem omnis carnis, ut omne, quod dedisti ei, det eis vitam æternam.
43N||17||3||269930	Hæc est autem vita æterna : ut cognoscant te, solum Deum verum, et quem misisti Jesum Christum.
43N||17||4||269940	Ego te clarificavi super terram : opus consummavi, quod dedisti mihi ut faciam :
43N||17||5||269950	et nunc clarifica me tu, Pater, apud temetipsum, claritate quam habui, prius quam mundus esset, apud te.
43N||17||6||269960	Manifestavi nomen tuum hominibus, quos dedisti mihi de mundo : tui erant, et mihi eos dedisti : et sermonem tuum servaverunt.
43N||17||7||269970	Nunc cognoverunt quia omnia quæ dedisti mihi, abs te sunt :
43N||17||8||269980	quia verba quæ dedisti mihi, dedi eis : et ipsi acceperunt, et cognoverunt vere quia a te exivi, et crediderunt quia tu me misisti.
43N||17||9||269990	Ego pro eis rogo ; non pro mundo rogo, sed pro his quos dedisti mihi : quia tui sunt :
43N||17||10||270000	et mea omnia tua sunt, et tua mea sunt : et clarificatus sum in eis.
43N||17||11||270010	Et jam non sum in mundo, et hi in mundo sunt, et ego ad te venio. Pater sancte, serva eos in nomine tuo, quos dedisti mihi : ut sint unum, sicut et nos.
43N||17||12||270020	Cum essem cum eis, ego servabam eos in nomine tuo. Quos dedisti mihi, custodivi : et nemo ex eis periit, nisi filius perditionis, ut Scriptura impleatur.
43N||17||13||270030	Nunc autem ad te venio : et hæc loquor in mundo, ut habeant gaudium meum impletum in semetipsis.
43N||17||14||270040	Ego dedi eis sermonem tuum, et mundus eos odio habuit, quia non sunt de mundo, sicut et ego non sum de mundo.
43N||17||15||270050	Non rogo ut tollas eos de mundo, sed ut serves eos a malo.
43N||17||16||270060	De mundo non sunt, sicut et ego non sum de mundo.
43N||17||17||270070	Sanctifica eos in veritate. Sermo tuus veritas est.
43N||17||18||270080	Sicut tu me misisti in mundum, et ego misi eos in mundum :
43N||17||19||270090	et pro eis ego sanctificabo meipsum : ut sint et ipsi sanctificati in veritate.
43N||17||20||270100	Non pro eis rogo tantum, sed et pro eis qui credituri sunt per verbum eorum in me :
43N||17||21||270110	ut omnes unum sint, sicut tu Pater in me, et ego in te, ut et ipsi in nobis unum sint : ut credat mundus, quia tu me misisti.
43N||17||22||270120	Et ego claritatem, quam dedisti mihi, dedi eis : ut sint unum, sicut et nos unum sumus.
43N||17||23||270130	Ego in eis, et tu in me : ut sint consummati in unum : et cognoscat mundus quia tu me misisti, et dilexisti eos, sicut et me dilexisti.
43N||17||24||270140	Pater, quos dedisti mihi, volo ut ubi sum ego, et illi sint mecum : ut videant claritatem meam, quam dedisti mihi : quia dilexisti me ante constitutionem mundi.
43N||17||25||270150	Pater juste, mundus te non cognovit, ego autem te cognovi : et hi cognoverunt, quia tu me misisti.
43N||17||26||270160	Et notum feci eis nomen tuum, et notum faciam : ut dilectio, qua dilexisti me, in ipsis sit, et ego in ipsis.
43N||18||1||270170	Hæc cum dixisset Jesus, egressus est cum discipulis suis trans torrentem Cedron, ubi erat hortus, in quem introivit ipse, et discipuli ejus.
43N||18||2||270180	Sciebat autem et Judas, qui tradebat eum, locum : quia frequenter Jesus convenerat illuc cum discipulis suis.
43N||18||3||270190	Judas ergo cum accepisset cohortem, et a pontificibus et pharisæis ministros, venit illuc cum laternis, et facibus, et armis.
43N||18||4||270200	Jesus itaque sciens omnia quæ ventura erant super eum, processit, et dixit eis : Quem quæritis ?
43N||18||5||270210	Responderunt ei : Jesum Nazarenum. Dicit eis Jesus : Ego sum. Stabat autem et Judas, qui tradebat eum, cum ipsis.
43N||18||6||270220	Ut ergo dixit eis : Ego sum : abierunt retrorsum, et ceciderunt in terram.
43N||18||7||270230	Iterum ergo interrogavit eos : Quem quæritis ? Illi autem dixerunt : Jesum Nazarenum.
43N||18||8||270240	Respondit Jesus : Dixi vobis, quia ego sum : si ergo me quæritis, sinite hos abire.
43N||18||9||270250	Ut impleretur sermo, quem dixit : Quia quos dedisti mihi, non perdidi ex eis quemquam.
43N||18||10||270260	Simon ergo Petrus habens gladium eduxit eum : et percussit pontificis servum, et abscidit auriculam ejus dexteram. Erat autem nomen servo Malchus.
43N||18||11||270270	Dixit ergo Jesus Petro : Mitte gladium tuum in vaginam. Calicem, quem dedit mihi Pater, non bibam illum ?
43N||18||12||270280	Cohors ergo, et tribunus, et ministri Judæorum comprehenderunt Jesum, et ligaverunt eum.
43N||18||13||270290	Et adduxerunt eum ad Annam primum : erat enim socer Caiphæ, qui erat pontifex anni illius.
43N||18||14||270300	Erat autem Caiphas, qui consilium dederat Judæis : Quia expedit unum hominem mori pro populo.
43N||18||15||270310	Sequebatur autem Jesum Simon Petrus, et alius discipulus. Discipulus autem ille erat notus pontifici, et introivit cum Jesu in atrium pontificis.
43N||18||16||270320	Petrus autem stabat ad ostium foris. Exivit ergo discipulus alius, qui erat notus pontifici, et dixit ostiariæ : et introduxit Petrum.
43N||18||17||270330	Dicit ergo Petro ancilla ostiaria : Numquid et tu ex discipulis es hominis istius ? Dicit ille : Non sum.
43N||18||18||270340	Stabant autem servi et ministri ad prunas, quia frigus erat, et calefaciebant se : erat autem cum eis et Petrus stans, et calefaciens se.
43N||18||19||270350	Pontifex ergo interrogavit Jesum de discipulis suis, et de doctrina ejus.
43N||18||20||270360	Respondit ei Jesus : Ego palam locutus sum mundo : ego semper docui in synagoga, et in templo, quo omnes Judæi conveniunt, et in occulto locutus sum nihil.
43N||18||21||270370	Quid me interrogas ? interroga eos qui audierunt quid locutus sim ipsis : ecce hi sciunt quæ dixerim ego.
43N||18||22||270380	Hæc autem cum dixisset, unus assistens ministrorum dedit alapam Jesu, dicens : Sic respondes pontifici ?
43N||18||23||270390	Respondit ei Jesus : Si male locutus sum, testimonium perhibe de malo : si autem bene, quid me cædis ?
43N||18||24||270400	Et misit eum Annas ligatum ad Caipham pontificem.
43N||18||25||270410	Erat autem Simon Petrus stans, et calefaciens se. Dixerunt ergo ei : Numquid et tu ex discipulis ejus es ? Negavit ille, et dixit : Non sum.
43N||18||26||270420	Dicit ei unus ex servis pontificis, cognatus ejus, cujus abscidit Petrus auriculam : Nonne ego te vidi in horto cum illo ?
43N||18||27||270430	Iterum ergo negavit Petrus : et statim gallus cantavit.
43N||18||28||270440	Adducunt ergo Jesum a Caipha in prætorium. Erat autem mane : et ipsi non introierunt in prætorium, ut non contaminarentur, sed ut manducarent Pascha.
43N||18||29||270450	Exivit ergo Pilatus ad eos foras, et dixit : Quam accusationem affertis adversus hominem hunc ?
43N||18||30||270460	Responderunt, et dixerunt ei : Si non esset hic malefactor, non tibi tradidissemus eum.
43N||18||31||270470	Dixit ergo eis Pilatus : Accipite eum vos, et secundum legem vestram judicate eum. Dixerunt ergo ei Judæi : Nobis non licet interficere quemquam.
43N||18||32||270480	Ut sermo Jesu impleretur, quem dixit, significans qua morte esset moriturus.
43N||18||33||270490	Introivit ergo iterum in prætorium Pilatus : et vocavit Jesum, et dixit ei : Tu es rex Judæorum ?
43N||18||34||270500	Respondit Jesus : A temetipso hoc dicis, an alii dixerunt tibi de me ?
43N||18||35||270510	Respondit Pilatus : Numquid ego Judæus sum ? gens tua et pontifices tradiderunt te mihi : quid fecisti ?
43N||18||36||270520	Respondit Jesus : Regnum meum non est de hoc mundo. Si ex hoc mundo esset regnum meum, ministri mei utique decertarent ut non traderer Judæis : nunc autem regnum meum non est hinc.
43N||18||37||270530	Dixit itaque ei Pilatus : Ergo rex es tu ? Respondit Jesus : Tu dicis quia rex sum ego. Ego in hoc natus sum, et ad hoc veni in mundum, ut testimonium perhibeam veritati : omnis qui est ex veritate, audit vocem meam.
43N||18||38||270540	Dicit ei Pilatus : Quid est veritas ? Et cum hoc dixisset, iterum exivit ad Judæos, et dicit eis : Ego nullam invenio in eo causam.
43N||18||39||270550	Est autem consuetudo vobis ut unum dimittam vobis in Pascha : vultis ergo dimittam vobis regem Judæorum ?
43N||18||40||270560	Clamaverunt ergo rursum omnes, dicentes : Non hunc, sed Barabbam. Erat autem Barabbas latro.
43N||19||1||270570	Tunc ergo apprehendit Pilatus Jesum, et flagellavit.
43N||19||2||270580	Et milites plectentes coronam de spinis, imposuerunt capiti ejus : et veste purpurea circumdederunt eum.
43N||19||3||270590	Et veniebant ad eum, et dicebant : Ave, rex Judæorum : et dabant ei alapas.
43N||19||4||270600	Exivit ergo iterum Pilatus foras, et dicit eis : Ecce adduco vobis eum foras, ut cognoscatis quia nullam invenio in eo causam.
43N||19||5||270610	(Exivit ergo Jesus portans coronam spineam, et purpureum vestimentum.) Et dicit eis : Ecce homo.
43N||19||6||270620	Cum ergo vidissent eum pontifices et ministri, clamabant, dicentes : Crucifige, crucifige eum. Dicit eis Pilatus : Accipite eum vos, et crucifigite : ego enim non invenio in eo causam.
43N||19||7||270630	Responderunt ei Judæi : Nos legem habemus, et secundum legem debet mori, quia Filium Dei se fecit.
43N||19||8||270640	Cum ergo audisset Pilatus hunc sermonem, magis timuit.
43N||19||9||270650	Et ingressus est prætorium iterum : et dixit ad Jesum : Unde es tu ? Jesus autem responsum non dedit ei.
43N||19||10||270660	Dicit ergo ei Pilatus : Mihi non loqueris ? nescis quia potestatem habeo crucifigere te, et potestatem habeo dimittere te ?
43N||19||11||270670	Respondit Jesus : Non haberes potestatem adversum me ullam, nisi tibi datum esset desuper. Propterea qui me tradidit tibi, majus peccatum habet.
43N||19||12||270680	Et exinde quærebat Pilatus dimittere eum. Judæi autem clamabant dicentes : Si hunc dimittis, non es amicus Cæsaris. Omnis enim qui se regem facit, contradicit Cæsari.
43N||19||13||270690	Pilatus autem cum audisset hos sermones, adduxit foras Jesum : et sedit pro tribunali, in loco qui dicitur Lithostrotos, hebraice autem Gabbatha.
43N||19||14||270700	Erat enim parasceve Paschæ, hora quasi sexta, et dicit Judæis : Ecce rex vester.
43N||19||15||270710	Illi autem clamabant : Tolle, tolle, crucifige eum. Dicit eis Pilatus : Regem vestrum crucifigam ? Responderunt pontifices : Non habemus regem, nisi Cæsarem.
43N||19||16||270720	Tunc ergo tradidit eis illum ut crucifigeretur. Susceperunt autem Jesum, et eduxerunt.
43N||19||17||270730	Et bajulans sibi crucem exivit in eum, qui dicitur Calvariæ locum, hebraice autem Golgotha :
43N||19||18||270740	ubi crucifixerunt eum, et cum eo alios duos hinc et hinc, medium autem Jesum.
43N||19||19||270750	Scripsit autem et titulum Pilatus, et posuit super crucem. Erat autem scriptum : Jesus Nazarenus, Rex Judæorum.
43N||19||20||270760	Hunc ergo titulum multi Judæorum legerunt : quia prope civitatem erat locus, ubi crucifixus est Jesus, et erat scriptum hebraice, græce, et latine.
43N||19||21||270770	Dicebant ergo Pilato pontifices Judæorum : Noli scribere : Rex Judæorum : sed quia ipse dixit : Rex sum Judæorum.
43N||19||22||270780	Respondit Pilatus : Quod scripsi, scripsi.
43N||19||23||270790	Milites ergo cum crucifixissent eum, acceperunt vestimenta ejus (et fecerunt quatuor partes, unicuique militi partem) et tunicam. Erat autem tunica inconsutilis, desuper contexta per totum.
43N||19||24||270800	Dixerunt ergo ad invicem : Non scindamus eam, sed sortiamur de illa cujus sit. Ut Scriptura impleretur, dicens : Partiti sunt vestimenta mea sibi : et in vestem meam miserunt sortem. Et milites quidem hæc fecerunt.
43N||19||25||270810	Stabant autem juxta crucem Jesu mater ejus, et soror matris ejus, Maria Cleophæ, et Maria Magdalene.
43N||19||26||270820	Cum vidisset ergo Jesus matrem, et discipulum stantem, quem diligebat, dicit matri suæ : Mulier, ecce filius tuus.
43N||19||27||270830	Deinde dicit discipulo : Ecce mater tua. Et ex illa hora accepit eam discipulus in sua.
43N||19||28||270840	Postea sciens Jesus quia omnia consummata sunt, ut consummaretur Scriptura, dixit : Sitio.
43N||19||29||270850	Vas ergo erat positum aceto plenum. Illi autem spongiam plenam aceto, hyssopo circumponentes, obtulerunt ori ejus.
43N||19||30||270860	Cum ergo accepisset Jesus acetum, dixit : Consummatum est. Et inclinato capite tradidit spiritum.
43N||19||31||270870	Judæi ergo (quoniam parasceve erat) ut non remanerent in cruce corpora sabbato (erat enim magnus dies ille sabbati), rogaverunt Pilatum ut frangerentur eorum crura, et tollerentur.
43N||19||32||270880	Venerunt ergo milites : et primi quidem fregerunt crura, et alterius, qui crucifixus est cum eo.
43N||19||33||270890	Ad Jesum autem cum venissent, ut viderunt eum jam mortuum, non fregerunt ejus crura,
43N||19||34||270900	sed unus militum lancea latus ejus aperuit, et continuo exivit sanguis et aqua.
43N||19||35||270910	Et qui vidit, testimonium perhibuit : et verum est testimonium ejus. Et ille scit quia vera dicit : ut et vos credatis.
43N||19||36||270920	Facta sunt enim hæc ut Scriptura impleretur : Os non comminuetis ex eo.
43N||19||37||270930	Et iterum alia Scriptura dicit : Videbunt in quem transfixerunt.
43N||19||38||270940	Post hæc autem rogavit Pilatum Joseph ab Arimathæa (eo quod esset discipulus Jesu, occultus autem propter metum Judæorum), ut tolleret corpus Jesu. Et permisit Pilatus. Venit ergo, et tulit corpus Jesu.
43N||19||39||270950	Venit autem et Nicodemus, qui venerat ad Jesum nocte primum, ferens mixturam myrrhæ et aloës, quasi libras centum.
43N||19||40||270960	Acceperunt ergo corpus Jesu, et ligaverunt illud linteis cum aromatibus, sicut mos est Judæis sepelire.
43N||19||41||270970	Erat autem in loco, ubi crucifixus est, hortus : et in horto monumentum novum, in quo nondum quisquam positus erat.
43N||19||42||270980	Ibi ergo propter parasceven Judæorum, quia juxta erat monumentum, posuerunt Jesum.
43N||20||1||270990	Una autem sabbati, Maria Magdalene venit mane, cum adhuc tenebræ essent, ad monumentum : et vidit lapidem sublatum a monumento.
43N||20||2||271000	Cucurrit ergo, et venit ad Simonem Petrum, et ad alium discipulum, quem amabat Jesus, et dicit illis : Tulerunt Dominum de monumento, et nescimus ubi posuerunt eum.
43N||20||3||271010	Exiit ergo Petrus, et ille alius discipulus, et venerunt ad monumentum.
43N||20||4||271020	Currebant autem duo simul, et ille alius discipulus præcucurrit citius Petro, et venit primus ad monumentum.
43N||20||5||271030	Et cum se inclinasset, vidit posita linteamina : non tamen introivit.
43N||20||6||271040	Venit ergo Simon Petrus sequens eum, et introivit in monumentum, et vidit linteamina posita,
43N||20||7||271050	et sudarium, quod fuerat super caput ejus, non cum linteaminibus positum, sed separatim involutum in unum locum.
43N||20||8||271060	Tunc ergo introivit et ille discipulus qui venerat primus ad monumentum : et vidit, et credidit :
43N||20||9||271070	nondum enim sciebant Scripturam, quia oportebat eum a mortuis resurgere.
43N||20||10||271080	Abierunt ergo iterum discipuli ad semetipsos.
43N||20||11||271090	Maria autem stabat ad monumentum foris, plorans. Dum ergo fleret, inclinavit se, et prospexit in monumentum :
43N||20||12||271100	et vidit duos angelos in albis sedentes, unum ad caput, et unum ad pedes, ubi positum fuerat corpus Jesu.
43N||20||13||271110	Dicunt ei illi : Mulier, quid ploras ? Dicit eis : Quia tulerunt Dominum meum : et nescio ubi posuerunt eum.
43N||20||14||271120	Hæc cum dixisset, conversa est retrorsum, et vidit Jesum stantem : et non sciebat quia Jesus est.
43N||20||15||271130	Dicit ei Jesus : Mulier, quid ploras ? quem quæris ? Illa existimans quia hortulanus esset, dicit ei : Domine, si tu sustulisti eum, dicito mihi ubi posuisti eum, et ego eum tollam.
43N||20||16||271140	Dicit ei Jesus : Maria. Conversa illa, dicit ei : Rabboni (quod dicitur Magister).
43N||20||17||271150	Dicit ei Jesus : Noli me tangere, nondum enim ascendi ad Patrem meum : vade autem ad fratres meos, et dic eis : Ascendo ad Patrem meum, et Patrem vestrum, Deum meum, et Deum vestrum.
43N||20||18||271160	Venit Maria Magdalene annuntians discipulis : Quia vidi Dominum, et hæc dixit mihi.
43N||20||19||271170	Cum ergo sero esset die illo, una sabbatorum, et fores essent clausæ, ubi erant discipuli congregati propter metum Judæorum : venit Jesus, et stetit in medio, et dixit eis : Pax vobis.
43N||20||20||271180	Et cum hoc dixisset, ostendit eis manus et latus. Gavisi sunt discipuli, viso Domino.
43N||20||21||271190	Dixit ergo eis iterum : Pax vobis. Sicut misit me Pater, et ego mitto vos.
43N||20||22||271200	Hæc cum dixisset, insufflavit, et dixit eis : Accipite Spiritum Sanctum :
43N||20||23||271210	quorum remiseritis peccata, remittuntur eis : et quorum retinueritis, retenta sunt.
43N||20||24||271220	Thomas autem unus ex duodecim, qui dicitur Didymus, non erat cum eis quando venit Jesus.
43N||20||25||271230	Dixerunt ergo ei alii discipuli : Vidimus Dominum. Ille autem dixit eis : Nisi videro in manibus ejus fixuram clavorum, et mittam digitum meum in locum clavorum, et mittam manum meam in latus ejus, non credam.
43N||20||26||271240	Et post dies octo, iterum erant discipuli ejus intus, et Thomas cum eis. Venit Jesus januis clausis, et stetit in medio, et dixit : Pax vobis.
43N||20||27||271250	Deinde dicit Thomæ : Infer digitum tuum huc, et vide manus meas, et affer manum tuam, et mitte in latus meum : et noli esse incredulus, sed fidelis.
43N||20||28||271260	Respondit Thomas, et dixit ei : Dominus meus et Deus meus.
43N||20||29||271270	Dixit ei Jesus : Quia vidisti me, Thoma, credidisti : beati qui non viderunt, et crediderunt.
43N||20||30||271280	Multa quidem et alia signa fecit Jesus in conspectu discipulorum suorum, quæ non sunt scripta in libro hoc.
43N||20||31||271290	Hæc autem scripta sunt ut credatis, quia Jesus est Christus Filius Dei : et ut credentes, vitam habeatis in nomine ejus.
43N||21||1||271300	Postea manifestavit se iterum Jesus discipulis ad mare Tiberiadis. Manifestavit autem sic :
43N||21||2||271310	erant simul Simon Petrus, et Thomas, qui dicitur Didymus, et Nathanaël, qui erat a Cana Galilææ, et filii Zebedæi, et alii ex discipulis ejus duo.
43N||21||3||271320	Dicit eis Simon Petrus : Vado piscari. Dicunt ei : Venimus et nos tecum. Et exierunt, et ascenderunt in navim : et illa nocte nihil prendiderunt.
43N||21||4||271330	Mane autem facto stetit Jesus in littore : non tamen cognoverunt discipuli quia Jesus est.
43N||21||5||271340	Dixit ergo eis Jesus : Pueri, numquid pulmentarium habetis ? Responderunt ei : Non.
43N||21||6||271350	Dicit eis : Mittite in dexteram navigii rete, et invenietis. Miserunt ergo : et jam non valebant illud trahere præ multitudine piscium.
43N||21||7||271360	Dixit ergo discipulus ille, quem diligebat Jesus, Petro : Dominus est. Simon Petrus cum audisset quia Dominus est, tunica succinxit se (erat enim nudus) et misit se in mare.
43N||21||8||271370	Alii autem discipuli navigio venerunt (non enim longe erant a terra, sed quasi cubitis ducentis), trahentes rete piscium.
43N||21||9||271380	Ut ergo descenderunt in terram, viderunt prunas positas, et piscem superpositum, et panem.
43N||21||10||271390	Dicit eis Jesus : Afferte de piscibus, quos prendidistis nunc.
43N||21||11||271400	Ascendit Simon Petrus et traxit rete in terram, plenum magnis piscibus centum quinquaginta tribus. Et cum tanti essent, non est scissum rete.
43N||21||12||271410	Dicit eis Jesus : Venite, prandete. Et nemo audebat discumbentium interrogare eum : Tu quis es ? scientes, quia Dominus est.
43N||21||13||271420	Et venit Jesus, et accipit panem, et dat eis, et piscem similiter.
43N||21||14||271430	Hoc jam tertio manifestatus est Jesus discipulis suis cum resurrexisset a mortuis.
43N||21||15||271440	Cum ergo prandissent, dicit Simoni Petro Jesus : Simon Joannis, diligis me plus his ? Dicit ei : Etiam Domine, tu scis quia amo te. Dicit ei : Pasce agnos meos.
43N||21||16||271450	Dicit ei iterum : Simon Joannis, diligis me ? Ait illi : Etiam Domine, tu scis quia amo te. Dicit ei : Pasce agnos meos.
43N||21||17||271460	Dicit ei tertio : Simon Joannis, amas me ? Contristatus est Petrus, quia dixit ei tertio : Amas me ? et dixit ei : Domine, tu omnia nosti, tu scis quia amo te. Dixit ei : Pasce oves meas.
43N||21||18||271470	Amen, amen dico tibi : cum esses junior, cingebas te, et ambulabas ubi volebas : cum autem senueris, extendes manus tuas, et alius te cinget, et ducet quo tu non vis.
43N||21||19||271480	Hoc autem dixit significans qua morte clarificaturus esset Deum. Et cum hoc dixisset, dicit ei : Sequere me.
43N||21||20||271490	Conversus Petrus vidit illum discipulum, quem diligebat Jesus, sequentem, qui et recubuit in cœna super pectus ejus, et dixit : Domine, quis est qui tradet te ?
43N||21||21||271500	Hunc ergo cum vidisset Petrus, dixit Jesu : Domine, hic autem quid ?
43N||21||22||271510	Dicit ei Jesus : Sic eum volo manere donec veniam, quid ad te ? tu me sequere.
43N||21||23||271520	Exiit ergo sermo iste inter fratres quia discipulus ille non moritur. Et non dixit ei Jesus : Non moritur, sed : Sic eum volo manere donec veniam, quid ad te ?
43N||21||24||271530	Hic est discipulus ille qui testimonium perhibet de his, et scripsit hæc : et scimus quia verum est testimonium ejus.
43N||21||25||271540	Sunt autem et alia multa quæ fecit Jesus : quæ si scribantur per singula, nec ipsum arbitror mundum capere posse eos, qui scribendi sunt, libros.
44N||1||1||271550	Primum quidem sermonem feci de omnibus, o Theophile, quæ cœpit Jesus facere, et docere
44N||1||2||271560	usque in diem, qua præcipiens Apostolis per Spiritum Sanctum, quos elegit, assumptus est :
44N||1||3||271570	quibus et præbuit seipsum vivum post passionem suam in multis argumentis, per dies quadraginta apparens eis, et loquens de regno Dei.
44N||1||4||271580	Et convescens, præcepit eis ab Jerosolymis ne discederent, sed exspectarent promissionem Patris, quam audistis (inquit) per os meum :
44N||1||5||271590	quia Joannes quidem baptizavit aqua, vos autem baptizabimini Spiritu Sancto non post multos hos dies.
44N||1||6||271600	Igitur qui convenerant, interrogabant eum, dicentes : Domine, si in tempore hoc restitues regnum Israël ?
44N||1||7||271610	Dixit autem eis : Non est vestrum nosse tempora vel momenta, quæ Pater posuit in sua potestate :
44N||1||8||271620	sed accipietis virtutem supervenientis Spiritus Sancti in vos, et eritis mihi testes in Jerusalem, et in omni Judæa, et Samaria, et usque ad ultimum terræ.
44N||1||9||271630	Et cum hæc dixisset, videntibus illis, elevatus est : et nubes suscepit eum ab oculis eorum.
44N||1||10||271640	Cumque intuerentur in cælum euntem illum, ecce duo viri astiterunt juxta illos in vestibus albis,
44N||1||11||271650	qui et dixerunt : Viri Galilæi, quid statis aspicientes in cælum ? Hic Jesus, qui assumptus est a vobis in cælum, sic veniet quemadmodum vidistis eum euntem in cælum.
44N||1||12||271660	Tunc reversi sunt Jerosolymam a monte qui vocatur Oliveti, qui est juxta Jerusalem, sabbati habens iter.
44N||1||13||271670	Et cum introissent in cœnaculum, ascenderunt ubi manebant Petrus, et Joannes, Jacobus, et Andreas, Philippus, et Thomas, Bartholomæus, et Matthæus, Jacobus Alphæi, et Simon Zelotes, et Judas Jacobi.
44N||1||14||271680	Hi omnes erant perseverantes unanimiter in oratione cum mulieribus, et Maria matre Jesu, et fratribus ejus.
44N||1||15||271690	In diebus illis exsurgens Petrus in medio fratrum dixit (erat autem turba hominum simul, fere centum viginti) :
44N||1||16||271700	Viri fratres, oportet impleri Scripturam, quam prædixit Spiritus Sanctus per os David de Juda, qui fuit dux eorum, qui comprehenderunt Jesum :
44N||1||17||271710	qui connumeratus erat in nobis, et sortitus est sortem ministerii hujus.
44N||1||18||271720	Et hic quidem possedit agrum de mercede iniquitatis, et suspensus crepuit medius : et diffusa sunt omnia viscera ejus.
44N||1||19||271730	Et notum factum est omnibus habitantibus Jerusalem, ita ut appellaretur ager ille, lingua eorum, Haceldama, hoc est, ager sanguinis.
44N||1||20||271740	Scriptum est enim in libro Psalmorum : Fiat commoratio eorum deserta, et non sit qui inhabitet in ea : et episcopatum ejus accipiat alter.
44N||1||21||271750	Oportet ergo ex his viris qui nobiscum sunt congregati in omni tempore, quo intravit et exivit inter nos Dominus Jesus,
44N||1||22||271760	incipiens a baptismate Joannis usque in diem qua assumptus est a nobis, testem resurrectionis ejus nobiscum fieri unum ex istis.
44N||1||23||271770	Et statuerunt duos, Joseph, qui vocabatur Barsabas, qui cognominatus est Justus, et Mathiam.
44N||1||24||271780	Et orantes dixerunt : Tu Domine, qui corda nosti omnium, ostende quem elegeris ex his duobus unum,
44N||1||25||271790	accipere locum ministerii hujus, et apostolatus, de quo prævaricatus est Judas ut abiret in locum suum.
44N||1||26||271800	Et dederunt sortes eis, et cecidit sors super Mathiam, et annumeratus est cum undecim Apostolis.
44N||2||1||271810	Et cum complerentur dies Pentecostes, erant omnes pariter in eodem loco :
44N||2||2||271820	et factus est repente de cælo sonus, tamquam advenientis spiritus vehementis, et replevit totam domum ubi erant sedentes.
44N||2||3||271830	Et apparuerunt illis dispertitæ linguæ tamquam ignis, seditque supra singulos eorum :
44N||2||4||271840	et repleti sunt omnes Spiritu Sancto, et cœperunt loqui variis linguis, prout Spiritus Sanctus dabat eloqui illis.
44N||2||5||271850	Erant autem in Jerusalem habitantes Judæi, viri religiosi ex omni natione, quæ sub cælo est.
44N||2||6||271860	Facta autem hac voce, convenit multitudo, et mente confusa est, quoniam audiebat unusquisque lingua sua illos loquentes.
44N||2||7||271870	Stupebant autem omnes, et mirabantur, dicentes : Nonne ecce omnes isti, qui loquuntur, Galilæi sunt,
44N||2||8||271880	et quomodo nos audivimus unusquisque linguam nostram, in qua nati sumus ?
44N||2||9||271890	Parthi, et Medi, et Ælamitæ, et qui habitant Mespotamiam, Judæam, et Cappadociam, Pontum, et Asiam,
44N||2||10||271900	Phrygiam, et Pamphyliam, Ægyptum, et partes Libyæ, quæ est circa Cyrenen, et advenæ Romani,
44N||2||11||271910	Judæi quoque, et Proselyti, Cretes, et Arabes : audivimus eos loquentes nostris linguis magnalia Dei.
44N||2||12||271920	Stupebant autem omnes, et mirabantur ad invicem, dicentes : Quidnam vult hoc esse ?
44N||2||13||271930	Alii autem irridentes dicebant : Quia musto pleni sunt isti.
44N||2||14||271940	Stans autem Petrus cum undecim, levavit vocem suam, et locutus est eis : Viri Judæi, et qui habitatis Jerusalem universi, hoc vobis notum sit, et auribus percipite verba mea.
44N||2||15||271950	Non enim, sicut vos æstimatis, hi ebrii sunt, cum sit hora diei tertia :
44N||2||16||271960	sed hoc est quod dictum est per prophetam Joël :
44N||2||17||271970	Et erit in novissimis diebus, dicit Dominus, effundam de Spiritu meo super omnem carnem : et prophetabunt filii vestri, et filiæ vestræ, et juvenes vestri visiones videbunt, et seniores vestri somnia somniabunt.
44N||2||18||271980	Et quidem super servos meos, et super ancillas meas, in diebus illis effundam de Spiritu meo, et prophetabunt :
44N||2||19||271990	et dabo prodigia in cælo sursum, et signa in terra deorsum, sanguinem, et ignem, et vaporem fumi :
44N||2||20||272000	sol convertetur in tenebras, et luna in sanguinem, antequam veniat dies Domini magnus et manifestus.
44N||2||21||272010	Et erit : omnis quicumque invocaverit nomen Domini, salvus erit.
44N||2||22||272020	Viri Israëlitæ, audite verba hæc : Jesum Nazarenum, virum approbatum a Deo in vobis, virtutibus, et prodigiis, et signis, quæ fecit Deus per illum in medio vestri, sicut et vos scitis :
44N||2||23||272030	hunc, definito consilio, et præscientia Dei traditum, per manus iniquorum affligentes interemistis :
44N||2||24||272040	quem Deus suscitavit, solutis doloribus inferni, juxta quod impossibile erat teneri illum ab eo.
44N||2||25||272050	David enim dicit in eum : Providebam Dominum in conspectu meo semper : quoniam a dextris est mihi, ne commovear :
44N||2||26||272060	propter hoc lætatum est cor meum, et exsultavit lingua mea, insuper et caro mea requiescet in spe :
44N||2||27||272070	quoniam non derelinques animam meam in inferno, nec dabis sanctum tuum videre corruptionem.
44N||2||28||272080	Notas mihi fecisti vias vitæ : et replebis me jucunditate cum facie tua.
44N||2||29||272090	Viri fratres, liceat audenter dicere ad vos de patriarcha David, quoniam defunctus est, et sepultus : et sepulchrum ejus est apud nos usque in hodiernum diem.
44N||2||30||272100	Propheta igitur cum esset, et sciret quia jurejurando jurasset illi Deus de fructu lumbi ejus sedere super sedem ejus :
44N||2||31||272110	providens locutus est de resurrectione Christi, quia neque derelictus est in inferno, neque caro ejus vidit corruptionem.
44N||2||32||272120	Hunc Jesum resuscitavit Deus, cujus omnes nos testes sumus.
44N||2||33||272130	Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis, et auditis.
44N||2||34||272140	Non enim David ascendit in cælum : dixit autem ipse : Dixit Dominus Domino meo : Sede a dextris meis
44N||2||35||272150	donec ponam inimicos tuos scabellum pedum tuorum.
44N||2||36||272160	Certissime sciat ergo omnis domus Israël, quia et Dominum eum, et Christum fecit Deus, hunc Jesum, quem vos crucifixistis.
44N||2||37||272170	His autem auditis, compuncti sunt corde, et dixerunt ad Petrum, et ad reliquos Apostolos : Quid faciemus, viri fratres ?
44N||2||38||272180	Petrus vero ad illos : Pœnitentiam, inquit, agite, et baptizetur unusquisque vestrum in nomine Jesu Christi in remissionem peccatorum vestrorum : et accipietis donum Spiritus Sancti.
44N||2||39||272190	Vobis enim est repromissio, et filiis vestris, et omnibus qui longe sunt, quoscumque advocaverit Dominus Deus noster.
44N||2||40||272200	Aliis etiam verbis plurimis testificatus est, et exhortabatur eos, dicens : Salvamini a generatione ista prava.
44N||2||41||272210	Qui ergo receperunt sermonem ejus, baptizati sunt : et appositæ sunt in die illa animæ circiter tria millia.
44N||2||42||272220	Erant autem perseverantes in doctrina Apostolorum, et communicatione fractionis panis, et orationibus.
44N||2||43||272230	Fiebat autem omni animæ timor : multa quoque prodigia et signa per Apostolos in Jerusalem fiebant, et metus erat magnus in universis.
44N||2||44||272240	Omnes etiam qui credebant, erant pariter, et habebant omnia communia.
44N||2||45||272250	Possessiones et substantias vendebant, et dividebant illa omnibus, prout cuique opus erat.
44N||2||46||272260	Quotidie quoque perdurantes unanimiter in templo, et frangentes circa domos panem, sumebant cibum cum exsultatione, et simplicitate cordis,
44N||2||47||272270	collaudantes Deum et habentes gratiam ad omnem plebem. Dominus autem augebat qui salvi fierent quotidie in idipsum.
44N||3||1||272280	Petrus autem et Joannes ascendebant in templum ad horam orationis nonam.
44N||3||2||272290	Et quidam vir, qui erat claudus ex utero matris suæ, bajulabatur : quem ponebant quotidie ad portam templi, quæ dicitur Speciosa, ut peteret eleemosynam ab introëuntibus in templum.
44N||3||3||272300	Is cum vidisset Petrum et Joannem incipientes introire in templum, rogabat ut eleemosynam acciperet.
44N||3||4||272310	Intuens autem in eum Petrus cum Joanne, dixit : Respice in nos.
44N||3||5||272320	At ille intendebat in eos, sperans se aliquid accepturum ab eis.
44N||3||6||272330	Petrus autem dixit : Argentum et aurum non est mihi : quod autem habeo, hoc tibi do : in nomine Jesu Christi Nazareni surge, et ambula.
44N||3||7||272340	Et apprehensa manu ejus dextera, allevavit eum, et protinus consolidatæ sunt bases ejus et plantæ.
44N||3||8||272350	Et exiliens stetit, et ambulabat : et intravit cum illis in templum ambulans, et exiliens, et laudans Deum.
44N||3||9||272360	Et vidit omnis populus eum ambulantem, et laudantem Deum.
44N||3||10||272370	Cognoscebant autem illum, quod ipse erat, qui ad eleemosynam sedebat ad Speciosam portam templi : et impleti sunt stupore et extasi in eo quod contingerat illi.
44N||3||11||272380	Cum teneret autem Petrum et Joannem, cucurrit omnis populus ad eos ad porticum quæ appellatur Salomonis, stupentes.
44N||3||12||272390	Videns autem Petrus, respondit ad populum : Viri Israëlitæ, quid miramini in hoc, aut nos quid intuemini, quasi nostra virtute aut potestate fecerimus hunc ambulare ?
44N||3||13||272400	Deus Abraham, et Deus Isaac, et Deus Jacob, Deus patrum nostrorum glorificavit filium suum Jesum, quem vos quidem tradidistis, et negastis ante faciem Pilati, judicante illo dimitti.
44N||3||14||272410	Vos autem sanctum et justum negastis, et petistis virum homicidam donari vobis :
44N||3||15||272420	auctorem vero vitæ interfecistis, quem Deus suscitavit a mortuis, cujus nos testes sumus.
44N||3||16||272430	Et in fide nominis ejus, hunc, quem vos vidistis, et nostis, confirmavit nomen ejus : et fides, quæ per eum est, dedit integram sanitatem istam in conspectu omnium vestrum.
44N||3||17||272440	Et nunc, fratres, scio quia per ignorantiam fecistis, sicut et principes vestri.
44N||3||18||272450	Deus autem, quæ prænuntiavit per os omnium prophetarum, pati Christum suum, sic implevit.
44N||3||19||272460	Pœnitemini igitur, et convertimini ut deleantur peccata vestra :
44N||3||20||272470	ut cum venerint tempora refrigerii a conspectu Domini, et miserit eum qui prædicatus est vobis, Jesum Christum,
44N||3||21||272480	quem oportet quidem cælum suscipere usque in tempora restitutionis omnium, quæ locutus est Deus per os sanctorum suorum a sæculo prophetarum.
44N||3||22||272490	Moyses quidem dixit : Quoniam prophetam suscitabit vobis Dominus Deus vester de fratribus vestris, tamquam me, ipsum audietis juxta omnia quæcumque locutus fuerit vobis.
44N||3||23||272500	Erit autem : omnis anima, quæ non audierit prophetam illum, exterminabitur de plebe.
44N||3||24||272510	Et omnes prophetæ a Samuel, et deinceps, qui locuti sunt, annuntiaverunt dies istos.
44N||3||25||272520	Vos estis filii prophetarum et testamenti, quod disposuit Deus ad patres nostros, dicens ad Abraham : Et in semine tuo benedicentur omnes familiæ terræ.
44N||3||26||272530	Vobis primum Deus suscitans filium suum, misit eum benedicentem vobis : ut convertat se unusquisque a nequitia sua.
44N||4||1||272540	Loquentibus autem illis ad populum, supervenerunt sacerdotes, et magistratus templi, et sadducæi,
44N||4||2||272550	dolentes quod docerent populum, et annuntiarent in Jesu resurrectionem ex mortuis :
44N||4||3||272560	et injecerunt in eos manus, et posuerunt eos in custodiam in crastinum : erat enim jam vespera.
44N||4||4||272570	Multi autem eorum, qui audierant verbum, crediderunt : et factus est numerus virorum quinque millia.
44N||4||5||272580	Factum est autem in crastinum, ut congregarentur principes eorum, et seniores, et scribæ in Jerusalem.
44N||4||6||272590	Et Annas princeps sacerdotum, et Caiphas, et Joannes, et Alexander, et quotquot erant de genere sacerdotali.
44N||4||7||272600	Et statuentes eos in medio, interrogabant : In qua virtute, aut in quo nomine fecistis hoc vos ?
44N||4||8||272610	Tunc repletus Spiritu Sancto Petrus, dixit ad eos : Principes populi, et seniores, audite :
44N||4||9||272620	si nos hodie dijudicamur in benefacto hominis infirmi, in quo iste salvus factus est,
44N||4||10||272630	notum sit omnibus vobis, et omni plebi Israël : quia in nomine Domini nostri Jesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus.
44N||4||11||272640	Hic est lapis qui reprobatus est a vobis ædificantibus, qui factus est in caput anguli :
44N||4||12||272650	et non est in alio aliquo salus. Nec enim aliud nomen est sub cælo datum hominibus, in quo oporteat nos salvos fieri.
44N||4||13||272660	Videntes autem Petri constantiam, et Joannis, comperto quod homines essent sine litteris, et idiotæ, admirabantur, et cognoscebant eos quoniam cum Jesu fuerant :
44N||4||14||272670	hominem quoque videntes stantem cum eis, qui curatus fuerat, nihil poterant contradicere.
44N||4||15||272680	Jusserunt autem eos foras extra concilium secedere : et conferebant ad invicem,
44N||4||16||272690	dicentes : Quid faciemus hominibus istis ? quoniam quidem notum signum factum est per eos, omnibus habitantibus Jerusalem : manifestum est, et non possumus negare.
44N||4||17||272700	Sed ne amplius divulgetur in populum, comminemur eis, ne ultra loquantur in nomine hoc ulli hominum.
44N||4||18||272710	Et vocantes eos, denuntiaverunt ne omnino loquerentur, neque docerent in nomine Jesu.
44N||4||19||272720	Petrus vero et Joannes respondentes, dixerunt ad eos : Si justum est in conspectu Dei, vos potius audire quam Deum, judicate.
44N||4||20||272730	Non enim possumus quæ vidimus et audivimus non loqui.
44N||4||21||272740	At illi comminantes dimiserunt eos : non invenientes quomodo punirent eos propter populum, quia omnes clarificabant id quod factum fuerat in eo quod acciderat.
44N||4||22||272750	Annorum enim erat amplius quadraginta homo, in quo factum fuerat signum istud sanitatis.
44N||4||23||272760	Dimissi autem venerunt ad suos, et annuntiaverunt eis quanta ad eos principes sacerdotum et seniores dixissent.
44N||4||24||272770	Qui cum audissent, unanimiter levaverunt vocem ad Deum, et dixerunt : Domine, tu es qui fecisti cælum et terram, mare et omnia quæ in eis sunt :
44N||4||25||272780	qui Spiritu Sancto per os patris nostri David, pueri tui, dixisti : Quare fremuerunt gentes, et populi meditati sunt inania ?
44N||4||26||272790	Astiterunt reges terræ, et principes convenerunt in unum adversus Dominum, et adversus Christum ejus ?
44N||4||27||272800	Convenerunt enim vere in civitate ista adversus sanctum puerum tuum Jesum, quem unxisti, Herodes, et Pontius Pilatus, cum gentibus, et populis Israël,
44N||4||28||272810	facere quæ manus tua et consilium tuum decreverunt fieri.
44N||4||29||272820	Et nunc, Domine, respice in minas eorum, et da servis tuis cum omni fiducia loqui verbum tuum,
44N||4||30||272830	in eo quod manum tuam extendas ad sanitates, et signa, et prodigia fieri per nomen sancti filii tui Jesu.
44N||4||31||272840	Et cum orassent, motus est locus in quo erant congregati : et repleti sunt omnes Spiritu Sancto, et loquebantur verbum Dei cum fiducia.
44N||4||32||272850	Multitudinis autem credentium erat cor unum, et anima una : nec quisquam eorum quæ possidebat, aliquid suum esse dicebat, sed erant illis omnia communia.
44N||4||33||272860	Et virtute magna reddebant Apostoli testimonium resurrectionis Jesu Christi Domini nostri : et gratia magna erat in omnibus illis.
44N||4||34||272870	Neque enim quisquam egens erat inter illos. Quotquot enim possessores agrorum aut domorum erant, vendentes afferebant pretia eorum quæ vendebant,
44N||4||35||272880	et ponebant ante pedes Apostolorum. Dividebatur autem singulis prout cuique opus erat.
44N||4||36||272890	Joseph autem, qui cognominatus est Barnabas ab Apostolis (quod est interpretatum Filius consolationis), Levites, Cyprius genere,
44N||4||37||272900	cum haberet agrum, vendidit eum, et attulit pretium, et posuit ante pedes Apostolorum.
44N||5||1||272910	Vir autem quidam nomine Ananias, cum Saphira uxore suo vendidit agrum,
44N||5||2||272920	et fraudavit de pretio agri, conscia uxore sua : et afferens partem quamdam, ad pedes Apostolorum posuit.
44N||5||3||272930	Dixit autem Petrus : Anania, cur tentavit Satanas cor tuum, mentiri te Spiritui Sancto, et fraudare de pretio agri ?
44N||5||4||272940	Nonne manens tibi manebat, et venundatum in tua erat potestate ? Quare posuisti in corde tuo hanc rem ? Non es mentitus hominibus, sed Deo.
44N||5||5||272950	Audiens autem Ananias hæc verba, cecidit, et expiravit. Et factus est timor magnus super omnes qui audierunt.
44N||5||6||272960	Surgentes autem juvenes amoverunt eum, et efferentes sepelierunt.
44N||5||7||272970	Factum est autem quasi horarum trium spatium, et uxor ipsius, nesciens quod factum fuerat, introivit.
44N||5||8||272980	Dixit autem ei Petrus : Dic mihi mulier, si tanti agrum vendidistis ? At illa dixit : Etiam tanti.
44N||5||9||272990	Petrus autem ad eam : Quid utique convenit vobis tentare Spiritum Domini ? Ecce pedes eorum qui sepelierunt virum tuum ad ostium, et efferent te.
44N||5||10||273000	Confestim cecidit ante pedes ejus, et expiravit. Intrantes autem juvenes invenerunt illam mortuam : et extulerunt, et sepelierunt ad virum suum.
44N||5||11||273010	Et factus est timor magnus in universa ecclesia, et in omnes qui audierunt hæc.
44N||5||12||273020	Per manus autem Apostolorum fiebant signa et prodigia multa in plebe. Et erant unanimiter omnes in porticu Salomonis.
44N||5||13||273030	Ceterorum autem nemo audebat se conjungere illis : sed magnificabat eos populus.
44N||5||14||273040	Magis autem augebatur credentium in Domino multitudo virorum ac mulierum,
44N||5||15||273050	ita ut in plateas ejicerent infirmos, et ponerent in lectulis et grabatis, ut, veniente Petro, saltem umbra illius obumbraret quemquam illorum, et liberarentur ab infirmitatibus suis.
44N||5||16||273060	Concurrebat autem et multitudo vicinarum civitatum Jerusalem, afferentes ægros, et vexatos a spiritibus immundis : qui curabantur omnes.
44N||5||17||273070	Exsurgens autem princeps sacerdotum, et omnes qui cum illo erant (quæ est hæresis sadducæorum), repleti sunt zelo :
44N||5||18||273080	et injecerunt manus in Apostolos, et posuerunt eos in custodia publica.
44N||5||19||273090	Angelus autem Domini per noctem aperiens januas carceris, et educens eos, dixit :
44N||5||20||273100	Ite, et stantes loquimini in templo plebi omnia verba vitæ hujus.
44N||5||21||273110	Qui cum audissent, intraverunt diluculo in templum, et docebant. Adveniens autem princeps sacerdotum, et qui cum eo erant, convocaverunt concilium, et omnes seniores filiorum Israël : et miserunt ad carcerem ut adducerentur.
44N||5||22||273120	Cum autem venissent ministri, et aperto carcere non invenissent illos, reversi nuntiaverunt,
44N||5||23||273130	dicentes : Carcerem quidem invenimus clausum cum omni diligentia, et custodes stantes ante januas : aperientes autem neminem intus invenimus.
44N||5||24||273140	Ut autem audierunt hos sermones magistratus templi et principes sacerdotum, ambigebant de illis quidnam fieret.
44N||5||25||273150	Adveniens autem quidam nuntiavit eis : Quia ecce viri, quos posuistis in carcerem, sunt in templo stantes, et docentes populum.
44N||5||26||273160	Tunc abiit magistratus cum ministris, et adduxit illos sine vi : timebant enim populum ne lapidarentur.
44N||5||27||273170	Et cum adduxissent illos, statuerunt in concilio : et interrogavit eos princeps sacerdotum,
44N||5||28||273180	dicens : Præcipiendo præcepimus vobis ne doceretis in nomine isto : et ecce replestis Jerusalem doctrina vestra : et vultis inducere super nos sanguinem hominis istius.
44N||5||29||273190	Respondens autem Petrus, et Apostoli, dixerunt : Obedire oportet Deo magis quam hominibus.
44N||5||30||273200	Deus patrum nostrorum suscitavit Jesum, quem vos interemistis, suspendentes in ligno.
44N||5||31||273210	Hunc principem et salvatorem Deus exaltavit dextera sua ad dandam pœnitentiam Israëli, et remissionem peccatorum :
44N||5||32||273220	et nos sumus testes horum verborum, et Spiritus Sanctus, quem dedit Deus omnibus obedientibus sibi.
44N||5||33||273230	Hæc cum audissent, dissecabantur, et cogitabant interficere illos.
44N||5||34||273240	Surgens autem quidam in concilio pharisæus, nomine Gamaliel, legisdoctor, honorabilis universæ plebi, jussit foras ad breve homines fieri,
44N||5||35||273250	dixitque ad illos : Viri Israëlitæ, attendite vobis super hominibus istis quid acturi sitis.
44N||5||36||273260	Ante hos enim dies extitit Theodas, dicens se esse aliquem, cui consensit numerus virorum circiter quadringentorum : qui occisus est : et omnes qui credebant ei, dissipati sunt, et redacti ad nihilum.
44N||5||37||273270	Post hunc extitit Judas Galilæus in diebus professionis, et avertit populum post se, et ipse periit : et omnes quotquot consenserunt ei, dispersi sunt.
44N||5||38||273280	Et nunc itaque dico vobis, discedite ab hominibus istis, et sinite illos : quoniam si est ex hominibus consilium hoc, aut opus, dissolvetur :
44N||5||39||273290	si vero ex Deo est, non poteritis dissolvere illud, ne forte et Deo repugnare inveniamini. Consenserunt autem illi.
44N||5||40||273300	Et convocantes Apostolos, cæsis denuntiaverunt ne omnino loquerentur in nomine Jesu, et dimiserunt eos.
44N||5||41||273310	Et illi quidem ibant gaudentes a conspectu concilii, quoniam digni habiti sunt pro nomine Jesu contumeliam pati.
44N||5||42||273320	Omni autem die non cessabant in templo, et circa domos docentes, et evangelizantes Christum Jesum.
44N||6||1||273330	In diebus illis, crescente numero discipulorum, factum est murmur Græcorum adversus Hebræos, eo quod despicerentur in ministerio quotidiano viduæ eorum.
44N||6||2||273340	Convocantes autem duodecim multitudinem discipulorum, dixerunt : Non est æquum nos derelinquere verbum Dei, et ministrare mensis.
44N||6||3||273350	Considerate ergo fratres, viros ex vobis boni testimonii septem, plenos Spiritu Sancto, et sapientia, quos constituamus super hoc opus.
44N||6||4||273360	Nos vero orationi, et ministerio verbi instantes erimus.
44N||6||5||273370	Et placuit sermo coram omni multitudine. Et elegerunt Stephanum, virum plenum fide, et Spiritu Sancto, et Philippum, et Prochorum, et Nicanorem, et Timonem, et Parmenam, et Nicolaum advenam Antiochenum.
44N||6||6||273380	Hos statuerunt ante conspectum Apostolorum : et orantes imposuerunt eis manus.
44N||6||7||273390	Et verbum Domini crescebat, et multiplicabatur numerus discipulorum in Jerusalem valde : multa etiam turba sacerdotum obediebat fidei.
44N||6||8||273400	Stephanus autem plenus gratia et fortitudine, faciebat prodigia et signa magna in populo.
44N||6||9||273410	Surrexerunt autem quidam de synagoga, quæ appellatur Libertinorum, et Cyrenensium, et Alexandrinorum, et eorum qui erant a Cilicia, et Asia, disputantes cum Stephano :
44N||6||10||273420	et non poterant resistere sapientiæ, et Spiritui, qui loquebatur.
44N||6||11||273430	Tunc summiserunt viros, qui dicerent se audivisse eum dicentem verba blasphemiæ in Moysen et in Deum.
44N||6||12||273440	Commoverunt itaque plebem, et seniores, et scribas : et concurrentes rapuerunt eum, et adduxerunt in concilium,
44N||6||13||273450	et statuerunt falsos testes, qui dicerent : Homo iste non cessat loqui verba adversus locum sanctum, et legem :
44N||6||14||273460	audivimus enim eum dicentem : quoniam Jesus Nazarenus hic destruet locum istum, et mutabit traditiones, quas tradidit nobis Moyses.
44N||6||15||273470	Et intuentes eum omnes qui sedebant in concilio, viderunt faciem ejus tamquam faciem angeli.
44N||7||1||273480	Dixit autem princeps sacerdotum : Si hæc ita se habent ?
44N||7||2||273490	Qui ait : Viri fratres et patres, audite : Deus gloriæ apparuit patri nostro Abrahæ cum esset in Mesopotamia, prius quam moraretur in Charan,
44N||7||3||273500	et dixit ad illum : Exi de terra tua, et de cognatione tua, et veni in terram quam monstravero tibi.
44N||7||4||273510	Tunc exiit de terra Chaldæorum, et habitavit in Charan. Et inde, postquam mortuus est pater ejus, transtulit illum in terram istam, in qua nunc vos habitatis.
44N||7||5||273520	Et non dedit illi hæreditatem in ea, nec passum pedis : sed repromisit dare illi eam in possessionem, et semini ejus post ipsum, cum non haberet filium.
44N||7||6||273530	Locutus est autem ei Deus : Quia erit semen ejus accola in terra aliena, et servituti eos subjicient, et male tractabunt eos annis quadringentis :
44N||7||7||273540	et gentem cui servierint, judicabo ego, dixit Dominus : et post hæc exibunt, et servient mihi in loco isto.
44N||7||8||273550	Et dedit illi testamentum circumcisionis : et sic genuit Isaac, et circumcidit eum die octavo : et Isaac, Jacob : et Jacob, duodecim patriarchas.
44N||7||9||273560	Et patriarchæ æmulantes, Joseph vendiderunt in Ægyptum, et erat Deus cum eo :
44N||7||10||273570	et eripuit eum ex omnibus tribulationibus ejus : et dedit ei gratiam et sapientiam in conspectu pharaonis regis Ægypti, et constituit eum præpositum super Ægyptum, et super omnem domum suam.
44N||7||11||273580	Venit autem fames in universam Ægyptum, et Chanaan, et tribulatio magna : et non inveniebant cibos patres nostri.
44N||7||12||273590	Cum audisset autem Jacob esse frumentum in Ægypto, misit patres nostros primum :
44N||7||13||273600	et in secundo cognitus est Joseph a fratribus suis, et manifestatum est Pharaoni genus ejus.
44N||7||14||273610	Mittens autem Joseph accersivit Jacob patrem suum, et omnem cognationem suam in animabus septuaginta quinque.
44N||7||15||273620	Et descendit Jacob in Ægyptum : et defunctus est ipse, et patres nostri.
44N||7||16||273630	Et translati sunt in Sichem, et positi sunt in sepulchro, quod emit Abraham pretio argenti a filiis Hemor filii Sichem.
44N||7||17||273640	Cum autem appropinquaret tempus promissionis, quam confessus erat Deus Abrahæ, crevit populus, et multiplicatus est in Ægypto,
44N||7||18||273650	quoadusque surrexit alius rex in Ægypto, qui non sciebat Joseph.
44N||7||19||273660	Hic circumveniens genus nostrum, afflixit patres nostros ut exponerent infantes suos, ne vivificarentur.
44N||7||20||273670	Eodem tempore natus est Moyses et fuit gratus Deo, qui nutritus est tribus mensibus in domo patris sui.
44N||7||21||273680	Exposito autem illo, sustulit eum filia Pharaonis, et nutrivit eum sibi in filium.
44N||7||22||273690	Et eruditus est Moyses omni sapientia Ægyptiorum, et erat potens in verbis, et in operibus suis.
44N||7||23||273700	Cum autem impleretur ei quadraginta annorum tempus, ascendit in cor ejus ut visitaret fratres suos filios Israël.
44N||7||24||273710	Et cum vidisset quemdam injuriam patientem, vindicavit illum, et fecit ultionem ei qui injuriam sustinebat, percusso Ægyptio.
44N||7||25||273720	Existimabat autem intelligere fratres, quoniam Deus per manum ipsius daret salutem illis : at illi non intellexerunt.
44N||7||26||273730	Sequenti vero die apparuit illis litigantibus : et reconciliabat eos in pace, dicens : Viri, fratres estis, ut quid nocetis alterutrum ?
44N||7||27||273740	Qui autem injuriam faciebat proximo, repulit eum, dicens : Quis te constituit principem et judicem super nos ?
44N||7||28||273750	Numquid interficere me tu vis, quemadmodum interfecisti heri Ægyptium ?
44N||7||29||273760	Fugit autem Moyses in verbo isto : et factus est advena in terra Madian, ubi generavit filios duos.
44N||7||30||273770	Et expletis annis quadraginta, apparuit illi in deserto montis Sina angelus in igne flammæ rubi.
44N||7||31||273780	Moyses autem videns, admiratus est visum. Et accedente illo ut consideraret, facta est ad eum vox Domini, dicens :
44N||7||32||273790	Ego sum Deus patrum tuorum, Deus Abraham, Deus Isaac, et Deus Jacob. Tremefactus autem Moyses, non audebat considerare.
44N||7||33||273800	Dixit autem illi Dominus : Solve calceamentum pedum tuorum : locus enim in quo stas, terra sancta est.
44N||7||34||273810	Videns vidi afflictionem populi mei, qui est in Ægypto, et gemitum eorum audivi, et descendi liberare eos. Et nunc veni, et mittam te in Ægyptum.
44N||7||35||273820	Hunc Moysen, quem negaverunt, dicentes : Quis te constituit principem et judicem ? hunc Deus principem et redemptorem misit, cum manu angeli qui apparuit illi in rubo.
44N||7||36||273830	Hic eduxit illos faciens prodigia, et signa in terra Ægypti, et in rubro mari, et in deserto annis quadraginta.
44N||7||37||273840	Hic est Moyses, qui dixit filiis Israël : Prophetam suscitabit vobis Deus de fratribus vestris, tamquam me, ipsum audietis.
44N||7||38||273850	Hic est qui fuit in ecclesia in solitudine cum angelo, qui loquebatur ei in monte Sina, et cum patribus nostris : qui accepit verba vitæ dare nobis.
44N||7||39||273860	Cui noluerunt obedire patres nostri : sed repulerunt, et aversi sunt cordibus suis in Ægyptum,
44N||7||40||273870	dicentes ad Aaron : Fac nobis deos, qui præcedant nos : Moyses enim hic, qui eduxit nos de terra Ægypti, nescimus quid factum sit ei.
44N||7||41||273880	Et vitulum fecerunt in diebus illis, et obtulerunt hostiam simulacro, et lætabantur in operibus manuum suarum.
44N||7||42||273890	Convertit autem Deus, et tradidit eos servire militiæ cæli, sicut scriptum est in libro prophetarum : Numquid victimas et hostias obtulistis mihi annis quadraginta in deserto, domus Israël ?
44N||7||43||273900	Et suscepistis tabernaculum Moloch, et sidus Dei vestri Rempham, figuras quas fecistis adorare eas et transferam vos trans Babylonem.
44N||7||44||273910	Tabernaculum testimonii fui cum patribus nostris in deserto, sicut disposuit illis Deus, loquens ad Moysen, ut faceret illud secundum formam quam viderat.
44N||7||45||273920	Quod et induxerunt, suscipientes patres nostri cum Jesu in possessionem gentium, quas expulit Deus a facie patrum nostrorum, usque in diebus David,
44N||7||46||273930	qui invenit gratiam ante Deum, et petiit ut inveniret tabernaculum Deo Jacob.
44N||7||47||273940	Salomon autem ædificavit illi domum.
44N||7||48||273950	Sed non Excelsus in manufactis habitat, sicut propheta dicit :
44N||7||49||273960	Cælum mihi sedes est : terra autem scabellum pedum meorum. Quam domum ædificabitis mihi, dicit Dominus ? aut quis locus requietionis meæ est ?
44N||7||50||273970	Nonne manus mea fecit hæc omnia ?
44N||7||51||273980	Dura cervice, et incircumcisis cordibus, et auribus, vos semper Spiritui Sancto resistitis ; sicut patres vestri, ita et vos.
44N||7||52||273990	Quem prophetarum non sunt persecuti patres vestri ? Et occiderunt eos qui prænuntiabant de adventu Justi, cujus vos nunc proditores et homicidæ fuistis :
44N||7||53||274000	qui accepistis legem in dispositione angelorum, et non custodistis.
44N||7||54||274010	Audientes autem hæc dissecabantur cordibus suis, et stridebant dentibus in eum.
44N||7||55||274020	Cum autem esset plenus Spiritu Sancto, intendens in cælum, vidit gloriam Dei, et Jesum stantem a dextris Dei. Et ait : Ecce video cælos apertos, et Filium hominis stantem a dextris Dei.
44N||7||56||274030	Exclamantes autem voce magna continuerunt aures suas, et impetum fecerunt unanimiter in eum.
44N||7||57||274040	Et ejicientes eum extra civitatem lapidabant : et testes deposuerunt vestimenta sua secus pedes adolescentis qui vocabatur Saulus.
44N||7||58||274050	Et lapidabant Stephanum invocantem, et dicentem : Domine Jesu, suscipe spiritum meum.
44N||7||59||274060	Positis autem genibus, clamavit voce magna, dicens : Domine, ne statuas illis hoc peccatum. Et cum hoc dixisset, obdormivit in Domino. Saulus autem erat consentiens neci ejus.
44N||8||1||274070	Facta est autem in illa die persecutio magna in ecclesia, quæ erat Jerosolymis, et omnes dispersi sunt per regiones Judææ et Samariæ præter Apostolos.
44N||8||2||274080	Curaverunt autem Stephanum viri timorati, et fecerunt planctum magnum super eum.
44N||8||3||274090	Saulus autem devastabat ecclesiam per domos intrans, et trahens viros ac mulieres tradebat in custodiam.
44N||8||4||274100	Igitur qui dispersi erant pertransibant, evangelizantes verbum Dei.
44N||8||5||274110	Philippus autem descendens in civitatem Samariæ, prædicabant illis Christum.
44N||8||6||274120	Intendebant autem turbæ his quæ a Philippo dicebantur unanimiter audientes, et videntes signa quæ faciebat.
44N||8||7||274130	Multi enim eorum qui habebant spiritus immundos, clamantes voce magna exibant. Multi autem paralytici et claudi curati sunt.
44N||8||8||274140	Factum est ergo gaudium magnum in illa civitate.
44N||8||9||274150	Vir autem quidam nomine Simon, qui ante fuerat in civitate magnus, seducens gentem Samariæ, dicens se esse aliquem magnum :
44N||8||10||274160	cui auscultabant omnes a minimo usque ad maximum, dicentes : Hic est virtus Dei, quæ vocatur magna.
44N||8||11||274170	Attendebant autem eum : propter quod multo tempore magiis suis dementasset eos.
44N||8||12||274180	Cum vero credidissent Philippo evangelizanti de regno Dei, in nomine Jesu Christi baptizabantur viri ac mulieres.
44N||8||13||274190	Tunc Simon et ipse credidit : et cum baptizatus esset, adhærebat Philippo. Videns etiam signa et virtutes maximas fieri, stupens admirabatur.
44N||8||14||274200	Cum autem audissent Apostoli, qui erant Jerosolymis, quod recepisset Samaria verbum Dei, miserunt ad eos Petrum et Joannem.
44N||8||15||274210	Qui cum venissent, oraverunt pro ipsis ut acciperent Spiritum Sanctum :
44N||8||16||274220	nondum enim in quemquam illorum venerat, sed baptizati tantum erant in nomine Domini Jesu.
44N||8||17||274230	Tunc imponebant manus super illos, et accipiebant Spiritum Sanctum.
44N||8||18||274240	Cum vidisset autem Simon quia per impositionem manus Apostolorum daretur Spiritus Sanctus, obtulit eis pecuniam,
44N||8||19||274250	dicens : Date et mihi hanc potestatem, ut cuicumque imposuero manus, accipiat Spiritum Sanctum. Petrus autem dixit ad eum :
44N||8||20||274260	Pecunia tua tecum sit in perditionem : quoniam donum Dei existimasti pecunia possideri.
44N||8||21||274270	Non est tibi pars, neque sors in sermone isto ; cor enim tuum non est rectum coram Deo.
44N||8||22||274280	Pœnitentiam itaque age ab hac nequitia tua : et roga Deum, si forte remittatur tibi hæc cogitatio cordis tui.
44N||8||23||274290	In felle enim amaritudinis, et obligatione iniquitatis video te esse.
44N||8||24||274300	Respondens autem Simon, dixit : Precamini vos pro me ad Dominum, ut nihil veniat super me horum quæ dixistis.
44N||8||25||274310	Et illi quidem testificati, et locuti verbum Domini, redibant Jerosolymam, et multis regionibus Samaritanorum evangelizabant.
44N||8||26||274320	Angelus autem Domini locutus est ad Philippum, dicens : Surge, et vade contra meridianum, ad viam quæ descendit ab Jerusalem in Gazam : hæc est deserta.
44N||8||27||274330	Et surgens abiit. Et ecce vir Æthiops, eunuchus, potens Candacis reginæ Æthiopum, qui erat super omnes gazas ejus, venerat adorare in Jerusalem :
44N||8||28||274340	et revertebatur sedens super currum suum, legensque Isaiam prophetam.
44N||8||29||274350	Dixit autem Spiritus Philippo : Accede, et adjunge te ad currum istum.
44N||8||30||274360	Accurrens autem Philippus, audivit eum legentem Isaiam prophetam, et dixit : Putasne intelligis quæ legis ?
44N||8||31||274370	Qui ait : Et quomodo possum, si non aliquis ostenderit mihi ? Rogavitque Philippum ut ascenderet, et sederet secum.
44N||8||32||274380	Locus autem Scripturæ, quem legebat, erat hic : Tamquam ovis ad occisionem ductus est : et sicus agnus coram tondente se, sine voce, sic non aperuit os suum.
44N||8||33||274390	In humilitate judicium ejus sublatum est. Generationem ejus quis enarrabit, quoniam tolletur de terra vita ejus ?
44N||8||34||274400	Respondens autem eunuchus Philippo, dixit : Obsecro te, de quo propheta dicit hoc ? de se, an de alio aliquo ?
44N||8||35||274410	Aperiens autem Philippus os suum, et incipiens a Scriptura ista, evangelizavit illi Jesum.
44N||8||36||274420	Et dum irent per viam, venerunt ad quamdam aquam : et ait eunuchus : Ecce aqua, quid prohibet me baptizari ?
44N||8||37||274430	Dixit autem Philippus : Si credis ex toto corde, licet. Et respondens ait : Credo Filium Dei esse Jesum Christum.
44N||8||38||274440	Et jussit stare currum : et descenderunt uterque in aquam, Philippus et eunuchus, et baptizavit eum.
44N||8||39||274450	Cum autem ascendissent de aqua, Spiritus Domini rapuit Philippum, et amplius non vidit eum eunuchus. Ibat autem per viam suam gaudens.
44N||8||40||274460	Philippus autem inventus est in Azoto, et pertransiens evangelizabat civitatibus cunctis, donec veniret Cæsaream.
44N||9||1||274470	Saulus autem adhuc spirans minarum, et cædis in discipulos Domini, accessit ad principem sacerdotum,
44N||9||2||274480	et petiit ab eo epistolas in Damascum ad synagogas : ut si quos invenisset hujus viæ viros, ac mulieres, vinctos perduceret in Jerusalem.
44N||9||3||274490	Et cum iter faceret, contigit ut appropinquaret Damasco : et subito circumfulsit eum lux de cælo.
44N||9||4||274500	Et cadens in terram audivit vocem dicentem sibi : Saule, Saule, quid me persequeris ?
44N||9||5||274510	Qui dixit : Quis es Domine ? Et ille : Ego sum Jesus, quem tu persequeris : durum est tibi contra stimulum calcitrare.
44N||9||6||274520	Et tremens ac stupens dixit : Domine, quid me vis facere ?
44N||9||7||274530	Et Dominus ad eum : Surge, et ingredere civitatem, et ibi dicetur tibi quid te oporteat facere. Viri autem illi, qui comitabantur cum eo, stabant stupefacti, audientes quidem vocem, neminem autem videntes.
44N||9||8||274540	Surrexit autem Saulus de terra, apertisque oculis nihil videbat. Ad manus autem illum trahentes, introduxerunt Damascum.
44N||9||9||274550	Et erat ibi tribus diebus non videns, et non manducavit, neque bibit.
44N||9||10||274560	Erat autem quidam discipulus Damasci, nomine Ananias : et dixit ad illum in visu Dominus : Anania. At ille ait : Ecce ego, Domine.
44N||9||11||274570	Et Dominus ad eum : Surge, et vade in vicum qui vocatur Rectus : et quære in domo Judæ Saulum nomine Tarsensem : ecce enim orat.
44N||9||12||274580	(Et vidit virum Ananiam nomine, introëuntem, et imponentem sibi manus ut visum recipiat.)
44N||9||13||274590	Respondit autem Ananias : Domine, audivi a multis de viro hoc, quanta mala fecerit sanctis tuis in Jerusalem :
44N||9||14||274600	et hic habet potestatem a principibus sacerdotum alligandi omnes qui invocant nomen tuum.
44N||9||15||274610	Dixit autem ad eum Dominus : Vade, quoniam vas electionis est mihi iste, ut portet nomen meum coram gentibus, et regibus, et filiis Israël.
44N||9||16||274620	Ego enim ostendam illi quanta oporteat eum pro nomine meo pati.
44N||9||17||274630	Et abiit Ananias, et introivit in domum : et imponens ei manus, dixit : Saule frater, Dominus misit me Jesus, qui apparuit tibi in via qua veniebas, ut videas, et implearis Spiritu Sancto.
44N||9||18||274640	Et confestim ceciderunt ab oculis ejus, tamquam squamæ, et visum recepit : et surgens baptizatus est.
44N||9||19||274650	Et cum accepisset cibum, confortatus est. Fuit autem cum discipulis qui erant Damasci, per dies aliquot.
44N||9||20||274660	Et continuo in synagogis prædicabat Jesum, quoniam hic est Filius Dei.
44N||9||21||274670	Stupebant autem omnes qui audiebant, et dicebant : Nonne hic est qui expugnabat in Jerusalem eos qui invocabant nomen istud : et huc ad hoc venit ut vinctos illos duceret ad principes sacerdotum ?
44N||9||22||274680	Saulus autem multo magis convalescebat, et confundebat Judæos, qui habitabant Damasci, affirmans quoniam hic est Christus.
44N||9||23||274690	Cum autem implerentur dies multi, consilium fecerunt in unum Judæi, ut eum interficerent.
44N||9||24||274700	Notæ autem factæ sunt Saulo insidiæ eorum. Custodiebant autem et portas die ac nocte, ut eum interficerent.
44N||9||25||274710	Accipientes autem eum discipuli nocte, per murum dimiserunt eum, submittentes in sporta.
44N||9||26||274720	Cum autem venisset in Jerusalem, tentabat se jungere discipulis, et omnes timebant eum, non credentes quod esset discipulus.
44N||9||27||274730	Barnabas autem apprehensum illum duxit ad Apostolos : et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Jesu.
44N||9||28||274740	Et erat cum illis intrans et exiens in Jerusalem, et fiducialiter agens in nomine Domini.
44N||9||29||274750	Loquebatur quoque gentibus, et disputabat cum Græcis : illi autem quærebant occidere eum.
44N||9||30||274760	Quod cum cognovissent fratres, deduxerunt eum Cæsaream, et dimiserunt Tarsum.
44N||9||31||274770	Ecclesia quidem per totam Judæam, et Galilæam, et Samariam habebat pacem, et ædificabatur ambulans in timore Domini, et consolatione Sancti Spiritus replebatur.
44N||9||32||274780	Factum est autem, ut Petrus dum pertransiret universos, deveniret ad sanctos qui habitabant Lyddæ.
44N||9||33||274790	Invenit autem ibi hominem quemdam, nomine Æneam, ab annis octo jacentem in grabato, qui erat paralyticus.
44N||9||34||274800	Et ait illi Petrus : Ænea, sanat te Dominus Jesus Christus : surge, et sterne tibi. Et continuo surrexit.
44N||9||35||274810	Et viderunt eum omnes qui habitabant Lyddæ et Saronæ : qui conversi sunt ad Dominum.
44N||9||36||274820	In Joppe autem fuit quædam discipula, nomine Tabitha, quæ interpretata dicitur Dorcas. Hæc erat plena operibus bonis, et eleemosynis, quas faciebat.
44N||9||37||274830	Factum est autem in diebus illis ut infirmata moreretur. Quam cum lavissent, posuerunt eam in cœnaculo.
44N||9||38||274840	Cum autem prope esset Lydda ad Joppen, discipuli audientes quia Petrus esset in ea, miserunt duos viros ad eum, rogantes : Ne pigriteris venire ad nos.
44N||9||39||274850	Exsurgens autem Petrus venit cum illis. Et cum advenisset, duxerunt illum in cœnaculum : et circumsteterunt illum omnes viduæ flentes, et ostendentes ei tunicas, et vestes, quas faciebat illis Dorcas.
44N||9||40||274860	Ejectis autem omnibus foras, Petrus ponens genua oravit : et conversus ad corpus, dixit : Tabitha, surge. At illa aperuit oculos suos : et viso Petro, resedit.
44N||9||41||274870	Dans autem illi manum, erexit eam. Et cum vocasset sanctos, et viduas, assignavit eam vivam.
44N||9||42||274880	Notum autem factum est per universam Joppen : et crediderunt multi in Domino.
44N||9||43||274890	Factum est autem ut dies multos moraretur in Joppe, apud Simonem quemdam coriarium.
44N||10||1||274900	Vir autem quidam erat in Cæsarea, nomine Cornleius, centurio cohortis quæ dicitur Italica,
44N||10||2||274910	religiosus, ac timens Deum cum omni domo sua, faciens eleemosynas multas plebi, et deprecans Deum semper :
44N||10||3||274920	is vidit in visu manifeste, quasi hora diei nona, angelum Dei introëuntem ad se, et dicentem sibi : Corneli.
44N||10||4||274930	At ille intuens eum, timore correptus, dixit : Quid est, Domine ? Dixit autem illi : Orationes tuæ et eleemosynæ tuæ ascenderunt in memoriam in conspectu Dei.
44N||10||5||274940	Et nunc mitte viros in Joppen, et accersi Simonem quemdam, qui cognominatur Petrus :
44N||10||6||274950	hic hospitatur apud Simonem quemdam coriarium, cujus est domus juxta mare : hic dicet tibi quid te oporteat facere.
44N||10||7||274960	Et cum discessisset angelus qui loquebatur illi, vocavit duos domesticos suos, et militem metuentem Dominum ex his qui illi parebant.
44N||10||8||274970	Quibus cum narrasset omnia, misit illos in Joppen.
44N||10||9||274980	Postera autem die, iter illis facientibus, et appropinquantibus civitati, ascendit Petrus in superiora ut oraret circa horam sextam.
44N||10||10||274990	Et cum esuriret, voluit gustare. Parantibus autem illis, cecidit super eum mentis excessus :
44N||10||11||275000	et vidit cælum apertum, et descendens vas quoddam, velut linteum magnum, quatuor initiis submitti de cælo in terram,
44N||10||12||275010	in quo erant omnia quadrupedia, et serpentia terræ, et volatilia cæli.
44N||10||13||275020	Et facta est vox ad eum : Surge Petre, occide, et manduca.
44N||10||14||275030	Ait autem Petrus : Absit Domine, quia numquam manducavi omne commune et immundum.
44N||10||15||275040	Et vox iterum secundo ad eum : Quod Deus purificavit, tu commune ne dixeris.
44N||10||16||275050	Hoc autem factum est per ter : et statim receptum est vas in cælum.
44N||10||17||275060	Et dum intra se hæsitaret Petrus quidnam esset visio, quam vidisset : ecce viri qui missi erant a Cornelio, inquirentes domum Simonis, astiterunt ad januam.
44N||10||18||275070	Et cum vocassent, interrogabant, si Simon, qui cognominatur Petrus, illic haberet hospitium.
44N||10||19||275080	Petro autem cogitante de visione, dixit Spiritus ei : Ecce viri tres quærunt te.
44N||10||20||275090	Surge itaque, descende, et vade cum eis nihil dubitans : quia ego misi illos.
44N||10||21||275100	Descendens autem Petrus ad viros, dixit : Ecce ego sum, quem quæritis : quæ causa est, propter quam venistis ?
44N||10||22||275110	Qui dixerunt : Cornelius centurio, vir justus, et timens Deum, et testimonium habens ab universa gente Judæorum, responsum accepit ab angelo sancto accersire te in domum suam, et audire verba abs te.
44N||10||23||275120	Introducens ergo eos, recepit hospitio. Sequenti autem die surgens profectus est cum illis ; et quidam ex fratribus ab Joppe comitati sunt eum.
44N||10||24||275130	Altera autem die introivit Cæsaream. Cornelius vero exspectabat illos, convocatis cognatis suis, et necessariis amicis.
44N||10||25||275140	Et factum est cum introisset Petrus, obvius venit ei Cornelius, et procidens ad pedes ejus adoravit.
44N||10||26||275150	Petrus vero elevavit eum, dicens : Surge, et ego ipse homo sum.
44N||10||27||275160	Et loquens cum illo intravit, et invenit multos qui convenerant :
44N||10||28||275170	dixitque ad illos : Vos scitis quomodo abominatum sit viro Judæo conjungi, aut accedere ad alienigenam : sed mihi ostendit Deus neminem communem aut immundum dicere hominem.
44N||10||29||275180	Propter quod sine dubitatione veni accersitus. Interrogo ergo, quam ob causam accersistis me ?
44N||10||30||275190	Et Cornelius ait : A nudiusquarta die usque ad hanc horam, orans eram hora nona in domo mea, et ecce vir stetit ante me in veste candida, et ait :
44N||10||31||275200	Corneli, exaudita est oratio tua, et eleemosynæ tuæ commemoratæ sunt in conspectu Dei.
44N||10||32||275210	Mitte ergo in Joppen, et accersi Simonem, qui cognominatur Petrus : hic hospitatur in domo Simonis coriarii juxta mare.
44N||10||33||275220	Confestim ergo misi ad te : et tu benefecisti veniendo. Nunc ergo omnes nos in conspectu tuo adsumus audire omnia quæcumque tibi præcepta sunt a Domino.
44N||10||34||275230	Aperiens autem Petrus os suum, dixit : In veritate comperi quia non est personarum acceptor Deus ;
44N||10||35||275240	sed in omni gente qui timet eum, et operatur justitiam, acceptus est illi.
44N||10||36||275250	Verbum misit Deus filiis Israël, annuntians pacem per Jesum Christum (hic est omnium Dominus).
44N||10||37||275260	Vos scitis quod factum est verbum per universam Judæum : incipiens enim a Galilæa post baptismum, quod prædicavit Joannes,
44N||10||38||275270	Jesum a Nazareth : quomodo unxit eum Deus Spiritu Sancto, et virtute, qui pertransiit benefaciendo, et sanando omnes oppressos a diabolo, quoniam Deus erat cum illo.
44N||10||39||275280	Et nos testes sumus omnium quæ fecit in regione Judæorum, et Jerusalem, quem occiderunt suspendentes in ligno.
44N||10||40||275290	Hunc Deus suscitavit tertia die, et dedit eum manifestum fieri,
44N||10||41||275300	non omni populo, sed testibus præordinatis a Deo : nobis, qui manducavimus et bibimus cum illo postquam resurrexit a mortuis.
44N||10||42||275310	Et præcepit nobis prædicare populo, et testificari, quia ipse est qui constitutus est a Deo judex vivorum et mortuorum.
44N||10||43||275320	Huic omnes prophetæ testimonium perhibent remissionem peccatorum accipere per nomen ejus omnes qui credunt in eum.
44N||10||44||275330	Adhuc loquente Petro verba hæc, cecidit Spiritus Sanctus super omnes qui audiebant verbum.
44N||10||45||275340	Et obstupuerunt ex circumcisione fideles qui venerant cum Petro : quia et in nationes gratia Spiritus Sancti effusa est.
44N||10||46||275350	Audiebant enim illos loquentes linguis, et magnificantes Deum.
44N||10||47||275360	Tunc respondit Petrus : Numquid aquam quis prohibere potest ut non baptizentur hi qui Spiritum Sanctum acceperunt sicut et nos ?
44N||10||48||275370	Et jussit eos baptizari in nomine Domini Jesu Christi. Tunc rogaverunt eum ut maneret apud eos aliquot diebus.
44N||11||1||275380	Audierunt autem Apostoli, et fratres, qui erant in Judæa, quoniam et gentes receperunt verbum Dei.
44N||11||2||275390	Cum autem ascendisset Petrus Jerosolymam, disceptabant adversus illum qui erant ex circumcisione,
44N||11||3||275400	dicentes : Quare introisti ad viros præputium habentes, et manducasti cum illis ?
44N||11||4||275410	Incipiens autem Petrus exponebat illis ordinem, dicens :
44N||11||5||275420	Ego eram in civitate Joppe orans, et vidi in excessu mentis visionem, descendens vas quoddam velut linteum magnum quatuor initiis summitti de cælo, et venit usque ad me.
44N||11||6||275430	In quod intuens considerabam, et vidi quadrupedia terræ, et bestias, et reptilia, et volatilia cæli.
44N||11||7||275440	Audivi autem et vocem dicentem mihi : Surge Petre, occide, et manduca.
44N||11||8||275450	Dixi autem : Nequaquam Domine : quia commune aut immundum numquam introivit in os meum.
44N||11||9||275460	Respondit autem vox secundo de cælo : Quæ Deus mundavit, tu ne commune dixeris.
44N||11||10||275470	Hoc autem factum est per ter : et recepta sunt omnia rursum in cælum.
44N||11||11||275480	Et ecce viri tres confestim astiterunt in domo in qua eram, missi a Cæsarea ad me.
44N||11||12||275490	Dixit autem Spiritus mihi ut irem cum illis, nihil hæsitans. Venerunt autem mecum et sex fratres isti, et ingressi sumus in domum viri.
44N||11||13||275500	Narravit autem nobis, quomodo vidisset angelum in domo sua, stantem et dicentem sibi : Mitte in Joppen, et accersi Simonem, qui cognominatur Petrus,
44N||11||14||275510	qui loquetur tibi verba in quibus salvus eris tu, et universa domus tua.
44N||11||15||275520	Cum autem cœpissem loqui, cecidit Spiritus Sanctus super eos, sicut et in nos in initio.
44N||11||16||275530	Recordatus sum autem verbi Domini, sicut dicebat : Joannes quidem baptizavit aqua, vos autem baptizabimini Spiritu Sancto.
44N||11||17||275540	Si ergo eamdem gratiam dedit illis Deus, sicut et nobis, qui credidimus in Dominum Jesum Christum : ego quis eram, qui possem prohibere Deum ?
44N||11||18||275550	His auditis, tacuerunt : et glorificaverunt Deum, dicentes : Ergo et gentibus pœnitentiam dedit Deus ad vitam.
44N||11||19||275560	Et illi quidem, qui dispersi fuerant a tribulatione, quæ facta fuerat sub Stephano, perambulaverunt usque Phœnicen, et Cyprum, et Antiochiam, nemini loquentes verbum, nisi solis Judæis.
44N||11||20||275570	Erant autem quidam ex eis viri Cyprii, et Cyrenæi, qui cum introissent Antiochiam, loquebantur et ad Græcos, annuntiantes Dominum Jesum.
44N||11||21||275580	Et erat manus Domini cum eis : multusque numerus credentium conversus est ad Dominum.
44N||11||22||275590	Pervenit autem sermo ad aures ecclesiæ quæ erat Jerosolymis, super istis : et miserunt Barnabam usque ad Antiochiam.
44N||11||23||275600	Qui cum pervenisset, et vidisset gratiam Dei, gavisus est : et hortabatur omnes in proposito cordis permanere in Domino :
44N||11||24||275610	quia erat vir bonus, et plenus Spiritu Sancto, et fide. Et apposita est multa turba Domino.
44N||11||25||275620	Profectus est autem Barnabas Tarsum, ut quæreret Saulum : quem cum invenisset, perduxit Antiochiam.
44N||11||26||275630	Et annum totum conversati sunt ibi in ecclesia : et docuerunt turbam multam, ita ut cognominarentur primum Antiochiæ discipuli, christiani.
44N||11||27||275640	In his autem diebus supervenerunt ab Jerosolymis prophetæ Antiochiam :
44N||11||28||275650	et surgens unus ex eis nomine Agabus, significabat per spiritum famem magnam futuram in universo orbe terrarum, quæ facta est sub Claudio.
44N||11||29||275660	Discipuli autem, prout quis habebat, proposuerunt singuli in ministerium mittere habitantibus in Judæa fratribus :
44N||11||30||275670	quod et fecerunt, mittentes ad seniores per manus Barnabæ et Sauli.
44N||12||1||275680	Eodem autem tempore misit Herodes rex manus, ut affligeret quosdam de ecclesia.
44N||12||2||275690	Occidit autem Jacobum fratrem Joannis gladio.
44N||12||3||275700	Videns autem quia placeret Judæis, apposuit ut apprehenderet et Petrum. Erant autem dies Azymorum.
44N||12||4||275710	Quem cum apprehendisset, misit in carcerem, tradens quatuor quaternionibus militum custodiendum, volens post Pascha producere eum populo.
44N||12||5||275720	Et Petrus quidem servabatur in carcere. Oratio autem fiebant sine intermissione ab ecclesia ad Deum pro eo.
44N||12||6||275730	Cum autem producturus eum esset Herodes, in ipsa nocte erat Petrus dormiens inter duos milites, vinctus catenis duabus : et custodes ante ostium custodiebant carcerem.
44N||12||7||275740	Et ecce angelus Domini astitit : et lumen refulsit in habitaculo : percussoque latere Petri, excitavit eum, dicens : Surge velociter. Et ceciderunt catenæ de manibus ejus.
44N||12||8||275750	Dixit autem angelus ad eum : Præcingere, et calcea te caligas tuas. Et fecit sic. Et dixit illi : Circumda tibi vestimentum tuum, et sequere me.
44N||12||9||275760	Et exiens sequebatur eum, et nesciebat quia verum est, quod fiebat per angelum : existimabat autem se visum videre.
44N||12||10||275770	Transeuntes autem primam et secundam custodiam, venerunt ad portam ferream, quæ ducit ad civitatem : quæ ultro aperta est eis. Et exeuntes processerunt vicum unum : et continuo discessit angelus ab eo.
44N||12||11||275780	Et Petrus ad se reversus, dixit : Nunc scio vere quia misit Dominus angelum suum, et eripuit me de manu Herodis, et de omni exspectatione plebis Judæorum.
44N||12||12||275790	Consideransque venit ad domum Mariæ matris Joannis, qui cognominatus est Marcus, ubi erant multi congregati, et orantes.
44N||12||13||275800	Pulsante autem eo ostium januæ, processit puella ad audiendum, nomine Rhode.
44N||12||14||275810	Et ut cognovit vocem Petri, præ gaudio non aperuit januam, sed intro currens nuntiavit stare Petrum ante januam.
44N||12||15||275820	At illi dixerunt ad eam : Insanis. Illa autem affirmabat sic se habere. Illi autem dicebant : Angelus ejus est.
44N||12||16||275830	Petrus autem perseverabat pulsans. Cum autem aperuissent, viderunt eum, et obstupuerunt.
44N||12||17||275840	Annuens autem eis manu ut tacerent, narravit quomodo Dominus eduxisset eum de carcere, dixitque : Nuntiate Jacobo et fratribus hæc. Et egressus abiit in alium locum.
44N||12||18||275850	Facta autem die, erat non parva turbatio inter milites, quidnam factum esset de Petro.
44N||12||19||275860	Herodes autem cum requisisset eum, et non invenisset, inquisitione facta de custodibus, jussit eos duci : descendensque a Judæa in Cæsaream, ibi commoratus est.
44N||12||20||275870	Erat autem iratus Tyriis et Sidonis. At illi unanimes venerunt ad eum, et persuaso Blasto, qui erat super cubiculum regis, postulabant pacem, eo quod alerentur regiones eorum ab illo.
44N||12||21||275880	Statuto autem die Herodes vestitus veste regia, sedit pro tribunali, et concionabatur ad eos.
44N||12||22||275890	Populus autem acclamabat : Dei voces, et non hominis.
44N||12||23||275900	Confestim autem percussit eum angelus Domini, eo quod non dedisset honorem Deo : et consumptus a vermibus, expiravit.
44N||12||24||275910	Verbum autem Domini crescebat, et multiplicabatur.
44N||12||25||275920	Barnabas autem et Saulus reversi sunt ab Jerosolymis expleto ministerio assumpto Joanne, qui cognominatus est Marcus.
44N||13||1||275930	Erant autem in ecclesia, quæ erat Antiochiæ, prophetæ, et doctores, in quibus Barnabas, et Simon, qui vocabatur Niger, et Lucius Cyrenensis, et Manahen, qui erat Herodis Tetrarchæ collactaneus, et Saulus.
44N||13||2||275940	Ministrantibus autem illis Domino, et jejunantibus, dixit illis Spiritus Sanctus : Segregate mihi Saulum et Barnabam in opus ad quod assumpsi eos.
44N||13||3||275950	Tunc jejunantes, et orantes, imponentesque eis manus, dimiserunt illos.
44N||13||4||275960	Et ipsi quidem missi a Spiritu Sancto abierunt Seleuciam : et inde navigaverunt Cyprum.
44N||13||5||275970	Et cum venissent Salaminam, prædicabant verbum Dei in synagogis Judæorum. Habebant autem et Joannem in ministerio.
44N||13||6||275980	Et cum perambulassent universam insulam usque Paphum, invenerunt quemdam virum magnum pseudoprophetam, Judæum, cui nomen erat Barjesu,
44N||13||7||275990	qui erat cum proconsule Sergio Paulo viro prudente. Hic, accersitis Barnaba et Saulo, desiderabat audire verbum Dei.
44N||13||8||276000	Resistebat autem illis Elymas magus (si enim interpretatur nomen ejus), quærens avertere proconsulem a fide.
44N||13||9||276010	Saulus autem, qui et Paulus, repletus Spiritu Sancto, intuens in eum,
44N||13||10||276020	dixit : O plene omni dolo et omni fallacia, fili diaboli, inimice omnis justitiæ, non desinis subvertere vias Domini rectas.
44N||13||11||276030	Et nunc ecce manus Domini super te, et eris cæcus, non videns solem usque ad tempus. Et confestim cecidit in eum caligo, et tenebræ, et circuiens quærebat qui ei manum daret.
44N||13||12||276040	Tunc proconsul cum vidisset factum, credidit admirans super doctrina Domini.
44N||13||13||276050	Et cum a Papho navigassent Paulus, et qui cum eo erant, venerunt Pergen Pamphyliæ. Joannes autem discedens ab eis, reversus est Jerosolymam.
44N||13||14||276060	Illi vero pertranseuntes Pergen, venerunt Antiochiam Pisidiæ : et ingressi synagogam die sabbatorum, sederunt.
44N||13||15||276070	Post lectionem autem legis, et prophetarum, miserunt principes synagogæ ad eos, dicentes : Viri fratres, si quis est in vobis sermo exhortationis ad plebem, dicite.
44N||13||16||276080	Surgens autem Paulus, et manu silentium indicens, ait : Viri Israëlitæ, et qui timetis Deum, audite :
44N||13||17||276090	Deus plebis Israël elegit patres nostros, et plebem exaltavit cum essent incolæ in terra Ægypti, et in brachio excelso eduxit eos ex ea,
44N||13||18||276100	et per quadraginta annorum tempus mores eorum sustinuit in deserto.
44N||13||19||276110	Et destruens gentes septem in terra Chanaan, sorte distribuit eis terram eorum,
44N||13||20||276120	quasi post quadringentos et quinquaginta annos : et post hæc dedit judices, usque ad Samuel prophetam.
44N||13||21||276130	Et exinde postulaverunt regem : et dedit illis Deus Saul filium Cis, virum de tribu Benjamin, annis quadraginta :
44N||13||22||276140	et amoto illo, suscitavit illis David regem : cui testimonium perhibens, dixit : Inveni David filium Jesse, virum secundum cor meum, qui faciet omnes voluntates meas.
44N||13||23||276150	Hujus Deus ex semine secundum promissionem eduxit Israël salvatorem Jesum,
44N||13||24||276160	prædicante Joanne ante faciem adventus ejus baptismum pœnitentiæ omni populo Israël.
44N||13||25||276170	Cum impleret autem Joannes cursum suum, dicebat : Quem me arbitramini esse, non sum ego, sed ecce venit post me, cujus non sum dignus calceamenta pedum solvere.
44N||13||26||276180	Viri fratres, filii generis Abraham, et qui in vobis timent Deum, vobis verbum salutis hujus missum est.
44N||13||27||276190	Qui enim habitabant Jerusalem, et principes ejus hunc ignorantes, et voces prophetarum, quæ per omne sabbatum leguntur, judicantes impleverunt,
44N||13||28||276200	et nullam causam mortis invenientes in eo, petierunt a Pilato, ut interficerent eum.
44N||13||29||276210	Cumque consummassent omnia quæ de eo scripta erant, deponentes eum de ligno, posuerunt eum in monumento.
44N||13||30||276220	Deus vero suscitavit eum a mortuis tertia die : qui visus est per dies multos his,
44N||13||31||276230	qui simul ascenderant cum eo de Galilæa in Jerusalem : qui usque nunc sunt testes ejus ad plebem.
44N||13||32||276240	Et nos vobis annuntiamus eam, quæ ad patres nostros repromissio facta est :
44N||13||33||276250	quoniam hanc Deus adimplevit filiis nostris resuscitans Jesum, sicut et in Psalmo secundo scriptum est : Filius meus es tu, ego hodie genui te.
44N||13||34||276260	Quod autem suscitavit eum a mortuis, amplius jam non reversurum in corruptionem, ita dixit : Quia dabo vobis sancta David fidelia.
44N||13||35||276270	Ideoque et alias dicit : Non dabis sanctum tuum videre corruptionem.
44N||13||36||276280	David enim in sua generatione cum administrasset, voluntati Dei dormivit : et appositus est ad patres suos, et vidit corruptionem.
44N||13||37||276290	Quem vero Deus suscitavit a mortuis, non vidit corruptionem.
44N||13||38||276300	Notum igitur sit vobis, viri fratres, quia per hunc vobis remissio peccatorum annuntiatur, et ab omnibus quibus non potuistis in lege Moysi justificari,
44N||13||39||276310	in hoc omnis qui credit, justificatur.
44N||13||40||276320	Videte ergo ne superveniat vobis quod dictum est in prophetis :
44N||13||41||276330	Videte contemptores, et admiramini, et disperdimini : quia opus operor ego in diebus vestris, opus quod non credetis, si quis enarraverit vobis.
44N||13||42||276340	Exeuntibus autem illis rogabant ut sequenti sabbato loquerentur sibi verba hæc.
44N||13||43||276350	Cumque dimissa esset synagoga, secuti sunt multi Judæorum, et colentium advenarum, Paulum et Barnabam : qui loquentes suadebant eis ut permanerent in gratia Dei.
44N||13||44||276360	Sequenti vero sabbato pene universa civitas convenit audire verbum Dei.
44N||13||45||276370	Videntes autem turbas Judæi, repleti sunt zelo, et contradicebant his quæ a Paulo dicebantur, blasphemantes.
44N||13||46||276380	Tunc constanter Paulus et Barnabas dixerunt : Vobis oportebat primum loqui verbum Dei : sed quoniam repellitis illud, et indignos vos judicatis æternæ vitæ, ecce convertimur ad gentes.
44N||13||47||276390	Sic enim præcepit nobis Dominus : Posui te in lucem gentium, ut sis in salutem usque ad extremum terræ.
44N||13||48||276400	Audientes autem gentes gavisæ sunt, et glorificabant verbum Domini : et crediderunt quotquot erant præordinati ad vitam æternam.
44N||13||49||276410	Disseminabatur autem verbum Domini per universam regionem.
44N||13||50||276420	Judæi autem concitaverunt mulieres religiosas, et honestas, et primos civitatis, et excitaverunt persecutionem in Paulum et Barnabam : et ejecerunt eos de finibus suis.
44N||13||51||276430	At illi excusso pulvere pedum in eos, venerunt Iconium.
44N||13||52||276440	Discipuli quoque replebantur gaudio, et Spiritu Sancto.
44N||14||1||276450	Factum est autem Iconii, ut simul introirent in synagogam Judæorum, et loquerentur, ita ut crederet Judæorum et Græcorum copiosa multitudo.
44N||14||2||276460	Qui vero increduli fuerunt Judæi, suscitaverunt, et ad iracundiam concitaverunt animas gentium adversus fratres.
44N||14||3||276470	Multo igitur tempore demorati sunt, fiducialiter agentes in Domino, testimonium perhibente verbo gratiæ suæ, dante signa et prodigia fieri per manus eorum.
44N||14||4||276480	Divisa est autem multitudo civitatis : et quidam quidem erant cum Judæis, quidam vero cum Apostolis.
44N||14||5||276490	Cum autem factus esset impetus gentilium et Judæorum cum principibus suis, ut contumeliis afficerent, et lapidarent eos,
44N||14||6||276500	intelligentes confugerunt ad civitates Lycaoniæ Lystram, et Derben, et universam in circuitu regionem, et ibi evangelizantes erant.
44N||14||7||276510	Et quidam vir Lystris infirmus pedibus sedebat, claudus ex utero matris suæ, qui numquam ambulaverat.
44N||14||8||276520	Hic audivit Paulum loquentem. Qui intuitus eum, et videns quia fidem haberet ut salvus fieret,
44N||14||9||276530	dixit magna voce : Surge super pedes tuos rectus. Et exilivit, et ambulabat.
44N||14||10||276540	Turbæ autem cum vidissent quod fecerat Paulus, levaverunt vocem suam lycaonice, dicentes : Dii similes facti hominibus, descenderunt ad nos.
44N||14||11||276550	Et vocabant Barnabam Jovem, Paulum vero Mercurium : quoniam ipse erat dux verbi.
44N||14||12||276560	Sacerdos quoque Jovis, qui erat ante civitatem, tauros, et coronas ante januas afferens, cum populis volebat sacrificare.
44N||14||13||276570	Quod ubi audierunt Apostoli, Barnabas et Paulus, conscissis tunicis suis exilierunt in turbas clamantes,
44N||14||14||276580	et dicentes : Viri, quid hæc facitis ? et nos mortales sumus, similes vobis homines, annuntiantes vobis ab his vanis converti ad Deum vivum, qui fecit cælum, et terram, et mare, et omnia quæ in eis sunt :
44N||14||15||276590	qui in præteritis generationibus dimisit omnes gentes ingredi vias suas.
44N||14||16||276600	Et quidem non sine testimonio semetipsum reliquit benefaciens de cælo, dans pluvias et tempora fructifera, implens cibo et lætitia corda nostra.
44N||14||17||276610	Et hæc dicentes, vix sedaverunt turbas ne sibi immolarent.
44N||14||18||276620	Supervenerunt autem quidam ab Antiochia et Iconio Judæi : et persuasis turbis, lapidantesque Paulum, traxerunt extra civitatem, existimantes eum mortuum esse.
44N||14||19||276630	Circumdantibus autem eum discipulis, surgens intravit civitatem, et postera die profectus est cum Barnaba in Derben.
44N||14||20||276640	Cumque evangelizassent civitati illi, et docuissent multos, reversi sunt Lystram, et Iconium, et Antiochiam,
44N||14||21||276650	confirmantes animas discipulorum, exhortantesque ut permanerent in fide : et quoniam per multas tribulationes oportet nos intrare in regnum Dei.
44N||14||22||276660	Et cum constituissent illis per singulas ecclesias presbyteros, et orassent cum jejunationibus, commendaverunt eos Domino, in quem crediderunt.
44N||14||23||276670	Transeuntesque Pisidiam, venerunt in Pamphyliam,
44N||14||24||276680	et loquentes verbum Domini in Perge, descendeunt in Attaliam :
44N||14||25||276690	et inde navigaverunt Antiochiam, unde erant traditi gratiæ Dei in opus quod compleverunt.
44N||14||26||276700	Cum autem venissent, et congregassent ecclesiam, retulerunt quanta fecisset Deus cum illis, et quia aperuisset gentibus ostium fidei.
44N||14||27||276710	Morati sunt autem tempus non modicum cum discipulis.
44N||15||1||276720	Et quidam descendentes de Judæa, docebant fratres : Quia nisi circumcidamini secundum morem Moysi, non potestis salvari.
44N||15||2||276730	Facta ergo seditione non minima Paulo et Barnabæ adversus illos, statuerunt ut ascenderent Paulus, et Barnabas, et quidam alii ex aliis ad Apostolos et presbyteros in Jerusalem super hac quæstione.
44N||15||3||276740	Illi ergo deducti ab ecclesia pertransibant Phœnicen et Samariam, narrantes conversionem gentium : et faciebant gaudium magnum omnibus fratribus.
44N||15||4||276750	Cum autem venissent Jerosolymam, suscepti sunt ab ecclesia, et ab Apostolis, et senioribus annuntiantes quanta Deus fecisset cum illis.
44N||15||5||276760	Surrexerunt autem quidam de hæresi pharisæorum, qui crediderunt, dicentes : Quia oportet circumcidi eos, præcipere quoque servare legem Moysi.
44N||15||6||276770	Conveneruntque Apostoli et seniores videre de verbo hoc.
44N||15||7||276780	Cum autem magna conquisitio fieret, surgens Petrus dixit ad eos : Viri fratres, vos scitis quoniam ab antiquis diebus Deus in nobis elegit, per os meum, audire gentes verbum Evangelii, et credere.
44N||15||8||276790	Et qui novit corda Deus, testimonium perhibuit, dans illis Spiritum Sanctum, sicut et nobis,
44N||15||9||276800	et nihil discrevit inter nos et illos, fide purificans corda eorum.
44N||15||10||276810	Nunc ergo quid tentatis Deum, imponere jugum super cervices discipulorum quod neque patres nostri, neque nos portare potuimus ?
44N||15||11||276820	Sed per gratiam Domini Jesu Christi credimus salvari, quemadmodum et illi.
44N||15||12||276830	Tacuit autem omnis multitudo : et audiebant Barnabam et Paulum narrantes quanta Deus fecisset signa et prodigia per eos.
44N||15||13||276840	Et postquam tacuerunt, respondit Jacobus, dicens : Viri fratres, audite me.
44N||15||14||276850	Simon narravit quemadmodum primum Deus visitavit sumere ex gentibus populum nomini suo.
44N||15||15||276860	Et huic concordant verba prophetarum sicut scriptum est :
44N||15||16||276870	Post hæc revertar, et reædificabo tabernaculum David, quod decidit : et diruta ejus reædificabo, et erigam illud :
44N||15||17||276880	ut requirant ceteri hominum Dominum, et omnes gentes, super quas invocatum est nomen meum, dicit Dominus faciens hæc.
44N||15||18||276890	Notum a sæculo est Domino opus suum.
44N||15||19||276900	Propter quod ego judico non inquietari eos qui ex gentibus convertuntur ad Deum,
44N||15||20||276910	sed scribere ad eos ut abstineant se a contaminationibus simulacrorum, et fornicatione, et suffocatis, et sanguine.
44N||15||21||276920	Moyses enim a temporibus antiquis habet in singulis civitatibus qui eum prædicent in synagogis, ubi per omne sabbatum legitur.
44N||15||22||276930	Tunc placuit Apostolis, et senioribus cum omni ecclesia, eligere viros ex eis, et mittere Antiochiam cum Paulo et Barnaba, Judam, qui cognominabatur Barsabas, et Silam, viros primos in fratribus,
44N||15||23||276940	scribentes per manus eorum : Apostoli et seniores fratres, his qui sunt Antiochiæ, et Syriæ, et Ciliciæ, fratribus ex gentibus, salutem.
44N||15||24||276950	Quoniam audivimus quia quidam ex nobis exeuntes, turbaverunt vos verbis, evertentes animas vestras, quibus non mandavimus :
44N||15||25||276960	placuit nobis collectis in unum eligere viros, et mittere ad vos cum carissimis nostris Barnaba et Paulo,
44N||15||26||276970	hominibus qui tradiderunt animas suas pro nomine Domini nostri Jesu Christi.
44N||15||27||276980	Misimus ergo Judam et Silam, qui et ipsi vobis verbis referent eadem.
44N||15||28||276990	Visum est enim Spiritui Sancto, et nobis nihil ultra imponere vobis oneris quam hæc necessaria :
44N||15||29||277000	ut abstineatis vos ab immolatis simulacrorum, et sanguine, et suffocato, et fornicatione, a quibus custodientes vos, bene agetis. Valete.
44N||15||30||277010	Illi ergo dimissi, descendeunt Antiochiam : et congregata multitudine tradiderunt epistolam.
44N||15||31||277020	Quam cum legissent, gavisi sunt super consolatione.
44N||15||32||277030	Judas autem, et Silas, et ipsi cum essent prophetæ, verbo plurimo consolati sunt fratres, et confirmaverunt.
44N||15||33||277040	Facto autem ibi aliquanto tempore, dimissi sunt cum pace a fratribus ad eos, qui miserant illos.
44N||15||34||277050	Visum est autem Silæ ibi remanere : Judas autem solus abiit Jerusalem.
44N||15||35||277060	Paulus autem et Barnabas demorabantur Antiochiæ docentes, et evangelizantes cum aliis pluribus verbum Domini.
44N||15||36||277070	Post aliquot autem dies, dixit ad Barnabam Paulus : Revertentes visitemus fratres per universas civitates, in quibus prædicavimus verbum Domini, quomodo se habeant.
44N||15||37||277080	Barnabas autem volebat secum assumere et Joannem, qui cognominabatur Marcus.
44N||15||38||277090	Paulus autem rogabat eum (ut qui discessisset ab eis de Pamphylia, et non isset cum eis in opus) non debere recipi.
44N||15||39||277100	Facta est autem dissensio, ita ut discederent ab invicem et Barnabas quidem, assumpto Marco, navigaret Cyprum.
44N||15||40||277110	Paulus vero, electo Sila, profectus est, traditus gratiæ Dei a fratribus.
44N||15||41||277120	Perambulabat autem Syriam et Ciliciam, confirmans ecclesias : præcipiens custodire præcepta Apostolorum et seniorum.
44N||16||1||277130	Pervenit autem Derben et Lystram. Et ecce discipulus quidam erat ibi nomine Timotheus, filius mulieris Judææ fidelis, patre gentili.
44N||16||2||277140	Huic testimonium bonum reddebant qui in Lystris erant, et Iconio fratres.
44N||16||3||277150	Hunc voluit Paulus secum proficisci : et assumens circumcidit eum propter Judæos, qui erant in illis locis. Sciebant enim omnes quod pater ejus erat gentilis.
44N||16||4||277160	Cum autem pertransirent civitates, tradebant eis custodiri dogmata quæ erant decreta ab Apostolis et senioribus, qui erant Jerosolymis.
44N||16||5||277170	Et ecclesiæ quidem confirmabantur fide, et abundabunt numero quotidie.
44N||16||6||277180	Transeuntes autem Phrygiam et Galatiæ regionem, vetati sunt a Spiritu Sancto loqui verbum Dei in Asia.
44N||16||7||277190	Cum venissent autem in Mysiam, tentabant ire in Bithyniam : et non permisit eos Spiritus Jesu.
44N||16||8||277200	Cum autem pertransissent Mysiam, descendeunt Troadem :
44N||16||9||277210	et visio per noctem Paulo ostensa est : vir Macedo quidam erat stans et deprecans eum, et dicens : Transiens in Macedoniam, adjuva nos.
44N||16||10||277220	Ut autem visum vidit, statim quæsivimus proficisci in Macedoniam, certi facti quod vocasset nos Deus evangelizare eis.
44N||16||11||277230	Navigantes autem a Troade, recto cursu venimus Samothraciam, et sequenti die Neapolim :
44N||16||12||277240	et inde Philippos, quæ est prima partis Macedoniæ civitas, colonia. Eramus autem in hac urbe diebus aliquot, conferentes.
44N||16||13||277250	Die autem sabbatorum egressi sumus foras portam juxta flumen, ubi videbatur oratio esse : et sedentes loquebamur mulieribus quæ convenerant.
44N||16||14||277260	Et quædam mulier nomine Lydia, purpuraria civitatis Thyatirenorum, colens Deum, audivit : cujus Dominus aperuit cor intendere his quæ dicebantur a Paulo.
44N||16||15||277270	Cum autem baptizata esset, et domus ejus, deprecata est dicens : Si judicastis me fidelem Domino esse, introite in domum meam, et manete. Et coëgit nos.
44N||16||16||277280	Factum est autem euntibus nobis ad orationem, puellam quamdam habentem spiritum pythonem obviare nobis, quæ quæstum magnum præstabat dominis suis divinando.
44N||16||17||277290	Hæc subsecuta Paulum, et nos, clamabat dicens : Isti homines servi Dei excelsi sunt, qui annuntiant vobis viam salutis.
44N||16||18||277300	Hoc autem faciebat multis diebus. Dolens autem Paulus, et conversus, spiritui dixit : Præcipio tibi in nomine Jesu Christi exire ab ea. Et exiit eadem hora.
44N||16||19||277310	Videntes autem domini ejus quia exivit spes quæstus eorum, apprehendentes Paulum et Silam, perduxerunt in forum ad principes :
44N||16||20||277320	et offerentes eos magistratibus, dixerunt : Hi homines conturbant civitatem nostram, cum sint Judæi :
44N||16||21||277330	et annuntiant morem, quem non licet nobis suscipere, neque facere, cum simus Romani.
44N||16||22||277340	Et cucurrit plebs adversus eos : et magistratus, scissis tunicis eorum, jusserunt eos virgis cædi.
44N||16||23||277350	Et cum multas plagas eis imposuissent, miserunt eos in carcerem, præcipientes custodi ut diligenter custodiret eos.
44N||16||24||277360	Qui cum tale præceptum accepisset, misit eos in interiorem carcerem, et pedes eorum strinxit ligno.
44N||16||25||277370	Media autem nocte Paulus et Silas orantes, laudabant Deum : et audiebant eos qui in custodia erant.
44N||16||26||277380	Subito vero terræmotus factus est magnus, ita ut moverentur fundamenta carceris. Et statim aperta sunt omnia ostia : et universorum vincula soluta sunt.
44N||16||27||277390	Expergefactus autem custos carceris, et videns januas apertas carceris, evaginato gladio volebat se interficere, æstimans fugisse vinctos.
44N||16||28||277400	Clamavit autem Paulus voce magna, dicens : Nihil tibi mali feceris : universi enim hic sumus.
44N||16||29||277410	Petitoque lumine, introgressus est : et tremefactus procidit Paulo et Silæ ad pedes :
44N||16||30||277420	et producens eos foras, ait : Domini, quid me oportet facere, ut salvus fiam ?
44N||16||31||277430	At illi dixerunt : Crede in Dominum Jesum : et salvus eris tu, et domus tua.
44N||16||32||277440	Et locuti sunt ei verbum Domini cum omnibus qui erant in domo ejus.
44N||16||33||277450	Et tollens eos in illa hora noctis, lavit plagas eorum : et baptizatus est ipse, et omnis domus ejus continuo.
44N||16||34||277460	Cumque perduxisset eos in domum suam, apposuit eis mensam, et lætatus est cum omni domo sua credens Deo.
44N||16||35||277470	Et cum dies factus esset, miserunt magistratus lictores, dicentes : Dimitte homines illos.
44N||16||36||277480	Nuntiavit autem custos carceris verba hæc Paulo : Quia miserunt magistratus ut dimittamini, nunc igitur exeuntes, ite in pace.
44N||16||37||277490	Paulus autem dixit eis : Cæsos nos publice, indemnatos, homines Romanos miserunt in carcerem, et nunc occulte nos ejiciunt ? Non ita : sed veniant,
44N||16||38||277500	et ipsi nos ejiciant. Nuntiaverunt autem magistratibus lictores verba hæc. Timueruntque audito quod Romani essent :
44N||16||39||277510	et venientes deprecati sunt eos, et educentes rogabant ut egrederentur de urbe.
44N||16||40||277520	Exeuntes autem de carcere, introierunt ad Lydiam : et visis fratribus consolati sunt eos, et profecti sunt.
44N||17||1||277530	Cum autem perambulassent Amphipolim et Apolloniam, venerunt Thessalonicam, ubi erat synagoga Judæorum.
44N||17||2||277540	Secundum consuetudinem autem Paulus introivit ad eos, et per sabbata tria disserebat eis de Scripturis,
44N||17||3||277550	adaperiens et insinuans quia Christum oportuit pati, et resurgere a mortuis : et quia hic est Jesus Christus, quem ego annuntio vobis.
44N||17||4||277560	Et quidam ex eis crediderunt et adjuncti sunt Paulo, et Silæ, et de colentibus, gentilibusque multitudo magna, et mulieres nobiles non paucæ.
44N||17||5||277570	Zelantes autem Judæi, assumentesque de vulgo viros quosdam malos, et turba facta, concitaverunt civitatem : et assistentes domui Jasonis quærebant eos producere in populum.
44N||17||6||277580	Et cum non invenissent eos, trahebant Jasonem, et quosdam fratres ad principes civitatis, clamantes : Quoniam hi qui urbem concitant, et huc venerunt,
44N||17||7||277590	quos suscepit Jason, et hi omnes contra decreta Cæsaris faciunt, regem alium dicentes esse, Jesum.
44N||17||8||277600	Concitaverunt autem plebem, et principes civitatis audientes hæc.
44N||17||9||277610	Et accepta satisfactione a Jasone, et a ceteris, dimiserunt eos.
44N||17||10||277620	Fratres vero confestim per noctem dimiserunt Paulum et Silam in Berœam. Qui cum venissent, in synagogam Judæorum introierunt.
44N||17||11||277630	Hi autem erant nobiliores eorum qui sunt Thessalonicæ, qui susceperunt verbum cum omni aviditate, quotidie scrutantes Scripturas, si hæc ita se haberent.
44N||17||12||277640	Et multi quidem crediderunt ex eis, et mulierum gentilium honestarum, et viri non pauci.
44N||17||13||277650	Cum autem cognovissent in Thessalonica Judæi, quia et Berœæ prædicatum est a Paulo verbum Dei, venerunt et illuc commoventes, et turbantes multitudinem.
44N||17||14||277660	Statimque tunc Paulum dimiserunt fratres, ut iret usque ad mare : Silas autem et Timotheus remanserunt ibi.
44N||17||15||277670	Qui autem deducebant Paulum, perduxerunt eum usque Athenas, et accepto mandato ab eo ad Silam et Timotheum ut quam celeriter venirent ad illum, profecti sunt.
44N||17||16||277680	Paulus autem cum Athenis eos exspectaret, incitabatur spiritus ejus in ipso, videns idololatriæ deditam civitatem.
44N||17||17||277690	Disputabat igitur in synagoga cum Judæis, et colentibus, et in foro, per omnes dies ad eos qui aderant.
44N||17||18||277700	Quidam autem epicurei et stoici philosophi disserebant cum eo, et quidam dicebant : Quid vult seminiverbius hic dicere ? Alii vero : Novorum dæmoniorum videtur annuntiator esse : quia Jesum et resurrectionem annuntiabat eis.
44N||17||19||277710	Et apprehensum eum ad Areopagum duxerunt, dicentes : Possumus scire quæ est hæc nova, quæ a te dicitur, doctrina ?
44N||17||20||277720	nova enim quædam infers auribus nostris : volumus ergo scire quidnam velint hæc esse.
44N||17||21||277730	(Athenienses autem omnes, et advenæ hospites, ad nihil aliud vacabant nisi aut dicere, aut audire aliquid novi.)
44N||17||22||277740	Stans autem Paulus in medio Areopagi, ait : Viri Athenienses, per omnia quasi superstitiosiores vos video.
44N||17||23||277750	Præteriens enim, et videns simulacra vestra, inveni et aram, in qua scriptum erat : Ignoto Deo. Quod ergo ignorantes colitis, hoc ego annuntio vobis.
44N||17||24||277760	Deus, qui fecit mundum, et omnia quæ in eo sunt, hic cæli et terræ cum sit Dominus, non in manufactis templis habitat,
44N||17||25||277770	nec manibus humanis colitur indigens aliquo, cum ipse det omnibus vitam, et inspirationem, et omnia :
44N||17||26||277780	fecitque ex uno omne genus hominum inhabitare super universam faciem terræ, definiens statuta tempora, et terminos habitationis eorum,
44N||17||27||277790	quærere Deum si forte attrectent eum, aut inveniant, quamvis non longe sit ab unoquoque nostrum.
44N||17||28||277800	In ipso enim vivimus, et movemur, et sumus : sicut et quidam vestrorum poëtarum dixerunt : Ipsius enim et genus sumus.
44N||17||29||277810	Genus ergo cum simus Dei, non debemus æstimare auro, aut argento, aut lapidi, sculpturæ artis, et cogitationis hominis, divinum esse simile.
44N||17||30||277820	Et tempora quidem hujus ignorantiæ despiciens Deus, nunc annuntiat hominibus ut omnes ubique pœnitentiam agant,
44N||17||31||277830	eo quod statuit diem in quo judicaturus est orbem in æquitate in viro, in quo statuit, fidem præbens omnibus, suscitans eum a mortuis.
44N||17||32||277840	Cum audissent autem resurrectionem mortuorum, quidam quidem irridebant, quidam vero dixerunt : Audiemus te de hoc iterum.
44N||17||33||277850	Sic Paulus exivit de medio eorum.
44N||17||34||277860	Quidam vero viri adhærentes ei, crediderunt : in quibus et Dionysius Areopagita, et mulier nomine Damaris, et alii cum eis.
44N||18||1||277870	Post hæc egressus ab Athenis, venit Corinthum :
44N||18||2||277880	et inveniens quemdam Judæum nomine Aquilam, Ponticum genere, qui nuper venerat ab Italia, et Priscillam uxorem ejus (eo quod præcepisset Claudius discedere omnes Judæos a Roma), accessit ad eos.
44N||18||3||277890	Et quia ejusdem erat artis, manebat apud eos, et operabatur. (Erant autem scenofactoriæ artis.)
44N||18||4||277900	Et disputabat in synagoga per omne sabbatum, interponens nomen Domini Jesu, suadebatque Judæis et Græcis.
44N||18||5||277910	Cum venissent autem de Macedonia Silas et Timotheus, instabat verbo Paulus, testificans Judæis esse Christum Jesum.
44N||18||6||277920	Contradicentibus autem eis, et blasphemantibus, excutiens vestimenta sua, dixit ad eos : Sanguis vester super caput vestrum : mundus ego, ex hoc ad gentes vadam.
44N||18||7||277930	Et migrans inde, intravit in domum cujusdam, nomine Titi Justi, colentis Deum, cujus domus erat conjuncta synagogæ.
44N||18||8||277940	Crispus autem archisynagogus credidit Domino cum omni domo sua : et multi Corinthiorum audientes credebant, et baptizabantur.
44N||18||9||277950	Dixit autem Dominus nocte per visionem Paulo : Noli timere, sed loquere, et ne taceas :
44N||18||10||277960	propter quod ego sum tecum : et nemo apponetur tibi ut noceat te : quoniam populus est mihi multus in hac civitate.
44N||18||11||277970	Sedit autem ibi annum et sex menses, docens apud eos verbum Dei.
44N||18||12||277980	Gallione autem proconsule Achaiæ, insurrexerunt uno animo Judæi in Paulum, et adduxerunt eum ad tribunal,
44N||18||13||277990	dicentes : Quia contra legem hic persuadet hominibus colere Deum.
44N||18||14||278000	Incipiente autem Paulo aperire os, dixit Gallio ad Judæos : Si quidem esset iniquum aliquid, aut facinus pessimum o viri Judæi, recte vos sustinerem.
44N||18||15||278010	Si vero quæstiones sunt de verbo, et nominibus, et lege vestra, vos ipsi videritis : judex ego horum nolo esse.
44N||18||16||278020	Et minavit eos a tribunali.
44N||18||17||278030	Apprehendentes autem omnes Sosthenem principem synagogæ, percutiebant eum ante tribunal : et nihil eorum Gallioni curæ erat.
44N||18||18||278040	Paulus vero cum adhuc sustinuisset dies multos fratribus valefaciens, navigavit in Syriam (et cum eo Priscilla et Aquila), qui sibi totonderat in Cenchris caput : habebat enim votum.
44N||18||19||278050	Devenitque Ephesum, et illos ibi reliquit. Ipse vero ingressus synagogam, disputabat cum Judæis.
44N||18||20||278060	Rogantibus autem eis ut ampliori tempore maneret, non consensit,
44N||18||21||278070	sed valefaciens, et dicens : Iterum revertar ad vos Deo volente, profectus est ab Epheso.
44N||18||22||278080	Et descendens Cæsaream, ascendit, et salutavit ecclesiam, et descendit Antiochiam.
44N||18||23||278090	Et facto ibi aliquanto tempore profectus est, perambulans ex ordine Galaticam regionem, et Phrygiam, confirmans omnes discipulos.
44N||18||24||278100	Judæus autem quidam, Apollo nomine, Alexandrinus genere, vir eloquens, devenit Ephesum, potens in scripturis.
44N||18||25||278110	Hic erat edoctus viam Domini : et fervens spiritu loquebatur, et docebat diligenter ea quæ sunt Jesu, sciens tantum baptisma Joannis.
44N||18||26||278120	Hic ergo cœpit fiducialiter agere in synagoga. Quem cum audissent Priscilla et Aquila, assumpserunt eum, et diligentius exposuerunt ei viam Domini.
44N||18||27||278130	Cum autem vellet ire Achaiam, exhortati fratres, scripserunt discipulis ut susciperent eum. Qui cum venisset, contulit multum his qui crediderant.
44N||18||28||278140	Vehementer enim Judæos revincebat publice, ostendens per Scripturas, esse Christum Jesum.
44N||19||1||278150	Factum est autem cum Apollo esset Corinthi, ut Paulus peragratis superioribus partibus veniret Ephesum, et inveniret quosdam discipulos :
44N||19||2||278160	dixitque ad eos : Si Spiritum Sanctum accepistis credentes ? At illi dixerunt ad eum : Sed neque si Spiritus Sanctus est, audivimus.
44N||19||3||278170	Ille vero ait : In quo ergo baptizati estis ? Qui dixerunt : In Joannis baptismate.
44N||19||4||278180	Dixit autem Paulus : Joannes baptizavit baptismo pœnitentiæ populum, dicens : In eum qui venturus esset post ipsum, ut crederent, hoc est, in Jesum.
44N||19||5||278190	His auditis, baptizati sunt in nomine Domini Jesu.
44N||19||6||278200	Et cum imposuisset illis manus Paulus, venit Spiritus Sanctus super eos, et loquebantur linguis, et prophetabant.
44N||19||7||278210	Erant autem omnes viri fere duodecim.
44N||19||8||278220	Introgressus autem synagogam, cum fiducia loquebatur per tres menses, disputans, et suadens de regno Dei.
44N||19||9||278230	Cum autem quidam indurarentur, et non crederent, maledicentes viam Domini coram multitudine, discedens ab eis, segregavit discipulos, quotidie disputans in schola tyranni cujusdam.
44N||19||10||278240	Hoc autem factum est per biennium, ita ut omnes qui habitabant in Asia, audirent verbum Domini, Judæi atque gentiles.
44N||19||11||278250	Virtutesque non quaslibet faciebat Deus per manum Pauli :
44N||19||12||278260	ita ut etiam super languidos deferrentur a corpore ejus sudaria, et semicinctia, et recedebant ab eis languores, et spiritus nequam egrediebantur.
44N||19||13||278270	Tentaverunt autem quidam et de circumeuntibus Judæis exorcistis, invocare super eos qui habebant spiritus malos, nomen Domini Jesu, dicentes : Adjuro vos per Jesum, quem Paulus prædicat.
44N||19||14||278280	Erant autem quidam Judæi Scevæ principis sacerdotum septem filii, qui hoc faciebant.
44N||19||15||278290	Respondens autem spiritus nequam dixit eis : Jesum novi, et Paulum scio : vos autem qui estis ?
44N||19||16||278300	Et insiliens in eos homo, in quo erat dæmonium pessimum, et dominatus amborum, invaluit contra eos, ita ut nudi et vulnerati effugerent de domo illa.
44N||19||17||278310	Hoc autem notum factum est omnibus Judæis, atque gentilibus, qui habitabant Ephesi : et cecidit timor super omnes illos, et magnificabatur nomen Domini Jesu.
44N||19||18||278320	Multique credentium veniebant, confitentes et annuntiantes actus suos.
44N||19||19||278330	Multi autem ex eis, qui fuerant curiosa sectati, contulerunt libros, et combusserunt coram omnibus : et computatis pretiis illorum, invenerunt pecuniam denariorum quinquaginta millium.
44N||19||20||278340	Ita fortiter crescebat verbum Dei, et confirmabatur.
44N||19||21||278350	His autem expletis, proposuit Paulus in Spiritu, transita Macedonia et Achaia, ire Jerosolymam, dicens : Quoniam postquam fuero ibi, oportet me et Romam videre.
44N||19||22||278360	Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.
44N||19||23||278370	Facta est autem illo tempore turbatio non minima de via Domini.
44N||19||24||278380	Demetrius enim quidam nomine, argentarius, faciens ædes argenteas Dianæ, præstabat artificibus non modicum quæstum :
44N||19||25||278390	quos convocans, et eos qui hujusmodi erant opifices, dixit : Viri, scitis quia de hoc artificio est nobis acquisitio :
44N||19||26||278400	et videtis, et auditis quia non solum Ephesi, sed pene totius Asiæ, Paulus hic suadens avertit multam turbam, dicens : Quoniam non sunt dii, qui manibus fiunt.
44N||19||27||278410	Non solum autem hæc periclitabitur nobis pars in redargutionem venire, sed et magnæ Dianæ templum in nihilum reputabitur, sed et destrui incipiet majestas ejus, quam tota Asia, et orbis colit.
44N||19||28||278420	His auditis, repleti sunt ira, et exclamaverunt dicentes : Magna Diana Ephesiorum.
44N||19||29||278430	Et impleta est civitas confusione, et impetum fecerunt uno animo in theatrum, rapto Gajo, et Aristarcho Macedonibus, comitibus Pauli.
44N||19||30||278440	Paulo autem volente intrare in populum, non permiserunt discipuli.
44N||19||31||278450	Quidam autem et de Asiæ principibus, qui erant amici ejus, miserunt ad eum rogantes ne se daret in theatrum :
44N||19||32||278460	alii autem aliud clamabant. Erat enim ecclesia confusa : et plures nesciebant qua ex causa convenissent.
44N||19||33||278470	De turba autem detraxerunt Alexandrum, propellentibus eum Judæis. Alexander autem manu silentio postulato, volebat reddere rationem populo.
44N||19||34||278480	Quem ut cognoverunt Judæum esse, vox facta una est omnium, quasi per horas duas clamantium : Magna Diana Ephesiorum.
44N||19||35||278490	Et cum sedasset scriba turbas, dixit : Viri Ephesii, quis enim est hominum, qui nesciat Ephesiorum civitatem cultricem esse magnæ Dianæ, Jovisque prolis ?
44N||19||36||278500	Cum ergo his contradici non possit, oportet vos sedatos esse, et nihil temere agere.
44N||19||37||278510	Adduxistis enim homines istos, neque sacrilegos, neque blasphemantes deam vestram.
44N||19||38||278520	Quod si Demetrius, et qui cum eo sunt artifices, habent adversus aliquem causam, conventus forenses aguntur, et proconsules sunt, accusent invicem.
44N||19||39||278530	Si quid autem alterius rei quæritis, in legitima ecclesia poterit absolvi.
44N||19||40||278540	Nam et periclitamur argui seditionis hodiernæ : cum nullus obnoxius sit de quo possimus reddere rationem concursus istius. Et cum hæc dixisset, dimisit ecclesiam.
44N||20||1||278550	Postquam autem cessavit tumultus, vocatis Paulus discipulis, et exhortatus eos, valedixit, et profectus est ut iret in Macedoniam.
44N||20||2||278560	Cum autem perambulasset partes illas, et exhortatus eos fuisset multo sermone, venit ad Græciam :
44N||20||3||278570	ubi cum fecisset menses tres, factæ sunt illi insidiæ a Judæis navigaturo in Syriam : habuitque consilium ut reverteretur per Macedoniam.
44N||20||4||278580	Comitatus est autem eum Sopater Pyrrhi Berœensis, Thessalonicensium vero Aristarchus, et Secundus, et Gajus Derbeus, et Timotheus : Asiani vero Tychicus et Trophimus.
44N||20||5||278590	Hi cum præcessissent, sustinuerunt nos Troade :
44N||20||6||278600	nos vero navigavimus post dies azymorum a Philippis, et venimus ad eos Troadem in diebus quinque, ubi demorati sumus diebus septem.
44N||20||7||278610	Una autem sabbati cum convenissemus ad frangendum panem, Paulus disputabat cum eis profecturus in crastinum, protraxitque sermonem usque in mediam noctem.
44N||20||8||278620	Erant autem lampades copiosæ in cœnaculo, ubi eramus congregati.
44N||20||9||278630	Sedens autem quidam adolescens nomine Eutychus super fenestram, cum mergeretur somno gravi, disputante diu Paulo, ductus somno cecidit de tertio cœnaculo deorsum, et sublatus est mortuus.
44N||20||10||278640	Ad quem cum descendisset Paulus, incubuit super eum : et complexus dixit : Nolite turbari, anima enim ipsius in ipso est.
44N||20||11||278650	Ascendens autem, frangensque panem, et gustans, satisque allocutus usque in lucem, sic profectus est.
44N||20||12||278660	Adduxerunt autem puerum viventem, et consolati sunt non minime.
44N||20||13||278670	Nos autem ascendentes navem, navigavimus in Asson, inde suscepturi Paulum : sic enim disposuerat ipse per terram iter facturus.
44N||20||14||278680	Cum autem convenisset nos in Asson, assumpto eo, venimus Mitylenen.
44N||20||15||278690	Et inde navigantes, sequenti die venimus contra Chium, et alia applicuimus Samum, et sequenti die venimus Miletum.
44N||20||16||278700	Proposuerat enim Paulus transnavigare Ephesum, ne qua mora illi fieret in Asia. Festinabat enim, si possibile sibi esset, ut diem Pentecostes faceret Jerosolymis.
44N||20||17||278710	A Mileto autem mittens Ephesum, vocavit majores natu ecclesiæ.
44N||20||18||278720	Qui cum venissent ad eum, et simul essent, dixit eis : Vos scitis a prima die, qua ingressus sum in Asiam, qualiter vobiscum per omne tempus fuerim,
44N||20||19||278730	serviens Domino cum omni humilitate, et lacrimis, et tentationibus, quæ mihi acciderunt ex insidiis Judæorum :
44N||20||20||278740	quomodo nihil subtraxerim utilium, quominus annuntiarem vobis, et docerem vos publice, et per domos,
44N||20||21||278750	testificans Judæis, atque gentilibus in Deum pœnitentiam, et fidem in Dominum nostrum Jesum Christum.
44N||20||22||278760	Et nunc ecce alligatus ego spiritu, vado in Jerusalem : quæ in ea ventura sint mihi, ignorans :
44N||20||23||278770	nisi quod Spiritus Sanctus per omnes civitates mihi protestatur, dicens quoniam vincula et tribulationes Jerosolymis me manent.
44N||20||24||278780	Sed nihil horum vereor : nec facio animam meam pretiosiorem quam me, dummodo consummem cursum meum, et ministerium verbi, quod accepi a Domino Jesu, testificari Evangelium gratiæ Dei.
44N||20||25||278790	Et nunc ecce ego scio quia amplius non videbitis faciem meam vos omnes, per quos transivi prædicans regnum Dei.
44N||20||26||278800	Quapropter contestor vos hodierna die, quia mundus sum a sanguine omnium.
44N||20||27||278810	Non enim subterfugi, quominus annuntiarem omne consilium Dei vobis.
44N||20||28||278820	Attendite vobis, et universo gregi, in quo vos Spiritus Sanctus posuit episcopos regere ecclesiam Dei, quam acquisivit sanguine suo.
44N||20||29||278830	Ego scio quoniam intrabunt post discessionem meam lupi rapaces in vos, non parcentes gregi.
44N||20||30||278840	Et ex vobis ipsis exsurgent viri loquentes perversa, ut abducant discipulos post se.
44N||20||31||278850	Propter quod vigilate memoria retinentes : quoniam per triennium nocte et die non cessavi, cum lacrimis monens unumquemque vestrum.
44N||20||32||278860	Et nunc commendo vos Deo, et verbo gratiæ ipsius, qui potens est ædificare, et dare hæreditatem in sanctificatis omnibus.
44N||20||33||278870	Argentum, et aurum, aut vestem nullius concupivi, sicut
44N||20||34||278880	ipsi scitis : quoniam ad ea quæ mihi opus erant, et his qui mecum sunt, ministraverunt manus istæ.
44N||20||35||278890	Omnia ostendi vobis, quoniam sic laborantes, oportet suscipere infirmos ac meminisse verbi Domini Jesu, quoniam ipse dixit : Beatius est magis dare, quam accipere.
44N||20||36||278900	Et cum hæc dixisset, positis genibus suis oravit cum omnibus illis.
44N||20||37||278910	Magnus autem fletus factus est omnium : et procumbentes super collum Pauli, osculabantur eum,
44N||20||38||278920	dolentes maxime in verbo, quod dixerat, quoniam amplius faciem ejus non essent visuri. Et deducebant eum ad navem.
44N||21||1||278930	Cum autem factum esset ut navigaremus abstracti ab eis, recto cursu venimus Coum, et sequenti die Rhodum, et inde Pataram.
44N||21||2||278940	Et cum invenissemus navem transfretantem in Phœnicen, ascendentes navigavimus.
44N||21||3||278950	Cum apparuissemus autem Cypro, relinquentes eam ad sinistram, navigavimus in Syriam, et venimus Tyrum : ibi enim navis expositura erat onus.
44N||21||4||278960	Inventis autem discipulis, mansimus ibi diebus septem : qui Paulo dicebant per Spiritum ne ascenderet Jerosolymam.
44N||21||5||278970	Et expletis diebus, profecti ibamus, deducentibus nos omnibus cum uxoribus et filiis usque foras civitatem : et positis genibus in littore, oravimus.
44N||21||6||278980	Et cum valefecissemus invicem ascendimus navem : illi autem redierunt in sua.
44N||21||7||278990	Nos vero navigatione expleta a Tyro descendimus Ptolemaidam : et salutatis fratribus, mansimus die una apud illos.
44N||21||8||279000	Alia autem die profecti, venimus Cæsaream. Et intrantes domum Philippi evangelistæ, qui erat unus de septem, mansimus apud eum.
44N||21||9||279010	Huic autem erant quatuor filiæ virgines prophetantes.
44N||21||10||279020	Et cum moraremur per dies aliquot, supervenit quidam a Judæa propheta, nomine Agabus.
44N||21||11||279030	Is cum venisset ad nos, tulit zonam Pauli : et alligans sibi pedes et manus, dixit : Hæc dicit Spiritus Sanctus : Virum, cujus est zona hæc, sic alligabunt in Jerusalem Judæi, et tradent in manus gentium.
44N||21||12||279040	Quod cum audissemus, rogabamus nos, et qui loci illius erant, ne ascenderet Jerosolymam.
44N||21||13||279050	Tunc respondit Paulus, et dixit : Quid facitis flentes, et affligentes cor meum ? Ego enim non solum alligari, sed et mori in Jerusalem paratus sum propter nomen Domini Jesu.
44N||21||14||279060	Et cum ei suadere non possemus, quievimus, dicentes : Domini voluntas fiat.
44N||21||15||279070	Post dies autem istos præparati, ascendebamus in Jerusalem.
44N||21||16||279080	Venerunt autem et ex discipulis a Cæsarea nobiscum, adducentes secum apud quem hospitaremur Mnasonem quemdam Cyprium, antiquum discipulum.
44N||21||17||279090	Et cum venissemus Jerosolymam, libenter exceperunt nos fratres.
44N||21||18||279100	Sequenti autem die introibat Paulus nobiscum ad Jacobum, omnesque collecti sunt seniores.
44N||21||19||279110	Quos cum salutasset, narrabat per singula quæ Deus fecisset in gentibus per ministerium ipsius.
44N||21||20||279120	At illi cum audissent, magnificabant Deum, dixeruntque ei : Vides frater, quot millia sunt in Judæis qui crediderunt, et omnes æmulatores sunt legis.
44N||21||21||279130	Audierunt autem de te quia discessionem doceas a Moyse eorum, qui per gentes sunt, Judæorum : dicens non debere eos circumcidere filios suos, neque secundum consuetudinem ingredi.
44N||21||22||279140	Quid ergo est ? utique oportet convenire multitudinem : audient enim te supervenisse.
44N||21||23||279150	Hoc ergo fac quod tibi dicimus : Sunt nobis viri quatuor, votum habentes super se.
44N||21||24||279160	His assumptis, sanctifica te cum illis : et impende in illis ut radant capita : et scient omnes quia quæ de te audierunt, falsa sunt, sed ambulas et ipse custodiens legem.
44N||21||25||279170	De his autem qui crediderunt ex gentibus, nos scripsimus judicantes ut abstineant se ab idolis immolato, et sanguine, et suffocato, et fornicatione.
44N||21||26||279180	Tunc Paulus, assumptis viris, postera die purificatus cum illis intravit in templum, annuntians expletionem dierum purificationis, donec offerretur pro unoquoque eorum oblatio.
44N||21||27||279190	Dum autem septem dies consummarentur, hi qui de Asia erant Judæi, cum vidissent eum in templo, concitaverunt omnem populum, et injecerunt ei manus, clamantes :
44N||21||28||279200	Viri Israëlitæ, adjuvate : hic est homo qui adversus populum, et legem, et locum hunc, omnes ubique docens, insuper et gentiles induxit in templum, et violavit sanctum locum istum.
44N||21||29||279210	Viderant enim Trophimum Ephesium in civitate cum ipso, quem æstimaverunt quoniam in templum introduxisset Paulus.
44N||21||30||279220	Commotaque est civitas tota, et facta est concursio populi. Et apprehendentes Paulum, trahebant eum extra templum : et statim clausæ sunt januæ.
44N||21||31||279230	Quærentibus autem eum occidere, nuntiatum est tribuno cohortis quia tota confunditur Jerusalem.
44N||21||32||279240	Qui statim, assumptis militibus et centurionibus, decurrit ad illos. Qui cum vidissent tribunum, et milites, cessaverunt percutere Paulum.
44N||21||33||279250	Tunc accedens tribunus apprehendit eum, et jussit eum alligari catenis duabus : et interrogabat quis esset, et quid fecisset.
44N||21||34||279260	Alii autem aliud clamabant in turba. Et cum non posset certum cognoscere præ tumultu, jussit duci eum in castra.
44N||21||35||279270	Et cum venisset ad gradus, contigit ut portaretur a militibus propter vim populi.
44N||21||36||279280	Sequebatur enim multitudo populi, clamans : Tolle eum.
44N||21||37||279290	Et cum cœpisset induci in castra Paulus, dicit tribuno : Si licet mihi loqui aliquid ad te ? Qui dixit : Græce nosti ?
44N||21||38||279300	Nonne tu es Ægyptius, qui ante hos dies tumultum concitasti, et eduxisti in desertum quatuor millia virorum sicariorum ?
44N||21||39||279310	Et dixit ad eum Paulus : Ego homo sum quidem Judæus a Tarso Ciliciæ, non ignotæ civitatis municeps. Rogo autem te, permitte mihi loqui ad populum.
44N||21||40||279320	Et cum ille permisisset, Paulus stans in gradibus annuit manu ad plebem, et magno silentio facto, allocutus est lingua hebræa, dicens :
44N||22||1||279330	Viri fratres, et patres, audite quam ad vos nunc reddo rationem.
44N||22||2||279340	Cum audissent autem quia hebræa lingua loqueretur ad illos, magis præstiterunt silentium.
44N||22||3||279350	Et dicit : Ego sum vir Judæus, natus in Tarso Ciliciæ, nutritus autem in ista civitate, secus pedes Gamaliel eruditus juxta veritatem paternæ legis, æmulator legis, sicut et vos omnes estis hodie :
44N||22||4||279360	qui hanc viam persecutus sum usque ad mortem, alligans et tradens in custodias viros ac mulieres,
44N||22||5||279370	sicut princeps sacerdotum mihi testimonium reddit, et omnes majores natu, a quibus et epistolas accipiens, ad fratres Damascum pergebam, ut adducerem inde vinctos in Jerusalem ut punirentur.
44N||22||6||279380	Factum est autem, eunte me, et appropinquante Damasco media die, subito de cælo circumfulsit me lux copiosa :
44N||22||7||279390	et decidens in terram, audivi vocem dicentem mihi : Saule, Saule, quid me persequeris ?
44N||22||8||279400	Ego autem respondi : Quis es, Domine ? Dixitque ad me : Ego sum Jesus Nazarenus, quem tu persequeris.
44N||22||9||279410	Et qui mecum erant, lumen quidem viderunt, vocem autem non audierunt ejus qui loquebatur mecum.
44N||22||10||279420	Et dixi : Quid faciam, Domine ? Dominus autem dixit ad me : Surgens vade Damascum : et ibi tibi dicetur de omnibus quæ te oporteat facere.
44N||22||11||279430	Et cum non viderem præ claritate luminis illius, ad manum deductus a comitibus, veni Damascum.
44N||22||12||279440	Ananias autem quidam, vir secundum legem testimonium habens ab omnibus cohabitantibus Judæis,
44N||22||13||279450	veniens ad me, et astans dixit mihi : Saule frater respice. Et ego eadem hora respexi in eum.
44N||22||14||279460	At ille dixit : Deus patrum nostrorum præordinavit te, ut cognosceres voluntatem ejus, et videres justum, et audires vocem ex ore ejus :
44N||22||15||279470	quia eris testis illius ad omnes homines eorum quæ vidisti et audisti.
44N||22||16||279480	Et nunc quid moraris ? Exsurge, et baptizare, et ablue peccata tua, invocato nomine ipsius.
44N||22||17||279490	Factum est autem revertenti mihi in Jerusalem, et oranti in templo, fieri me in stupore mentis,
44N||22||18||279500	et videre illum dicentem mihi : Festina, et exi velociter ex Jerusalem : quoniam non recipient testimonium tuum de me.
44N||22||19||279510	Et ego dixi : Domine ipsi sciunt quia ego eram concludens in carcerem, et cædans per synagogas eos qui credebant in te :
44N||22||20||279520	et cum funderetur sanguis Stephani testis tui, ego astabam, et consentiebam, et custodiebam vestimenta interficientium illum.
44N||22||21||279530	Et dixit ad me : Vade quoniam ego in nationes longe mittam te.
44N||22||22||279540	Audiebant autem eum usque ad hoc verbum, et levaverunt vocem suam dicentes : Tolle de terra hujusmodi : non enim fas est eum vivere.
44N||22||23||279550	Vociferantibus autem eis, et projicientibus vestimenta sua, et pulverem jactantibus in aërem,
44N||22||24||279560	jussit tribunus induci eum in castra, et flagellis cædi, et torqueri eum, ut sciret propter quam causam sic acclamarent ei.
44N||22||25||279570	Et cum astrinxissent eum loris, dicit astanti sibi centurioni Paulus : Si hominem Romanum, et indemnatum licet vobis flagellare ?
44N||22||26||279580	Quo audito, centurio accessit ad tribunum, et nuntiavit ei, dicens : Quid acturus es ? hic enim homo civis Romanus est.
44N||22||27||279590	Accedens autem tribunus, dixit illi : Dic mihi si tu Romanus es ? At ille dixit : Etiam.
44N||22||28||279600	Et respondit tribunus : Ego multa summa civilitatem hanc consecutus sum. Et Paulus ait : Ego autem et natus sum.
44N||22||29||279610	Protinus ergo discesserunt ab illo qui eum torturi erant. Tribunus quoque timuit postquam rescivit, quia civis Romanus esset, et quia alligasset eum.
44N||22||30||279620	Postera autem die volens scire diligentius qua ex causa accusaretur a Judæis, solvit eum, et jussit sacerdotes convenire, et omne concilium, et producens Paulum, statuit inter illos.
44N||23||1||279630	Intendens autem in concilium Paulus ait : Viri fratres, ego omni conscientia bona conversatus sum ante Deum usque in hodiernum diem.
44N||23||2||279640	Princeps autem sacerdotum Ananias præcepit astantibus sibi percutere os ejus.
44N||23||3||279650	Tunc Paulus dixit ad eum : Percutiet te Deus, paries dealbate. Et tu sedens judicas me secundum legem, et contra legem jubes me percuti ?
44N||23||4||279660	Et qui astabant dixerunt : Summum sacerdotem Dei maledicis.
44N||23||5||279670	Dixit autem Paulus : Nesciebam fratres quia princeps est sacerdotum. Scriptum est enim : Principem populi tui non maledices.
44N||23||6||279680	Sciens autem Paulus quia una pars esset sadducæorum, et altera pharisæorum, exclamavit in concilio : Viri fratres, ego pharisæus sum, filius pharisæorum, de spe et resurrectione mortuorum ego judicor.
44N||23||7||279690	Et cum hæc dixisset, facta est dissensio inter pharisæos et sadducæos, et soluta est multitudo.
44N||23||8||279700	Sadducæi enim dicunt, non esse resurrectionem, neque angelum, neque spiritum : pharisæi autem utraque confitentur.
44N||23||9||279710	Factus est autem clamor magnus. Et surgentes quidam pharisæorum, pugnabant, dicentes : Nihil mali invenimus in homine isto : quid si spiritus locutus est ei, aut angelus ?
44N||23||10||279720	Et cum magna dissensio facta esset, timens tribunus ne discerperetur Paulus ab ipsis, jussit milities descendere, et rapere eum de medio eorum, ac deducere eum in castra.
44N||23||11||279730	Sequenti autem nocte assistens ei Dominus, ait : Constans esto : sicut enim testificatus es de me in Jerusalem, sic te oportet et Romæ testificari.
44N||23||12||279740	Facta autem die collegerunt se quidam ex Judæis, et devoverunt se dicentes, neque manducaturos, neque bibaturos donec occiderent Paulum.
44N||23||13||279750	Erant autem plus quam quadraginta viri, qui hanc conjurationem fecerant :
44N||23||14||279760	qui accesserunt ad principes sacerdotum et seniores, et dixerunt : Devotione devovimus nos nihil gustaturos, donec occidamus Paulum.
44N||23||15||279770	Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo. Nos vero prius quam appropiet, parati sumus interficere illum.
44N||23||16||279780	Quod cum audisset filius sororis Pauli insidias, venit, et intravit in castra, nuntiavitque Paulo.
44N||23||17||279790	Vocans autem Paulus ad se unum ex centurionibus, ait : Adolescentem hunc perduc ad tribunum, habet enim aliquid indicare illi.
44N||23||18||279800	Et ille quidem assumens eum duxit ad tribunum, et ait : Vinctus Paulus rogavit me hunc adolescentem perducere ad te, habentem aliquid loqui tibi.
44N||23||19||279810	Apprehendens autem tribunus manum illius, secessit cum eo seorsum, et interrogavit illum : Quid est quod habes indicare mihi ?
44N||23||20||279820	Ille autem dixit : Judæis convenit rogare te ut crastina die producas Paulum in concilium, quasi aliquid certius inquisituri sint de illo :
44N||23||21||279830	tu vero ne credideris illis, insidiantur enim ei ex eis viri amplius quam quadraginta, qui se devoverunt non manducare, neque bibere donec interficiant eum : et nunc parati sunt, exspectantes promissum tuum.
44N||23||22||279840	Tribunus igitur dimisit adolescentem, præcipiens ne cui loqueretur quoniam hæc nota sibi fecisset.
44N||23||23||279850	Et vocatis duobus centurionibus, dixit illis : Parate milites ducentos ut eant usque Cæsaream, et equites septuaginta, et lancearios ducentos a tertia hora noctis,
44N||23||24||279860	et jumenta præparate ut imponentes Paulum, salvum perducerent ad Felicem præsidem.
44N||23||25||279870	(Timuit enim ne forte raperent eum Judæi, et occiderent, et ipse postea calumniam sustineret, tamquam accepturus pecuniam.)
44N||23||26||279880	Scribens epistolam continentem hæc : Claudius Lysias optimo præsidi, Felici salutem.
44N||23||27||279890	Virum hunc comprehensum a Judæis, et incipientem interfici ab eis, superveniens cum exercitu eripui, cognito quia Romanus est.
44N||23||28||279900	Volensque scire causam quam objiciebant illi, deduxi eum in concilium eorum.
44N||23||29||279910	Quem inveni accusari de quæstionibus legis ipsorum, nihil vero dignum morte aut vinculis habentem criminis.
44N||23||30||279920	Et cum mihi perlatum esset de insidiis quas paraverant illi, misi eum ad te denuntians : et accusatoribus ut dicant apud te. Vale.
44N||23||31||279930	Milites ergo secundum præceptum sibi, assumentes Paulum, duxerunt per noctem in Antipatridem.
44N||23||32||279940	Et postera die dimissis equitibus ut cum eo irent, reversi sunt ad castra.
44N||23||33||279950	Qui cum venissent Cæsaream, et tradidissent epistolam præsidi, statuerunt ante illum et Paulum.
44N||23||34||279960	Cum legisset autem, et interrogasset de qua provincia esset : et cognoscens quia de Cilicia :
44N||23||35||279970	Audiam te, inquit, cum accusatores tui venerint. Jussitque in prætorio Herodis custodiri eum.
44N||24||1||279980	Post quinque autem dies descendit princeps sacerdotum, Ananias, cum senioribus quibusdam, et Tertullo quodam oratore, qui adierunt præsidem adversus Paulum.
44N||24||2||279990	Et citato Paulo cœpit accusare Tertullus, dicens : Cum in multa pace agamus per te, et multa corrigantur per tuam providentiam,
44N||24||3||280000	semper et ubique suscipimus, optime Felix, cum omni gratiarum actione.
44N||24||4||280010	Ne diutius autem te protraham, oro, breviter audias nos pro tua clementia.
44N||24||5||280020	Invenimus hunc hominem pestiferum, et concitantem seditiones omnibus Judæis in universo orbe, et auctorem seditionis sectæ Nazarenorum :
44N||24||6||280030	qui etiam templum violare conatus est, quem et apprehensum voluimus secundum legem nostram judicare.
44N||24||7||280040	Superveniens autem tribunus Lysias, cum vi magna eripuit eum de manibus nostris,
44N||24||8||280050	jubens accusatores ejus ad te venire : a quo poteris ipse judicans, de omnibus istis cognoscere, de quibus nos accusamus eum.
44N||24||9||280060	Adjecerunt autem et Judæi, dicentes hæc ita se habere.
44N||24||10||280070	Respondit autem Paulus (annuente sibi præside dicere) : Ex multis annis te esse judicem genti huic sciens, bono animo pro me satisfaciam.
44N||24||11||280080	Potes enim cognoscere quia non plus sunt mihi dies quam duodecim, ex quo ascendi adorare in Jerusalem :
44N||24||12||280090	et neque in templo invenerunt me cum aliquo disputantem, aut concursum facientem turbæ, neque in synagogis, neque in civitate :
44N||24||13||280100	neque probare possunt tibi de quibus nunc me accusant.
44N||24||14||280110	Confiteor autem hoc tibi, quod secundum sectam, quam dicunt hæresim, sic deservio Patri, et Deo meo, credens omnibus quæ in lege et prophetis scripta sunt :
44N||24||15||280120	spem habens in Deum, quam et hi ipsi exspectant, resurrectionem futuram justorum et iniquorum.
44N||24||16||280130	In hoc et ipse studeo sine offendiculo conscientiam habere ad Deum, et ad homines semper.
44N||24||17||280140	Post annos autem plures eleemosynas facturus in gentem meam, veni, et oblationes, et vota,
44N||24||18||280150	in quibus invenerunt me purificatum in templo : non cum turba, neque cum tumultu.
44N||24||19||280160	Quidam autem ex Asia Judæi, quos oportebat apud te præsto esse, et accusare si quid haberent adversum me :
44N||24||20||280170	aut hi ipsi dicant si quid invenerunt in me iniquitatis cum stem in concilio,
44N||24||21||280180	nisi de una hac solummodo voce, qua clamavi inter eos stans : Quoniam de resurrectione mortuorum ego judicor hodie a vobis.
44N||24||22||280190	Distulit autem illos Felix, certissime sciens de via hac, dicens : Cum tribunus Lysias descenderit, audiam vos.
44N||24||23||280200	Jussitque centurioni custodire eum, et habere requiem, nec quemquam de suis prohibere ministrare ei.
44N||24||24||280210	Post aliquot autem dies veniens Felix cum Drusilla uxore sua, quæ erat Judæa, vocavit Paulum, et audivit ab eo fidem, quæ est in Christum Jesum.
44N||24||25||280220	Disputante autem illo de justitia, et castitate, et de judicio futuro, tremefactus Felix, respondit : Quod nunc attinet, vade : tempore autem opportuno accersam te :
44N||24||26||280230	simul et sperans, quod pecunia ei daretur a Paulo, propter quod et frequenter accersens eum, loquebatur cum eo.
44N||24||27||280240	Biennio autem expleto, accepit successorem Felix Portium Festum. Volens autem gratiam præstare Judæis Felix, reliquit Paulum vinctum.
44N||25||1||280250	Festus ergo cum venisset in provinciam, post triduum ascendit Jerosolymam a Cæsarea.
44N||25||2||280260	Adieruntque eum principes sacerdotum, et primi Judæorum adversus Paulum : et rogabant eum,
44N||25||3||280270	postulantes gratiam adversus eum, ut juberet perduci eum in Jerusalem, insidias tendentes ut interficerent eum in via.
44N||25||4||280280	Festus autem respondit servari Paulum in Cæsarea : se autem maturius profecturum.
44N||25||5||280290	Qui ergo in vobis, ait, potentes sunt, descendentes simul, si quod est in viro crimen, accusent eum.
44N||25||6||280300	Demoratus autem inter eos dies non amplius quam octo, aut decem, descendit Cæsaream, et altera die sedit pro tribunali, et jussit Paulum adduci.
44N||25||7||280310	Qui cum perductus esset, circumsteterunt eum, qui ab Jerosolyma descenderant Judæi, multas et graves causas objicientes, quas non poterant probare.
44N||25||8||280320	Paulo rationem reddente : Quoniam neque in legem Judæorum, neque in templum, neque in Cæsarem quidquam peccavi.
44N||25||9||280330	Festus autem volens gratiam præstare Judæis, respondens Paulo, dixit : Vis Jerosolymam ascendere, et ibi de his judicari apud me ?
44N||25||10||280340	Dixit autem Paulus : Ad tribunal Cæsaris sto, ibi me oportet judicari : Judæis non nocui, sicut tu melius nosti.
44N||25||11||280350	Si enim nocui, aut dignum morte aliquid feci, non recuso mori : si vero nihil est eorum quæ hi accusant me, nemo potest me illis donare. Cæsarem appello.
44N||25||12||280360	Tunc Festus cum concilio locutus, respondit : Cæsarem appellasti ? ad Cæsarem ibis.
44N||25||13||280370	Et cum dies aliquot transacti essent, Agrippa rex et Bernice descenderunt Cæsaream ad salutandum Festum.
44N||25||14||280380	Et cum dies plures ibi demorarentur, Festus regi indicavit de Paulo, dicens : Vir quidam est derelictus a Felice vinctus,
44N||25||15||280390	de quo cum essem Jerosolymis, adierunt me principes sacerdotum, et seniores Judæorum, postulantes adversus illum damnationem.
44N||25||16||280400	Ad quos respondi : Quia non est Romanis consuetudo damnare aliquem hominem prius quam is qui accusatur præsentes habeat accusatores, locumque defendendi accipiat ad abluenda crimina.
44N||25||17||280410	Cum ergo huc convenissent sine ulla dilatione, sequenti die sedens pro tribunali, jussi adduci virum.
44N||25||18||280420	De quo, cum stetissent accusatores, nullam causam deferebant, de quibus ego suspicabar malum.
44N||25||19||280430	Quæstiones vero quasdam de sua superstitione habebant adversus eum, et de quodam Jesu defuncto, quem affirmabat Paulus vivere.
44N||25||20||280440	Hæsitans autem ego de hujusmodi quæstione, dicebam si vellet ire Jerosolymam, et ibi judicari de istis.
44N||25||21||280450	Paulo autem appellante ut servaretur ad Augusti cognitionem, jussi servari eum, donec mittam eum ad Cæsarem.
44N||25||22||280460	Agrippa autem dixit ad Festum : Volebam et ipse hominem audire. Cras, inquit, audies eum.
44N||25||23||280470	Altera autem die cum venisset Agrippa, et Bernice cum multa ambitione, et introissent in auditorium cum tribunis, et viris principalibus civitatis, jubente Festo, adductus est Paulus.
44N||25||24||280480	Et dicit Festus : Agrippa rex, et omnes qui simul adestis nobiscum viri, videtis hunc de quo omnis multitudo Judæorum interpellavit me Jerosolymis, petentes et acclamantes non oportere eum vivere amplius.
44N||25||25||280490	Ego vere comperi nihil dignum morte eum admisisse. Ipso autem hoc appellante ad Augustum, judicavi mittere.
44N||25||26||280500	De quo quid certum scribam domino, non habeo. Propter quod produxi eum ad vos, et maxime ad te, rex Agrippa, ut interrogatione facta habeam quid scribam.
44N||25||27||280510	Sine ratione enim mihi videtur mittere vinctum, et causas ejus non significare.
44N||26||1||280520	Agrippa vero ad Paulum ait : Permittitur tibi loqui pro temetipso. Tunc Paulus extenta manu cœpit rationem reddere.
44N||26||2||280530	De omnibus quibus accusor a Judæis, rex Agrippa, æstimo me beatum apud te cum sim defensurus me hodie,
44N||26||3||280540	maxime te sciente omnia, et quæ apud Judæos sunt consuetudines, et quæstiones : propter quod obsecro patienter me audias.
44N||26||4||280550	Et quidem vitam meam a juventute, quæ ab initio fuit in gente mea in Jerosolymis, noverunt omnes Judæi :
44N||26||5||280560	præscientes me ab initio (si velint testimonium perhibere) quoniam secundum certissimam sectam nostræ religionis vixi pharisæus.
44N||26||6||280570	Et nunc in spe, quæ ad patres nostros repromissionis facta est a Deo, sto judicio subjectus :
44N||26||7||280580	in quam duodecim tribus nostræ nocte ac die deservientes, sperant devenire. De qua spe accusor a Judæis, rex.
44N||26||8||280590	Quid incredibile judicatur apud vos, si Deus mortuos suscitat ?
44N||26||9||280600	Et ego quidem existimaveram me adversus nomen Jesu Nazareni debere multa contraria agere,
44N||26||10||280610	quod et feci Jerosolymis, et multos sanctorum ego in carceribus inclusi, a principibus sacerdotum potestate accepta : et cum occiderentur, detuli sententiam.
44N||26||11||280620	Et per omnes synagogas frequenter puniens eos, compellebam blasphemare : et amplius insaniens in eos, persequebar usque in exteras civitates.
44N||26||12||280630	In quibus dum irem Damascum cum potestate et permissu principum sacerdotum,
44N||26||13||280640	die media in via, vidi, rex, de cælo supra splendorem solis circumfulsisse me lumen, et eos qui mecum simul erant.
44N||26||14||280650	Omnesque nos cum decidissemus in terram, audivi vocem loquentem mihi hebraica lingua : Saule, Saule, quid me persequeris ? durum est tibi contra stimulum calcitrare.
44N||26||15||280660	Ego autem dixi : Quis es, Domine ? Dominus autem dixit : Ego sum Jesus, quem tu persequeris.
44N||26||16||280670	Sed exsurge, et sta super pedes tuos : ad hoc enim apparui tibi, ut constituam te ministrum, et testem eorum, quæ vidisti, et eorum quibus apparebo tibi,
44N||26||17||280680	eripiens te de populo, et gentibus, in quas nunc ego mitto te,
44N||26||18||280690	aperire oculos eorum, ut convertantur a tenebris ad lucem, et de potestate Satanæ ad Deum, ut accipiant remissionem peccatorum, et sortem inter sanctos per fidem, quæ est in me.
44N||26||19||280700	Unde rex Agrippa, non fui incredulus cælesti visioni ;
44N||26||20||280710	sed his qui sunt Damasci primum, et Jerosolymis, et in omnem regionem Judææ, et gentibus annuntiabam, ut pœnitentiam agerent, et converterentur ad Deum, digna pœnitentiæ opera facientes.
44N||26||21||280720	Hac ex causa me Judæi, cum essem in templo, comprehensum tentabant interficere.
44N||26||22||280730	Auxilio autem adjutus Dei usque in hodiernum diem sto, testificans minori, atque majori, nihil extra dicens quam ea quæ prophetæ locuti sunt futura esse, et Moyses,
44N||26||23||280740	si passibilis Christus, si primus ex resurrectione mortuorum, lumen annuntiaturus est populo et gentibus.
44N||26||24||280750	Hæc loquente eo, et rationem reddente, Festus magna voce dixit : Insanis Paule : multæ te litteræ ad insaniam convertunt.
44N||26||25||280760	Et Paulus : Non insanio, inquit, optime Feste, sed veritatis et sobrietatis verba loquor.
44N||26||26||280770	Scit enim de his rex, ad quem et constanter loquor : latere enim eum nihil horum arbitror. Neque enim in angulo quidquam horum gestum est.
44N||26||27||280780	Credis rex Agrippa prophetis ? Scio quia credis.
44N||26||28||280790	Agrippa autem ad Paulum : In modico suades me christianum fieri.
44N||26||29||280800	Et Paulus : Opto apud Deum, et in modico, et in magno, non tantum te, sed etiam omnes qui audiunt, hodie fieri tales, qualis et ego sum, exceptis vinculis his.
44N||26||30||280810	Et exsurrexit rex, et præses, et Bernice, et qui assidebant eis.
44N||26||31||280820	Et cum secessissent, loquebantur ad invicem, dicentes : Quia nihil morte, aut vinculis dignum quid fecit homo iste.
44N||26||32||280830	Agrippa autem Festo dixit : Dimitti poterat homo hic, si non appellasset Cæsarem.
44N||27||1||280840	Ut autem judicatum est navigare eum in Italiam, et tradi Paulum cum reliquis custodiis centurioni nomine Julio cohortis Augustæ,
44N||27||2||280850	ascendentes navem Adrumetinam, incipientes navigare circa Asiæ loca, sustulimus, perseverante nobiscum Aristarcho Macedone Thessalonicensi.
44N||27||3||280860	Sequenti autem die devenimus Sidonem. Humane autem tractans Julius Paulum, permisit ad amicos ire, et curam sui agere.
44N||27||4||280870	Et inde cum sustulissemus, subnavigavimus Cyprum, propterea quod essent venti contrarii.
44N||27||5||280880	Et pelagus Ciliciæ et Pamphyliæ navigantes, venimus Lystram, quæ est Lyciæ :
44N||27||6||280890	et ibi inveniens centurio navem Alexandrinam navigantem in Italiam, transposuit nos in eam.
44N||27||7||280900	Et cum multis diebus tarde navigaremus, et vix devenissemus contra Gnidum, prohibente nos vento, adnavigavimus Cretæ juxta Salmonem :
44N||27||8||280910	et vix juxta navigantes, venimus in locum quemdam qui vocatur Boniportus, cui juxta erat civitas Thalassa.
44N||27||9||280920	Multo autem tempore peracto, et cum jam non esset tuta navigatio, eo quod et jejunium jam præteriisset, consolabatur eos Paulus,
44N||27||10||280930	dicens eis : Viri, video quoniam cum injuria et multo damno non solum oneris, et navis, sed etiam animarum nostrarum incipit esse navigatio.
44N||27||11||280940	Centurio autem gubernatori et nauclero magis credebat, quam his quæ a Paulo dicebantur.
44N||27||12||280950	Et cum aptus portus non esset ad hiemandum, plurimi statuerunt consilium navigare inde, si quomodo possent, devenientes Phœnicen, hiemare, portum Cretæ respicientem ad Africum et ad Corum.
44N||27||13||280960	Aspirante autem austro, æstimantes propositum se tenere, cum sustulissent de Asson, legebant Cretam.
44N||27||14||280970	Non post multum autem misit se contra ipsam ventus typhonicus, qui vocatur Euroaquilo.
44N||27||15||280980	Cumque arrepta esset navis, et non posset conari in ventum, data nave flatibus, ferebamur.
44N||27||16||280990	In insulam autem quamdam decurrentes, quæ vocatur Cauda, potuimus vix obtinere scapham.
44N||27||17||281000	Qua sublata, adjutoriis utebantur, accingentes navem, timentes ne in Syrtim inciderent, summisso vase sic ferebantur.
44N||27||18||281010	Valida autem nobis tempestate jactatis, sequenti die jactum fecerunt :
44N||27||19||281020	et tertia die suis manibus armamenta navis projecerunt.
44N||27||20||281030	Neque autem sole, neque sideribus apparentibus per plures dies, et tempestate non exigua imminente, jam ablata erat spes omnis salutis nostræ.
44N||27||21||281040	Et cum multa jejunatio fuisset, tunc stans Paulus in medio eorum, dixit : Oportebat quidem, o viri, audito me, non tollere a Creta, lucrique facere injuriam hanc et jacturam.
44N||27||22||281050	Et nunc suadeo vobis bono animo esse : amissio enim nullius animæ erit ex vobis, præterquam navis.
44N||27||23||281060	Astitit enim mihi hac nocte angelus Dei, cujus sum ego, et cui deservio,
44N||27||24||281070	dicens : Ne timeas Paule, Cæsari te oportet assistere : et ecce donavit tibi Deus omnes qui navigant tecum.
44N||27||25||281080	Propter quod bono animo estote viri : credo enim Deo, quia sic erit, quemadmodum dictum est mihi.
44N||27||26||281090	In insulam autem quamdam oportet nos devenire.
44N||27||27||281100	Sed posteaquam quartadecima nox supervenit, navigantibus nobis in Adria circa mediam noctem, suspicabantur nautæ apparere sibi aliquam regionem.
44N||27||28||281110	Qui et summittentes bolidem, invenerunt passus viginti : et pusillum inde separati, invenerunt passus quindecim.
44N||27||29||281120	Timentes autem ne in aspera loca incideremus, de puppi mittentes anchoras quatuor, optabant diem fieri.
44N||27||30||281130	Nautis vero quærentibus fugere de navi, cum misissent scapham in mare, sub obtentu quasi inciperent a prora anchoras extendere,
44N||27||31||281140	dixit Paulus centurioni et militibus : Nisi hi in navi manserint, vos salvi fieri non potestis.
44N||27||32||281150	Tunc absciderunt milites funes scaphæ, et passi sunt eam excidere.
44N||27||33||281160	Et cum lux inciperet fieri, rogabat Paulus omnes sumere cibum, dicens : Quartadecima die hodie exspectantes jejuni permanetis, nihil accipientes.
44N||27||34||281170	Propter quod rogo vos accipere cibum pro salute vestra : quia nullius vestrum capillus de capite peribit.
44N||27||35||281180	Et cum hæc dixisset, sumens panem, gratias egit Deo in conspectu omnium : et cum fregisset, cœpit manducare.
44N||27||36||281190	Animæquiores autem facti omnes, et ipsi sumpserunt cibum.
44N||27||37||281200	Eramus vero universæ animæ in navi ducentæ septuaginta sex.
44N||27||38||281210	Et satiati cibo alleviabant navem, jactantes triticum in mare.
44N||27||39||281220	Cum autem dies factus esset, terram non agnoscebant : sinum vero quemdam considerabant habentem littus, in quem cogitabant si possent ejicere navem.
44N||27||40||281230	Et cum anchoras sustulissent, committebant se mari, simul laxantes juncturas gubernaculorum : et levato artemone secundum auræ flatum, tendebant ad littus.
44N||27||41||281240	Et cum incidissemus in locum dithalassum, impegerunt navem : et prora quidem fixa manebat immobilis, puppis vero solvebatur a vi maris.
44N||27||42||281250	Militum autem consilium fuit ut custodias occiderent : nequis cum enatasset, effugeret.
44N||27||43||281260	Centurio autem volens servare Paulum, prohibuit fieri : jussitque eos, qui possent natare, emittere se primos, et evadere, et ad terram exire :
44N||27||44||281270	et ceteros alios in tabulis ferebant : quosdam super ea quæ de navi erant. Et sic factum est, ut omnes animæ evaderent ad terram.
44N||28||1||281280	Et cum evasissemus, tunc cognovimus quia Melita insula vocabatur. Barbari vero præstabant non modicam humanitatem nobis.
44N||28||2||281290	Accensa enim pyra, reficiebant nos omnes propter imbrem, qui imminebat, et frigus.
44N||28||3||281300	Cum congregasset autem Paulus sarmentorum aliquantam multitudinem, et imposuisset super ignem, vipera a calore cum processisset, invasit manum ejus.
44N||28||4||281310	Ut vero viderunt Barbari pendentem bestiam de manu ejus, ad invicem dicebant : Utique homicida est homo hic, qui cum evaserit de mari, ultio non sinit eum vivere.
44N||28||5||281320	Et ille quidem excutiens bestiam in ignem, nihil mali passus est.
44N||28||6||281330	At illi existimabant eum in tumorem convertendum, et subito casurum et mori. Diu autem illis exspectantibus, et videntibus nihil mali in eo fieri, convertentes se, dicebant eum esse deum.
44N||28||7||281340	In locis autem illis erant prædia principis insulæ, nomine Publii, qui nos suscipiens, triduo benigne exhibuit.
44N||28||8||281350	Contigit autem patrem Publii febribus et dysenteria vexatum jacere. Ad quem Paulus intravit : et cum orasset, et imposuisset ei manus, salvavit eum.
44N||28||9||281360	Quo facto, omnes qui in insula habebant infirmitates, accedebant, et curabantur :
44N||28||10||281370	qui etiam multis honoribus nos honoraverunt, et navigantibus imposuerunt quæ necessaria erant.
44N||28||11||281380	Post menses autem tres navigavimus in navi Alexandrina, quæ in insula hiemaverat, cui erat insigne Castorum.
44N||28||12||281390	Et cum venissemus Syracusam, mansimus ibi triduo.
44N||28||13||281400	Inde circumlegentes devenimus Rhegium : et post unum diem, flante austro, secunda die venimus Puteolos ;
44N||28||14||281410	ubi inventis fratribus rogati sumus manere apud eos dies septem : et sic venimus Romam.
44N||28||15||281420	Et inde cum audissent fratres, occurrerunt nobis usque ad Apii forum, ac tres Tabernas. Quos cum vidisset Paulus, gratias agens Deo, accepit fiduciam.
44N||28||16||281430	Cum autem venissemus Romam, permissum est Paulo manere sibimet cum custodiente se milite.
44N||28||17||281440	Post tertium autem diem convocavit primos Judæorum. Cumque convenissent, dicebat eis : Ego, viri fratres, nihil adversus plebem faciens, aut morem paternum, vinctus ab Jerosolymis traditus sum in manus Romanorum,
44N||28||18||281450	qui cum interrogationem de me habuissent, voluerunt me dimittere, eo quod nulla esset causa mortis in me.
44N||28||19||281460	Contradicentibus autem Judæis, coactus sum appellare Cæsarem, non quasi gentem meam habens aliquid accusare.
44N||28||20||281470	Propter hanc igitur causam rogavi vos videre, et alloqui. Propter spem enim Israël catena hac circumdatus sum.
44N||28||21||281480	At illi dixerunt ad eum : Nos neque litteras accepimus de te a Judæa, neque adveniens aliquis fratrum nuntiavit, aut locutus est quid de te malum.
44N||28||22||281490	Rogamus autem a te audire quæ sentis : nam de secta hac notum est nobis quia ubique ei contradicitur.
44N||28||23||281500	Cum constituissent autem illi diem, venerunt ad eum in hospitium plurimi, quibus exponebat testificans regnum Dei, suadensque eis de Jesu ex lege Moysi et prophetis a mane usque ad vesperam.
44N||28||24||281510	Et quidam credebant his quæ dicebantur : quidam vero non credebant.
44N||28||25||281520	Cumque invicem non essent consentientes, discedebant dicente Paulo unum verbum : Quia bene Spiritus Sanctus locutus est per Isaiam prophetam ad patres nostros,
44N||28||26||281530	dicens : Vade ad populum istum, et dic ad eos : Aure audietis, et non intelligetis : et videntes videbitis, et non perspicietis.
44N||28||27||281540	Incrassatum est enim cor populi hujus, et auribus graviter audierunt, et oculos suos compresserunt : ne forte videant oculis, et auribus audiant, et corde intelligant, et convertantur, et sanem eos.
44N||28||28||281550	Notum ergo sit vobis, quoniam gentibus missum est hoc salutare Dei, et ipsi audient.
44N||28||29||281560	Et cum hæc dixisset, exierunt ab eo Judæi, multam habentes inter se quæstionem.
44N||28||30||281570	Mansit autem biennio toto in suo conducto : et suscipiebat omnes qui ingrediebantur ad eum,
44N||28||31||281580	prædicans regnum Dei, et docens quæ sunt de Domino Jesu Christo cum omni fiducia, sine prohibitione.
45N||1||1||281590	Paulus, servus Jesu Christi, vocatus Apostolus, segregatus in Evangelium Dei,
45N||1||2||281600	quod ante promiserat per prophetas suos in Scripturis sanctis
45N||1||3||281610	de Filio suo, qui factus est ei ex semine David secundum carnem,
45N||1||4||281620	qui prædestinatus est Filius Dei in virtute secundum spiritum sanctificationis ex resurrectione mortuorum Jesu Christi Domini nostri :
45N||1||5||281630	per quem accepimus gratiam, et apostolatum ad obediendum fidei in omnibus gentibus pro nomine ejus,
45N||1||6||281640	in quibus estis et vos vocati Jesu Christi :
45N||1||7||281650	omnibus qui sunt Romæ, dilectis Dei, vocatis sanctis. Gratia vobis, et pax a Deo Patre nostro, et Domino Jesu Christo.
45N||1||8||281660	Primum quidem gratias ago Deo meo per Jesum Christum pro omnibus vobis : quia fides vestra annuntiatur in universo mundo.
45N||1||9||281670	Testis enim mihi est Deus, cui servio in spiritu meo in Evangelio Filii ejus, quod sine intermissione memoriam vestri facio
45N||1||10||281680	semper in orationibus meis : obsecrans, si quomodo tandem aliquando prosperum iter habeam in voluntate Dei veniendi ad vos.
45N||1||11||281690	Desidero enim videre vos, ut aliquid impertiar vobis gratiæ spiritualis ad confirmandos vos :
45N||1||12||281700	id est, simul consolari in vobis per eam quæ invicem est, fidem vestram atque meam.
45N||1||13||281710	Nolo autem vos ignorare fratres : quia sæpe proposui venire ad vos (et prohibitus sum usque adhuc) ut aliquem fructum habeam et in vobis, sicut et in ceteris gentibus.
45N||1||14||281720	Græcis ac barbaris, sapientibus, et insipientibus debitor sum :
45N||1||15||281730	ita (quod in me) promptum est et vobis, qui Romæ estis, evangelizare.
45N||1||16||281740	Non enim erubesco Evangelium. Virtus enim Dei est in salutem omni credenti, Judæo primum, et Græco.
45N||1||17||281750	Justitia enim Dei in eo revelatur ex fide in fidem : sicut scriptum est : Justus autem ex fide vivit.
45N||1||18||281760	Revelatur enim ira Dei de cælo super omnem impietatem, et injustitiam hominum eorum, qui veritatem Dei in injustitia detinent :
45N||1||19||281770	quia quod notum est Dei, manifestum est in illis. Deus enim illis manifestavit.
45N||1||20||281780	Invisibilia enim ipsius, a creatura mundi, per ea quæ facta sunt, intellecta, conspiciuntur : sempiterna quoque ejus virtus, et divinitas : ita ut sint inexcusabiles.
45N||1||21||281790	Quia cum cognovissent Deum, non sicut Deum glorificaverunt, aut gratias egerunt : sed evanuerunt in cogitationibus suis, et obscuratum est insipiens cor eorum :
45N||1||22||281800	dicentes enim se esse sapientes, stulti facti sunt.
45N||1||23||281810	Et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium.
45N||1||24||281820	Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis :
45N||1||25||281830	qui commutaverunt veritatem Dei in mendacium : et coluerunt, et servierunt creaturæ potius quam Creatori, qui est benedictus in sæcula. Amen.
45N||1||26||281840	Propterea tradidit illos Deus in passiones ignominiæ : nam feminæ eorum immutaverunt naturalem usum in eum usum qui est contra naturam.
45N||1||27||281850	Similiter autem et masculi, relicto naturali usu feminæ, exarserunt in desideriis suis in invicem, masculi in masculos turpitudinem operantes, et mercedem, quam oportuit, erroris sui in semetipsis recipientes.
45N||1||28||281860	Et sicut non probaverunt Deum habere in notitia, tradidit illos Deus in reprobum sensum, ut faciant ea quæ non conveniunt,
45N||1||29||281870	repletos omni iniquitate, malitia, fornicatione, avaritia, nequitia, plenos invidia, homicidio, contentione, dolo, malignitate : susurrones,
45N||1||30||281880	detractores, Deo odibiles, contumeliosos, superbos, elatos, inventores malorum, parentibus non obedientes,
45N||1||31||281890	insipientes, incompositos, sine affectione, absque fœdere, sine misericordia.
45N||1||32||281900	Qui cum justitiam Dei cognovissent, non intellexerunt quoniam qui talia agunt, digni sunt morte : et non solum qui ea faciunt, sed etiam qui consentiunt facientibus.
45N||2||1||281910	Propter quod inexcusabilis es, o homo omnis qui judicas. In quo enim judicas alterum, teipsum condemnas : eadem enim agis quæ judicas.
45N||2||2||281920	Scimus enim quoniam judicium Dei est secundum veritatem in eos qui talia agunt.
45N||2||3||281930	Existimas autem hoc, o homo, qui judicas eos qui talia agunt, et facis ea, quia tu effugies judicium Dei ?
45N||2||4||281940	an divitias bonitatis ejus, et patientiæ, et longanimitatis contemnis ? ignoras quoniam benignitas Dei ad pœnitentiam te adducit ?
45N||2||5||281950	Secundum autem duritiam tuam, et impœnitens cor, thesaurizas tibi iram in die iræ, et revelationis justi judicii Dei,
45N||2||6||281960	qui reddet unicuique secundum opera ejus :
45N||2||7||281970	iis quidem qui secundum patientiam boni operis, gloriam, et honorem, et incorruptionem quærunt, vitam æternam :
45N||2||8||281980	iis autem qui sunt ex contentione, et qui non acquiescunt veritati, credunt autem iniquitati, ira et indignatio.
45N||2||9||281990	Tribulatio et angustia in omnem animam hominis operantis malum, Judæi primum, et Græci :
45N||2||10||282000	gloria autem, et honor, et pax omni operanti bonum, Judæo primum, et Græco :
45N||2||11||282010	non enim est acceptio personarum apud Deum.
45N||2||12||282020	Quicumque enim sine lege peccaverunt, sine lege peribunt : et quicumque in lege peccaverunt, per legem judicabuntur.
45N||2||13||282030	Non enim auditores legis justi sunt apud Deum, sed factores legis justificabuntur.
45N||2||14||282040	Cum autem gentes, quæ legem non habent, naturaliter ea, quæ legis sunt, faciunt, ejusmodi legem non habentes, ipsi sibi sunt lex :
45N||2||15||282050	qui ostendunt opus legis scriptum in cordibus suis, testimonium reddente illis conscientia ipsorum, et inter se invicem cogitationibus accusantibus, aut etiam defendentibus,
45N||2||16||282060	in die, cum judicabit Deus occulta hominum, secundum Evangelium meum per Jesum Christum.
45N||2||17||282070	Si autem tu Judæus cognominaris, et requiescis in lege, et gloriaris in Deo,
45N||2||18||282080	et nosti voluntatem ejus, et probas utiliora, instructus per legem,
45N||2||19||282090	confidis teipsum esse ducem cæcorum, lumen eorum qui in tenebris sunt,
45N||2||20||282100	eruditorem insipientium, magistrum infantium, habentem formam scientiæ, et veritatis in lege.
45N||2||21||282110	Qui ergo alium doces, teipsum non doces : qui prædicas non furandum, furaris :
45N||2||22||282120	qui dicis non mœchandum, mœcharis : qui abominaris idola, sacrilegium facis :
45N||2||23||282130	qui in lege gloriaris, per prævaricationem legis Deum inhonoras.
45N||2||24||282140	(Nomen enim Dei per vos blasphematur inter gentes, sicut scriptum est.)
45N||2||25||282150	Circumcisio quidem prodest, si legem observes : si autem prævaricator legis sis, circumcisio tua præputium facta est.
45N||2||26||282160	Si igitur præputium justitias legis custodiat, nonne præputium illius in circumcisionem reputabitur ?
45N||2||27||282170	et judicabit id quod ex natura est præputium, legem consummans, te, qui per litteram et circumcisionem prævaricator legis es ?
45N||2||28||282180	Non enim qui in manifesto, Judæus est : neque quæ in manifesto, in carne, est circumcisio :
45N||2||29||282190	sed qui in abscondito, Judæus est : et circumcisio cordis in spiritu, non littera : cujus laus non ex hominibus, sed ex Deo est.
45N||3||1||282200	Quid ergo amplius Judæo est ? aut quæ utilitas circumcisionis ?
45N||3||2||282210	Multum per omnem modum. Primum quidem quia credita sunt illis eloquia Dei.
45N||3||3||282220	Quid enim si quidam illorum non crediderunt ? numquid incredulitas illorum fidem Dei evacuabit ? Absit.
45N||3||4||282230	Est autem Deus verax : omnis autem homo mendax, sicut scriptum est : Ut justificeris in sermonibus tuis : et vincas cum judicaris.
45N||3||5||282240	Si autem iniquitas nostra justitiam Dei commendat, quid dicemus ? Numquid iniquus est Deus, qui infert iram ?
45N||3||6||282250	secundum hominem dico. Absit. Alioquin quomodo judicabit Deus hunc mundum ?
45N||3||7||282260	Si enim veritas Dei in meo mendacio abundavit in gloriam ipsius : quid adhuc et ego tamquam peccator judicor ?
45N||3||8||282270	et non (sicut blasphemamur, et sicut aiunt quidam nos dicere) faciamus mala ut veniant bona : quorum damnatio justa est.
45N||3||9||282280	Quid ergo ? præcellimus eos ? Nequaquam. Causati enim sumus Judæos et Græcos omnes sub peccato esse,
45N||3||10||282290	sicut scriptum est : Quia non est justus quisquam :
45N||3||11||282300	non est intelligens, non est requirens Deum.
45N||3||12||282310	Omnes declinaverunt, simul inutiles facti sunt : non est qui faciat bonum, non est usque ad unum.
45N||3||13||282320	Sepulchrum patens est guttur eorum, linguis suis dolose agebant : venenum aspidum sub labiis eorum :
45N||3||14||282330	quorum os maledictione, et amaritudine plenum est :
45N||3||15||282340	veloces pedes eorum ad effundendum sanguinem :
45N||3||16||282350	contritio et infelicitas in viis eorum :
45N||3||17||282360	et viam pacis non cognoverunt :
45N||3||18||282370	non est timor Dei ante oculos eorum.
45N||3||19||282380	Scimus autem quoniam quæcumque lex loquitur, iis, qui in lege sunt, loquitur : ut omne os obstruatur, et subditus fiat omnis mundus Deo :
45N||3||20||282390	quia ex operibus legis non justificabitur omnis caro coram illo. Per legem enim cognitio peccati.
45N||3||21||282400	Nunc autem sine lege justitia Dei manifestata est : testificata a lege et prophetis.
45N||3||22||282410	Justitia autem Dei per fidem Jesu Christi in omnes et super omnes qui credunt in eum : non enim est distinctio :
45N||3||23||282420	omnes enim peccaverunt, et egent gloria Dei.
45N||3||24||282430	Justificati gratis per gratiam ipsius, per redemptionem quæ est in Christo Jesu,
45N||3||25||282440	quem proposuit Deus propitiationem per fidem in sanguine ipsius, ad ostensionem justitiæ suæ propter remissionem præcedentium delictorum
45N||3||26||282450	in sustentatione Dei, ad ostensionem justitiæ ejus in hoc tempore : ut sit ipse justus, et justificans eum, qui est ex fide Jesu Christi.
45N||3||27||282460	Ubi est ergo gloriatio tua ? Exclusa est. Per quam legem ? Factorum ? Non : sed per legem fidei.
45N||3||28||282470	Arbitramur enim justificari hominem per fidem sine operibus legis.
45N||3||29||282480	An Judæorum Deus tantum ? nonne et gentium ? Immo et gentium :
45N||3||30||282490	quoniam quidem unus est Deus, qui justificat circumcisionem ex fide, et præputium per fidem.
45N||3||31||282500	Legem ergo destruimus per fidem ? Absit : sed legem statuimus.
45N||4||1||282510	Quid ergo dicemus invenisse Abraham patrem nostrum secundum carnem ?
45N||4||2||282520	Si enim Abraham ex operibus justificatus est, habet gloriam, sed non apud Deum.
45N||4||3||282530	Quid enim dicit Scriptura ? Credidit Abraham Deo, et reputatam est illi ad justitiam.
45N||4||4||282540	Ei autem qui operatur, merces non imputatur secundum gratiam, sed secundum debitum.
45N||4||5||282550	Ei vero qui non operatur, credenti autem in eum, qui justificat impium, reputatur fides ejus ad justitiam secundum propositum gratiæ Dei.
45N||4||6||282560	Sicut et David dicit beatitudinem hominis, cui Deus accepto fert justitiam sine operibus :
45N||4||7||282570	Beati, quorum remissæ sunt iniquitates, et quorum tecta sunt peccata.
45N||4||8||282580	Beatus vir, cui non imputavit Dominus peccatum.
45N||4||9||282590	Beatitudo ergo hæc in circumcisione tantum manet, an etiam in præputio ? Dicimus enim quia reputata est Abrahæ fides ad justitiam.
45N||4||10||282600	Quomodo ergo reputata est ? in circumcisione, an in præputio ? Non in circumcisione, sed in præputio.
45N||4||11||282610	Et signum accepit circumcisionis, signaculum justitiæ fidei, quæ est in præputio : ut sit pater omnium credentium per præputium, ut reputetur et illis ad justitiam :
45N||4||12||282620	et sit pater circumcisionis non iis tantum, qui sunt ex circumcisione, sed et iis qui sectantur vestigia fidei, quæ est in præputio patris nostri Abrahæ.
45N||4||13||282630	Non enim per legem promissio Abrahæ, aut semini ejus ut hæres esset mundi : sed per justitiam fidei.
45N||4||14||282640	Si enim qui ex lege, hæredes sunt : exinanita est fides, abolita est promissio.
45N||4||15||282650	Lex enim iram operatur. Ubi enim non est lex, nec prævaricatio.
45N||4||16||282660	Ideo ex fide, ut secundum gratiam firma sit promissio omni semini, non ei qui ex lege est solum, sed et ei qui ex fide est Abrahæ, qui pater est omnium nostrum
45N||4||17||282670	(sicut scriptum est : Quia patrem multarum gentium posui te) ante Deum, cui credidit, qui vivificat mortuos, et vocat ea quæ non sunt, tamquam ea quæ sunt :
45N||4||18||282680	qui contra spem in spem credidit, ut fieret pater multarum gentium secundum quod dictum est ei : Sic erit semen tuum.
45N||4||19||282690	Et non infirmatus est fide, nec consideravit corpus suum emortuum, cum jam fere centum esset annorum, et emortuam vulvam Saræ.
45N||4||20||282700	In repromissione etiam Dei non hæsitavit diffidentia, sed confortatus est fide, dans gloriam Deo :
45N||4||21||282710	plenissime sciens, quia quæcumque promisit, potens est et facere.
45N||4||22||282720	Ideo et reputatum est illi ad justitiam.
45N||4||23||282730	Non est autem scriptum tantum propter ipsum quia reputatum est illi ad justitiam :
45N||4||24||282740	sed et propter nos, quibus reputabitur credentibus in eum, qui suscitavit Jesum Christum Dominum nostrum a mortuis,
45N||4||25||282750	qui traditus est propter delicta nostra, et resurrexit propter justificationem nostram.
45N||5||1||282760	Justificati ergo ex fide, pacem habeamus ad Deum per Dominum nostrum Jesum Christum :
45N||5||2||282770	per quem et habemus accessum per fidem in gratiam istam, in qua stamus, et gloriamur in spe gloriæ filiorum Dei.
45N||5||3||282780	Non solum autem, sed et gloriamur in tribulationibus : scientes quod tribulatio patientiam operatur :
45N||5||4||282790	patientia autem probationem, probatio vero spem,
45N||5||5||282800	spes autem non confundit : quia caritas Dei diffusa est in cordibus nostris per Spiritum Sanctum, qui datus est nobis.
45N||5||6||282810	Ut quid enim Christus, cum adhuc infirmi essemus, secundum tempus, pro impiis mortuus est ?
45N||5||7||282820	vix enim pro justo quis moritur : nam pro bono forsitan quis audeat mori.
45N||5||8||282830	Commendat autem caritatem suam Deus in nobis : quoniam cum adhuc peccatores essemus, secundum tempus,
45N||5||9||282840	Christus pro nobis mortuus est : multo igitur magis nunc justificati in sanguine ipsius, salvi erimus ab ira per ipsum.
45N||5||10||282850	Si enim cum inimici essemus, reconciliati sumus Deo per mortem filii ejus : multo magis reconciliati, salvi erimus in vita ipsius.
45N||5||11||282860	Non solum autem : sed et gloriamur in Deo per Dominum nostrum Jesum Christum, per quem nunc reconciliationem accepimus.
45N||5||12||282870	Propterea sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, in quo omnes peccaverunt.
45N||5||13||282880	Usque ad legem enim peccatum erat in mundo : peccatum autem non imputabatur, cum lex non esset.
45N||5||14||282890	Sed regnavit mors ab Adam usque ad Moysen etiam in eos qui non peccaverunt in similitudinem prævaricationis Adæ, qui est forma futuri.
45N||5||15||282900	Sed non sicut delictum, ita et donum : si enim unius delicto multi mortui sunt : multo magis gratia Dei et donum in gratia unius hominis Jesu Christi in plures abundavit.
45N||5||16||282910	Et non sicut per unum peccatum, ita et donum. Nam judicium quidem ex uno in condemnationem : gratia autem ex multis delictis in justificationem.
45N||5||17||282920	Si enim unius delicto mors regnavit per unum : multo magis abundantiam gratiæ, et donationis, et justitiæ accipientes, in vita regnabunt per unum Jesum Christum.
45N||5||18||282930	Igitur sicut per unius delictum in omnes homines in condemnationem : sic et per unius justitiam in omnes homines in justificationem vitæ.
45N||5||19||282940	Sicut enim per inobedientiam unius hominis, peccatores constituti sunt multi : ita et per unius obeditionem, justi constituentur multi.
45N||5||20||282950	Lex autem subintravit ut abundaret delictum. Ubi autem abundavit delictum, superabundavit gratia :
45N||5||21||282960	ut sicut regnavit peccatum in mortem : ita et gratia regnet per justitiam in vitam æternam, per Jesum Christum Dominum nostrum.
45N||6||1||282970	Quid ergo dicemus ? permanebimus in peccato ut gratia abundet ?
45N||6||2||282980	Absit. Qui enim mortui sumus peccato, quomodo adhuc vivemus in illo ?
45N||6||3||282990	an ignoratis quia quicumque baptizati sumus in Christo Jesu, in morte ipsius baptizati sumus ?
45N||6||4||283000	Consepulti enim sumus cum illo per baptismum in mortem : ut quomodo Christus surrexit a mortuis per gloriam Patris, ita et nos in novitate vitæ ambulemus.
45N||6||5||283010	Si enim complantati facti sumus similitudini mortis ejus : simul et resurrectionis erimus.
45N||6||6||283020	Hoc scientes, quia vetus homo noster simul crucifixus est, ut destruatur corpus peccati, et ultra non serviamus peccato.
45N||6||7||283030	Qui enim mortuus est, justificatus est a peccato.
45N||6||8||283040	Si autem mortui sumus cum Christo, credimus quia simul etiam vivemus cum Christo,
45N||6||9||283050	scientes quod Christus resurgens ex mortuis jam non moritur : mors illi ultra non dominabitur.
45N||6||10||283060	Quod enim mortuus est peccato, mortuus est semel : quod autem vivit, vivit Deo.
45N||6||11||283070	Ita et vos existimate vos mortuos quidem esse peccato, viventes autem Deo, in Christo Jesu Domino nostro.
45N||6||12||283080	Non ergo regnet peccatum in vestro mortali corpore ut obediatis concupiscentiis ejus.
45N||6||13||283090	Sed neque exhibeatis membra vestra arma iniquitatis peccato : sed exhibete vos Deo, tamquam ex mortuis viventes : et membra vestra arma justitiæ Deo.
45N||6||14||283100	Peccatum enim vobis non dominabitur : non enim sub lege estis, sed sub gratia.
45N||6||15||283110	Quid ergo ? peccabimus, quoniam non sumus sub lege, sed sub gratia ? Absit.
45N||6||16||283120	Nescitis quoniam cui exhibetis vos servos ad obediendum, servi estis ejus, cui obeditis, sive peccati ad mortem, sive obeditionis ad justitiam ?
45N||6||17||283130	Gratias autem Deo quod fuistis servi peccati, obedistis autem ex corde in eam formam doctrinæ, in quam traditi estis.
45N||6||18||283140	Liberati autem a peccato, servi facti estis justitiæ.
45N||6||19||283150	Humanum dico, propter infirmitatem carnis vestræ : sicut enim exhibuistis membra vestra servire immunditiæ, et iniquitati ad iniquitatem, ita nunc exhibete membra vestra servire justitiæ in santificationem.
45N||6||20||283160	Cum enim servi essetis peccati, liberi fuistis justitiæ.
45N||6||21||283170	Quem ergo fructum habuistis tunc in illis, in quibus nunc erubescitis ? nam finis illorum mors est.
45N||6||22||283180	Nunc vero liberati a peccato, servi autem facti Deo, habetis fructum vestrum in santificationem, finem vero vitam æternam.
45N||6||23||283190	Stipendia enim peccati, mors. Gratia autem Dei, vita æterna, in Christo Jesu Domino nostro.
45N||7||1||283200	An ignoratis, fratres (scientibus enim legem loquor), quia lex in homine dominatur quanto tempore vivit ?
45N||7||2||283210	Nam quæ sub viro est mulier, vivente viro, alligata est legi : si autem mortuus fuerit vir ejus, soluta est a lege viri.
45N||7||3||283220	Igitur, vivente viro, vocabitur adultera si fuerit cum alio viro : si autem mortuus fuerit vir ejus, liberata est a lege viri, ut non sit adultera si fuerit cum alio viro.
45N||7||4||283230	Itaque fratres mei, et vos mortificati estis legi per corpus Christi : ut sitis alterius, qui ex mortuis resurrexit, ut fructificemus Deo.
45N||7||5||283240	Cum enim essemus in carne, passiones peccatorum, quæ per legem erant, operabantur in membris nostris, ut fructificarent morti.
45N||7||6||283250	Nunc autem soluti sumus a lege mortis, in qua detinebamur, ita ut serviamus in novitate spiritus, et non in vetustate litteræ.
45N||7||7||283260	Quid ergo dicemus ? lex peccatum est ? Absit. Sed peccatum non cognovi, nisi per legem : nam concupiscentiam nesciebam, nisi lex diceret : Non concupisces.
45N||7||8||283270	Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum erat.
45N||7||9||283280	Ego autem vivebam sine lege aliquando : sed cum venisset mandatum, peccatum revixit.
45N||7||10||283290	Ego autem mortuus sum : et inventum est mihi mandatum, quod erat ad vitam, hoc esse ad mortem.
45N||7||11||283300	Nam peccatum occasione accepta per mandatum, seduxit me, et per illud occidit.
45N||7||12||283310	Itaque lex quidem sancta, et mandatum sanctum, et justum, et bonum.
45N||7||13||283320	Quod ergo bonum est, mihi factum est mors ? Absit. Sed peccatum, ut appareat peccatum, per bonum operatum est mihi mortem : ut fiat supra modum peccans peccatum per mandatum.
45N||7||14||283330	Scimus enim quia lex spiritualis est : ego autem carnalis sum, venundatus sub peccato.
45N||7||15||283340	Quod enim operor, non intelligo : non enim quod volo bonum, hoc ago : sed quod odi malum, illud facio.
45N||7||16||283350	Si autem quod nolo, illud facio : consentio legi, quoniam bona est.
45N||7||17||283360	Nunc autem jam non ego operor illud, sed quod habitat in me peccatum.
45N||7||18||283370	Scio enim quia non habitat in me, hoc est in carne mea, bonum. Nam velle, adjacet mihi : perficere autem bonum, non invenio.
45N||7||19||283380	Non enim quod volo bonum, hoc facio : sed quod nolo malum, hoc ago.
45N||7||20||283390	Si autem quod nolo, illud facio : jam non ego operor illud, sed quod habitat in me, peccatum.
45N||7||21||283400	Invenio igitur legem, volenti mihi facere bonum, quoniam mihi malum adjacet :
45N||7||22||283410	condelector enim legi Dei secundum interiorem hominem :
45N||7||23||283420	video autem aliam legem in membris meis, repugnantem legi mentis meæ, et captivantem me in lege peccati, quæ est in membris meis.
45N||7||24||283430	Infelix ego homo, quis me liberabit de corpore mortis hujus ?
45N||7||25||283440	gratia Dei per Jesum Christum Dominum nostrum. Igitur ego ipse mente servio legi Dei : carne autem, legi peccati.
45N||8||1||283450	Nihil ergo nunc damnationis est iis qui sunt in Christo Jesu : qui non secundum carnem ambulant.
45N||8||2||283460	Lex enim spiritus vitæ in Christo Jesu liberavit me a lege peccati et mortis.
45N||8||3||283470	Nam quod impossibile erat legi, in quo infirmabatur per carnem : Deus Filium suum mittens in similitudinem carnis peccati et de peccato, damnavit peccatum in carne,
45N||8||4||283480	et justificatio legis impleretur in nobis, qui non secundum carnem ambulamus, sed secundum spiritum.
45N||8||5||283490	Qui enim secundum carnem sunt, quæ carnis sunt, sapiunt : qui vero secundum spiritum sunt, quæ sunt spiritus, sentiunt.
45N||8||6||283500	Nam prudentia carnis, mors est : prudentia autem spiritus, vita et pax :
45N||8||7||283510	quoniam sapientia carnis inimica est Deo : legi enim Dei non est subjecta, nec enim potest.
45N||8||8||283520	Qui autem in carne sunt, Deo placere non possunt.
45N||8||9||283530	Vos autem in carne non estis, sed in spiritu : si tamen Spiritus Dei habitat in vobis. Siquis autem Spiritum Christi non habet, hic non est ejus.
45N||8||10||283540	Si autem Christus in vobis est, corpus quidem mortuum est propter peccatum, spiritus vero vivit propter justificationem.
45N||8||11||283550	Quod si Spiritus ejus, qui suscitavit Jesum a mortuis, habitat in vobis : qui suscitavit Jesum Christum a mortuis, vivificabit et mortalia corpora vestra, propter inhabitantem Spiritum ejus in vobis.
45N||8||12||283560	Ergo fratres, debitores sumus non carni, ut secundum carnem vivamus.
45N||8||13||283570	Si enim secundum carnem vixeritis, moriemini : si autem spiritu facta carnis mortificaveritis, vivetis.
45N||8||14||283580	Quicumque enim Spiritu Dei aguntur, ii sunt filii Dei.
45N||8||15||283590	Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus : Abba (Pater).
45N||8||16||283600	Ipse enim Spiritus testimonium reddit spiritui nostro quod sumus filii Dei.
45N||8||17||283610	Si autem filii, et hæredes : hæredes, quidem Dei, cohæredes autem Christi : si tamen compatimur ut et conglorificemur.
45N||8||18||283620	Existimo enim quod non sunt condignæ passiones hujus temporis ad futuram gloriam, quæ revelabitur in nobis.
45N||8||19||283630	Nam exspectatio creaturæ revelationem filiorum Dei exspectat.
45N||8||20||283640	Vanitati enim creatura subjecta est non volens, sed propter eum, qui subjecit eam in spe :
45N||8||21||283650	quia et ipsa creatura liberabitur a servitute corruptionis in libertatem gloriæ filiorum Dei.
45N||8||22||283660	Scimus enim quod omnis creatura ingemiscit, et parturit usque adhuc.
45N||8||23||283670	Non solum autem illa, sed et nos ipsi primitias spiritus habentes : et ipsi intra nos gemimus adoptionem filiorum Dei exspectantes, redemptionem corporis nostri.
45N||8||24||283680	Spe enim salvi facti sumus. Spes autem, quæ videtur, non est spes : nam quod videt quis, quid sperat ?
45N||8||25||283690	Si autem quod non videmus, speramus : per patientiam exspectamus.
45N||8||26||283700	Similiter autem et Spiritus adjuvat infirmitatem nostram : nam quid oremus, sicut oportet, nescimus : sed ipse Spiritus postulat pro nobis gemitibus inenarrabilibus.
45N||8||27||283710	Qui autem scrutatur corda, scit quid desideret Spiritus : quia secundum Deum postulat pro sanctis.
45N||8||28||283720	Scimus autem quoniam diligentibus Deum omnia cooperantur in bonum, iis qui secundum propositum vocati sunt sancti.
45N||8||29||283730	Nam quos præscivit, et prædestinavit conformes fieri imaginis Filii sui, ut sit ipse primogenitus in multis fratribus.
45N||8||30||283740	Quos autem prædestinavit, hos et vocavit : et quos vocavit, hos et justificavit : quos autem justificavit, illos et glorificavit.
45N||8||31||283750	Quid ergo dicemus ad hæc ? si Deus pro nobis, qui contra nos ?
45N||8||32||283760	Qui etiam proprio Filio suo non pepercit, sed pro nobis omnibus tradidit illum : quomodo non etiam cum illo omnia nobis donavit ?
45N||8||33||283770	Quis accusabit adversus electos Dei ? Deus qui justificat,
45N||8||34||283780	quis est qui condemnet ? Christus Jesus, qui mortuus est, immo qui et resurrexit, qui est ad dexteram Dei, qui etiam interpellat pro nobis.
45N||8||35||283790	Quis ergo nos separabit a caritate Christi ? tribulatio ? an angustia ? an fames ? an nuditas ? an periculum ? an persecutio ? an gladius ?
45N||8||36||283800	(Sicut scriptum est : Quia propter te mortificamur tota die : æstimati sumus sicut oves occisionis.)
45N||8||37||283810	Sed in his omnibus superamus propter eum qui dilexit nos.
45N||8||38||283820	Certus sum enim quia neque mors, neque vita, neque angeli, neque principatus, neque virtutes, neque instantia, neque futura, neque fortitudo,
45N||8||39||283830	neque altitudo, neque profundum, neque creatura alia poterit nos separare a caritate Dei, quæ est in Christo Jesu Domino nostro.
45N||9||1||283840	Veritatem dico in Christo, non mentior : testimonium mihi perhibente conscientia mea in Spiritu Sancto :
45N||9||2||283850	quoniam tristitia mihi magna est, et continuus dolor cordi meo.
45N||9||3||283860	Optabam enim ego ipse anathema esse a Christo pro fratribus meis, qui sunt cognati mei secundum carnem,
45N||9||4||283870	qui sunt Israëlitæ, quorum adoptio est filiorum, et gloria, et testamentum, et legislatio, et obsequium, et promissa :
45N||9||5||283880	quorum patres, et ex quibus est Christus secundum carnem, qui est super omnia Deus benedictus in sæcula. Amen.
45N||9||6||283890	Non autem quod exciderit verbum Dei. Non enim omnes qui ex Israël sunt, ii sunt Israëlitæ :
45N||9||7||283900	neque qui semen sunt Abrahæ, omnes filii : sed in Isaac vocabitur tibi semen :
45N||9||8||283910	id est, non qui filii carnis, hi filii Dei : sed qui filii sunt promissionis, æstimantur in semine.
45N||9||9||283920	Promissionis enim verbum hoc est : Secundum hoc tempus veniam : et erit Saræ filius.
45N||9||10||283930	Non solum autem illa : sed et Rebecca ex uno concubitu habens, Isaac patris nostri.
45N||9||11||283940	Cum enim nondum nati fuissent, aut aliquid boni egissent, aut mali (ut secundum electionem propositum Dei maneret),
45N||9||12||283950	non ex operibus, sed ex vocante dictum est ei quia major serviet minori,
45N||9||13||283960	sicut scriptum est : Jacob dilexi, Esau autem odio habui.
45N||9||14||283970	Quid ergo dicemus ? numquid iniquitas apud Deum ? Absit.
45N||9||15||283980	Moysi enim dicit : Miserebor cujus misereor : et misericordiam præstabo cujus miserebor.
45N||9||16||283990	Igitur non volentis, neque currentis, sed miserentis est Dei.
45N||9||17||284000	Dicit enim Scriptura Pharaoni : Quia in hoc ipsum excitavi te, ut ostendam in te virtutem meam : et ut annuntietur nomen meum in universa terra.
45N||9||18||284010	Ergo cujus vult miseretur, et quem vult indurat.
45N||9||19||284020	Dicis itaque mihi : Quid adhuc queritur ? voluntati enim ejus quis resistit ?
45N||9||20||284030	O homo, tu quis es, qui respondeas Deo ? numquid dicit figmentum ei qui se finxit : Quid me fecisti sic ?
45N||9||21||284040	an non habet potestatem figulus luti ex eadem massa facere aliud quidem vas in honorem, aliud vero in contumeliam ?
45N||9||22||284050	Quod si Deus volens ostendere iram, et notum facere potentiam suam, sustinuit in multa patientia vasa iræ, apta in interitum,
45N||9||23||284060	ut ostenderet divitias gloriæ suæ in vasa misericordiæ, quæ præparavit in gloriam.
45N||9||24||284070	Quos et vocavit nos non solum ex Judæis, sed etiam in gentibus,
45N||9||25||284080	sicut in Osee dicit : Vocabo non plebem meam, plebem meam : et non dilectam, dilectam : et non misericordiam consecutam, misericordiam consecutam.
45N||9||26||284090	Et erit : in loco, ubi dictum est eis : Non plebs mea vos : ibi vocabuntur filii Dei vivi.
45N||9||27||284100	Isaias autem clamat pro Israël : Si fuerit numerus filiorum Israël tamquam arena maris, reliquiæ salvæ fient.
45N||9||28||284110	Verbum enim consummans, et abbrevians in æquitate : quia verbum breviatum faciet Dominus super terram :
45N||9||29||284120	et sicut prædixit Isaias : Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus.
45N||9||30||284130	Quid ergo dicemus ? Quod gentes, quæ non sectabantur justitiam, apprehenderunt justitiam : justitiam autem, quæ ex fide est.
45N||9||31||284140	Israël vero sectando legem justitiæ, in legem justitiæ non pervenit.
45N||9||32||284150	Quare ? Quia non ex fide, sed quasi ex operibus : offenderunt enim in lapidem offensionis,
45N||9||33||284160	sicut scriptum est : Ecce pono in Sion lapidem offensionis, et petram scandali : et omnis qui credit in eum, non confundetur.
45N||10||1||284170	Fratres, voluntas quidem cordis mei, et obsecratio ad Deum, fit pro illis in salutem.
45N||10||2||284180	Testimonium enim perhibeo illis quod æmulationem Dei habent, sed non secundum scientiam.
45N||10||3||284190	Ignorantes enim justitiam Dei, et suam quærentes statuere, justitiæ Dei non sunt subjecti.
45N||10||4||284200	Finis enim legis, Christus, ad justitiam omni credenti.
45N||10||5||284210	Moyses enim scripsit, quoniam justitiam, quæ ex lege est, qui fecerit homo, vivet in ea.
45N||10||6||284220	Quæ autem ex fide est justitia, sic dicit : Ne dixeris in corde tuo : Qui ascendet in cælum ? id est, Christum deducere :
45N||10||7||284230	aut, Quis descendet in abyssum ? hoc est, Christum a mortuis revocare.
45N||10||8||284240	Sed quid dicit Scriptura ? Prope est verbum in ore tuo, et in corde tuo : hoc est verbum fidei, quod prædicamus.
45N||10||9||284250	Quia si confitearis in ore tuo Dominum Jesum, et in corde tuo credideris quod Deus illum suscitavit a mortuis, salvus eris.
45N||10||10||284260	Corde enim creditur ad justitiam : ore autem confessio fit ad salutem.
45N||10||11||284270	Dicit enim Scriptura : Omnis qui credit in illum, non confundetur.
45N||10||12||284280	Non enim est distinctio Judæi et Græci : nam idem Dominus omnium, dives in omnes qui invocant illum.
45N||10||13||284290	Omnis enim quicumque invocaverit nomen Domini, salvus erit.
45N||10||14||284300	Quomodo ergo invocabunt, in quem non crediderunt ? aut quomodo credent ei, quem non audierunt ? quomodo autem audient sine prædicante ?
45N||10||15||284310	quomodo vero prædicabunt nisi mittantur ? sicut scriptum est : Quam speciosi pedes evangelizantium pacem, evangelizantium bona !
45N||10||16||284320	Sed non omnes obediunt Evangelio. Isaias enim dicit : Domine, quis credidit auditui nostro ?
45N||10||17||284330	Ergo fides ex auditu, auditus autem per verbum Christi.
45N||10||18||284340	Sed dico : Numquid non audierunt ? Et quidem in omnem terram exivit sonus eorum, et in fines orbis terræ verba eorum.
45N||10||19||284350	Sed dico : Numquid Israël non cognovit ? Primus Moyses dicit : Ego ad æmulationem vos adducam in non gentem : in gentem insipientem, in iram vos mittam.
45N||10||20||284360	Isaias autem audet, et dicit : Inventus sum a non quærentibus me : palam apparui iis qui me non interrogabant.
45N||10||21||284370	Ad Israël autem dicit : Tota die expandi manus meas ad populum non credentem, et contradicentem.
45N||11||1||284380	Dico ergo : Numquid Deus repulit populum suum ? Absit. Nam et ego Israëlita sum ex semine Abraham, de tribu Benjamin :
45N||11||2||284390	non repulit Deus plebem suam, quam præscivit. An nescitis in Elia quid dicit Scriptura ? quemadmodum interpellat Deum adversum Israël :
45N||11||3||284400	Domine, prophetas tuos occiderunt, altaria tua suffoderunt : et ego relictus sum solus, et quærunt animam meam.
45N||11||4||284410	Sed quid dicit illi divinum responsum ? Reliqui mihi septem millia virorum, qui non curvaverunt genua ante Baal.
45N||11||5||284420	Sic ergo et in hoc tempore reliquiæ secundum electionem gratiæ salvæ factæ sunt.
45N||11||6||284430	Si autem gratia, jam non ex operibus : alioquin gratia jam non est gratia.
45N||11||7||284440	Quid ergo ? Quod quærebat Israël, hoc non est consecutus : electio autem consecuta est : ceteri vero excæcati sunt :
45N||11||8||284450	sicut scriptum est : Dedit illis Deus spiritum compunctionis : oculos ut non videant, et aures ut non audiant, usque in hodiernum diem.
45N||11||9||284460	Et David dicit : Fiat mensa eorum in laqueum, et in captionem, et in scandalum, et in retributionem illis.
45N||11||10||284470	Obscurentur oculi eorum ne videant : et dorsum eorum semper incurva.
45N||11||11||284480	Dico ergo : Numquid sic offenderunt ut caderent ? Absit. Sed illorum delicto, salus est gentibus ut illos æmulentur.
45N||11||12||284490	Quod si delictum illorum divitiæ sunt mundi, et diminutio eorum divitiæ gentium : quanto magis plenitudo eorum ?
45N||11||13||284500	Vobis enim dico gentibus : Quamdiu quidem ego sum gentium Apostolus, ministerium meum honorificabo,
45N||11||14||284510	si quomodo ad æmulandum provocem carnem meam, et salvos faciam aliquos ex illis.
45N||11||15||284520	Si enim amissio eorum, reconciliatio est mundi : quæ assumptio, nisi vita ex mortuis ?
45N||11||16||284530	Quod si delibatio sancta est, et massa : et si radix sancta, et rami.
45N||11||17||284540	Quod si aliqui ex ramis fracti sunt, tu autem cum oleaster esses, insertus es in illis, et socius radicis, et pinguedinis olivæ factus es,
45N||11||18||284550	noli gloriari adversus ramos. Quod si gloriaris : non tu radicem portas, sed radix te.
45N||11||19||284560	Dices ergo : Fracti sunt rami ut ego inserar.
45N||11||20||284570	Bene : propter incredulitatem fracti sunt. Tu autem fide stas : noli altum sapere, sed time.
45N||11||21||284580	Si enim Deus naturalibus ramis non pepercit : ne forte nec tibi parcat.
45N||11||22||284590	Vide ergo bonitatem, et severitatem Dei : in eos quidem qui ceciderunt, severitatem : in te autem bonitatem Dei, si permanseris in bonitate, alioquin et tu excideris.
45N||11||23||284600	Sed et illi, si non permanserint in incredulitate, inserentur : potens est enim Deus iterum inserere illos.
45N||11||24||284610	Nam si tu ex naturali excisus es oleastro, et contra naturam insertus es in bonam olivam : quanto magis ii qui secundum naturam inserentur suæ olivæ ?
45N||11||25||284620	Nolo enim vos ignorare, fratres, mysterium hoc (ut non sitis vobis ipsis sapientes), quia cæcitas ex parte contigit in Israël, donec plenitudo gentium intraret,
45N||11||26||284630	et sic omnis Israël salvus fieret, sicut scriptum est : Veniet ex Sion, qui eripiat, et avertat impietatem a Jacob.
45N||11||27||284640	Et hoc illis a me testamentum : cum abstulero peccata eorum.
45N||11||28||284650	Secundum Evangelium quidem, inimici propter vos : secundum electionem autem, carissimi propter patres.
45N||11||29||284660	Sine pœnitentia enim sunt dona et vocatio Dei.
45N||11||30||284670	Sicut enim aliquando et vos non credidistis Deo, nunc autem misericordiam consecuti estis propter incredulitatem illorum :
45N||11||31||284680	ita et isti nunc non crediderunt in vestram misericordiam : ut et ipsi misericordiam consequantur.
45N||11||32||284690	Conclusit enim Deus omnia in incredulitate, ut omnium misereatur.
45N||11||33||284700	O altitudo divitiarum sapientiæ, et scientiæ Dei : quam incomprehensibilia sunt judicia ejus, et investigabiles viæ ejus !
45N||11||34||284710	Quis enim cognovit sensum Domini ? aut quis consiliarius ejus fuit ?
45N||11||35||284720	aut quis prior dedit illi, et retribuetur ei ?
45N||11||36||284730	Quoniam ex ipso, et per ipsum, et in ipso sunt omnia : ipsi gloria in sæcula. Amen.
45N||12||1||284740	Obsecro itaque vos fratres per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum.
45N||12||2||284750	Et nolite conformari huic sæculo, sed reformamini in novitate sensus vestri : ut probetis quæ sit voluntas Dei bona, et beneplacens, et perfecta.
45N||12||3||284760	Dico enim per gratiam quæ data est mihi, omnibus qui sunt inter vos, non plus sapere quam oportet sapere, sed sapere ad sobrietatem : et unicuique sicut Deus divisit mensuram fidei.
45N||12||4||284770	Sicut enim in uno corpore multa membra habemus, omnia autem membra non eumdem actum habent :
45N||12||5||284780	ita multi unum corpus sumus in Christo, singuli autem alter alterius membra.
45N||12||6||284790	Habentes autem donationes secundum gratiam, quæ data est nobis, differentes : sive prophetiam secundum rationem fidei,
45N||12||7||284800	sive ministerium in ministrando, sive qui docet in doctrina,
45N||12||8||284810	qui exhortatur in exhortando, qui tribuit in simplicitate, qui præest in sollicitudine, qui miseretur in hilaritate.
45N||12||9||284820	Dilectio sine simulatione : odientes malum, adhærentes bono :
45N||12||10||284830	caritate fraternitatis invicem diligentes : honore invicem prævenientes :
45N||12||11||284840	sollicitudine non pigri : spiritu ferventes : Domino servientes :
45N||12||12||284850	spe gaudentes : in tribulatione patientes : orationi instantes :
45N||12||13||284860	necessitatibus sanctorum communicantes : hospitalitatem sectantes.
45N||12||14||284870	Benedicite persequentibus vos : benedicite, et nolite maledicere.
45N||12||15||284880	Gaudere cum gaudentibus, flere cum flentibus :
45N||12||16||284890	idipsum invicem sentientes : non alta sapientes, sed humilibus consentientes. Nolite esse prudentes apud vosmetipsos :
45N||12||17||284900	nulli malum pro malo reddentes : providentes bona non tantum coram Deo, sed etiam coram omnibus hominibus.
45N||12||18||284910	Si fieri potest, quod ex vobis est, cum omnibus hominibus pacem habentes :
45N||12||19||284920	non vosmetipsos defendentes carissimi, sed date locum iræ. Scriptum est enim : Mihi vindicta : ego retribuam, dicit Dominus.
45N||12||20||284930	Sed si esurierit inimicus tuus, ciba illum : si sitit, potum da illi : hoc enim faciens, carbones ignis congeres super caput ejus.
45N||12||21||284940	Noli vinci a malo, sed vince in bono malum.
45N||13||1||284950	Omnis anima potestatibus sublimioribus subdita sit : non est enim potestas nisi a Deo : quæ autem sunt, a Deo ordinatæ sunt.
45N||13||2||284960	Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt :
45N||13||3||284970	nam principes non sunt timori boni operis, sed mali. Vis autem non timere potestatem ? Bonum fac : et habebis laudem ex illa :
45N||13||4||284980	Dei enim minister est tibi in bonum. Si autem malum feceris, time : non enim sine causa gladium portat. Dei enim minister est : vindex in iram ei qui malum agit.
45N||13||5||284990	Ideo necessitate subditi estote non solum propter iram, sed etiam propter conscientiam.
45N||13||6||285000	Ideo enim et tributa præstatis : ministri enim Dei sunt, in hoc ipsum servientes.
45N||13||7||285010	Reddite ergo omnibus debita : cui tribulatum, tributum : cui vectigal, vectigal : cui timorem, timorem : cui honorem, honorem.
45N||13||8||285020	Nemini quidquam debeatis, nisi ut invicem diligatis : qui enim diligit proximum, legem implevit.
45N||13||9||285030	Nam : non adultaberis : non occides : non furaberis : non falsum testimonium dices : non concupisces : et si quod est aliud mandatum, in hoc verbo instauratur : diliges proximum tuum sicut teipsum.
45N||13||10||285040	Dilectio proximi malum non operatur. Plenitudo ergo legis est dilectio.
45N||13||11||285050	Et hoc scientes tempus : quia hora est jam nos de somno surgere. Nunc enim propior est nostra salus, quam cum credidimus.
45N||13||12||285060	Nox præcessit, dies autem appropinquavit. Abjiciamus ergo opera tenebrarum, et induamur arma lucis.
45N||13||13||285070	Sicut in die honeste ambulemus : non in comessationibus, et ebrietatibus, non in cubilibus, et impudicitiis, non in contentione, et æmulatione :
45N||13||14||285080	sed induamini Dominum Jesum Christum, et carnis curam ne feceritis in desideriis.
45N||14||1||285090	Infirmum autem in fide assumite, non in disceptationibus cogitationum.
45N||14||2||285100	Alius enim credit se manducare omnia : qui autem infirmus est, olus manducet.
45N||14||3||285110	Is qui manducat, non manducantem non spernat : et qui non manducat, manducantem non judicet : Deus enim illum assumpsit.
45N||14||4||285120	Tu quis es, qui judicas alienum servum ? domino suo stat, aut cadit : stabit autem : potens est enim Deus statuere illum.
45N||14||5||285130	Nam alius judicat diem inter diem : alius autem judicat omnem diem : unusquisque in suo sensu abundet.
45N||14||6||285140	Qui sapit diem, Domino sapit, et qui manducat, Domino manducat : gratias enim agit Deo. Et qui non manducat, Domino non manducat, et gratias agit Deo.
45N||14||7||285150	Nemo enim nostrum sibi vivit, et nemo sibi moritur.
45N||14||8||285160	Sive enim vivemus, Domino vivimus : sive morimur, Domino morimur. Sive ergo vivimus, sive morimur, Domini sumus.
45N||14||9||285170	In hoc enim Christus mortuus est, et resurrexit : ut et mortuorum et vivorum dominetur.
45N||14||10||285180	Tu autem quid judicas fratrem tuum ? aut tu quare spernis fratrem tuum ? omnes enim stabimus ante tribunal Christi.
45N||14||11||285190	Scriptum est enim : Vivo ego, dicit Dominus, quoniam mihi flectetur omne genu : et omnis lingua confitebitur Deo.
45N||14||12||285200	Itaque unusquisque nostrum pro se rationem reddet Deo.
45N||14||13||285210	Non ergo amplius invicem judicemus : sed hoc judicate magis, ne ponatis offendiculum fratri, vel scandalum.
45N||14||14||285220	Scio, et confido in Domino Jesu, quia nihil commune per ipsum, nisi ei qui existimat quid commune esset, illi commune est.
45N||14||15||285230	Si enim propter cibum frater tuus contristatur, jam non secundum caritatem ambulas. Noli cibo tuo illum perdere, pro quo Christus mortuus est.
45N||14||16||285240	Non ergo blasphemetur bonum nostrum.
45N||14||17||285250	Non est enim regnum Dei esca et potus : sed justitia, et pax, et gaudium in Spiritu Sancto :
45N||14||18||285260	qui enim in hoc servit Christo, placet Deo, et probatus est hominibus.
45N||14||19||285270	Itaque quæ pacis sunt, sectemur : et quæ ædificationis sunt, in invicem custodiamus.
45N||14||20||285280	Noli propter escam destruere opus Dei, omnia quidem sunt munda : sed malum est homini, qui per offendiculum manducat.
45N||14||21||285290	Bonum est non manducare carnem, et non bibere vinum, neque in quo frater tuus offenditur, aut scandalizatur, aut infirmatur.
45N||14||22||285300	Tu fidem habes ? penes temetipsum habe coram Deo. Beatus qui non judicat semetipsum in eo quod probat.
45N||14||23||285310	Qui autem discernit, si manducaverit, damnatus est : quia non ex fide. Omne autem, quod non est ex fide, peccatum est.
45N||15||1||285320	Debemus autem nos firmiores imbecillitates infirmorum sustinere, et non nobis placere.
45N||15||2||285330	Unusquisque vestrum proximo suo placeat in bonum, ad ædificationem.
45N||15||3||285340	Etenim Christus non sibi placuit, sed sicut scriptum est : Improperia improperantium tibi ceciderunt super me.
45N||15||4||285350	Quæcumque enim scripta sunt, ad nostram doctrinam scripta sunt : ut per patientiam, et consolationem Scripturarum, spem habeamus.
45N||15||5||285360	Deus autem patientiæ et solatii det vobis idipsum sapere in alterutrum secundum Jesum Christum :
45N||15||6||285370	ut unanimes, uno ore honorificetis Deum et patrem Domini nostri Jesu Christi.
45N||15||7||285380	Propter quod suscipite invicem, sicut et Christus suscepit vos in honorem Dei.
45N||15||8||285390	Dico enim Christum Jesum ministrum fuisse circumcisionis propter veritatem Dei, ad confirmandas promissiones patrum :
45N||15||9||285400	gentes autem super misericordia honorare Deum, sicut scriptum est : Propterea confitebor tibi in gentibus, Domine, et nomini tuo cantabo.
45N||15||10||285410	Et iterum dicit : Lætamini gentes cum plebe ejus.
45N||15||11||285420	Et iterum : Laudate omnes gentes Dominum : et magnificate eum omnes populi.
45N||15||12||285430	Et rursus Isaias ait : Erit radix Jesse, et qui exsurget regere gentes, in eum gentes sperabunt.
45N||15||13||285440	Deus autem spei repleat vos omni gaudio, et pace in credendo : ut abundetis in spe, et virtute Spiritus Sancti.
45N||15||14||285450	Certus sum autem fratres mei et ego ipse de vobis, quoniam et ipsi pleni estis dilectione, repleti omni scientia, ita ut possitis alterutrum monere.
45N||15||15||285460	Audacius autem scripsi vobis fratres ex parte, tamquam in memoriam vos reducens : propter gratiam, quæ data est mihi a Deo,
45N||15||16||285470	ut sim minister Christi Jesu in gentibus : sanctificans Evangelium Dei, ut fiat oblatio gentium accepta, et sanctificata in Spiritu Sancto.
45N||15||17||285480	Habeo igitur gloriam in Christo Jesu ad Deum.
45N||15||18||285490	Non enim audeo aliquid loqui eorum, quæ per me non efficit Christus in obedientiam gentium, verbo et factis :
45N||15||19||285500	in virtute signorum, et prodigiorum, in virtute Spiritus Sancti : ita ut ab Jerusalem per circuitum usque ad Illyricum repleverim Evangelium Christi.
45N||15||20||285510	Sic autem prædicavi Evangelium hoc, non ubi nominatus est Christus, ne super alienum fundamentum ædificarem :
45N||15||21||285520	sed sicut scriptum est : Quibus non est annuntiatum de eo, videbunt : et qui non audierunt, intelligent.
45N||15||22||285530	Propter quod et impediebar plurimum venire ad vos, et prohibitus sum usque adhuc.
45N||15||23||285540	Nunc vero ulterius locum non habens in his regionibus, cupiditatem autem habens veniendi ad vos ex multis jam præcedentibus annis :
45N||15||24||285550	cum in Hispaniam proficisci cœpero, spero quod præteriens videam vos, et a vobis deducar illuc, si vobis primum ex parte fruitus fuero.
45N||15||25||285560	Nunc igitur proficiscar in Jerusalem ministrare sanctis.
45N||15||26||285570	Probaverunt enim Macedonia et Achaia collationem aliquam facere in pauperes sanctorum, qui sunt in Jerusalem.
45N||15||27||285580	Placuit enim eis : et debitores sunt eorum. Nam si spiritualium eorum participes facti sunt gentiles, debent et in carnalibus ministrare illis.
45N||15||28||285590	Hoc igitur cum consummavero, et assignavero eis fructum hunc, per vos proficiscar in Hispaniam.
45N||15||29||285600	Scio autem quoniam veniens ad vos, in abundantia benedictionis Evangelii Christi veniam.
45N||15||30||285610	Obsecro ergo vos fratres per Dominum nostrum Jesum Christum, et per caritatem Sancti Spiritus, ut adjuvetis me in orationibus vestris pro me ad Deum,
45N||15||31||285620	ut liberer ab infidelibus, qui sunt in Judæa, et obsequii mei oblatio accepta fiat in Jerusalem sanctis,
45N||15||32||285630	ut veniam ad vos in gaudio per voluntatem Dei, et refrigerer vobiscum.
45N||15||33||285640	Deus autem pacis sit cum omnibus vobis. Amen.
45N||16||1||285650	Commendo autem vobis Phœben sororem nostram, quæ est in ministerio ecclesiæ, quæ est in Cenchris :
45N||16||2||285660	ut eam suscipiatis in Domino digne sanctis : et assistatis ei in quocumque negotio vestri indiguerit : etenim ipsa quoque astitit multis, et mihi ipsi.
45N||16||3||285670	Salutate Priscam et Aquilam, adjutores meos in Christo Jesu
45N||16||4||285680	(qui pro anima mea suas cervices supposuerunt : quibus non solus ego gratias ago, sed et cunctæ ecclesiæ gentium),
45N||16||5||285690	et domesticam ecclesiam eorum. Salutate Epænetum dilectum mihi, qui est primitivus Asiæ in Christo.
45N||16||6||285700	Salutate Mariam, quæ multum laboravit in vobis.
45N||16||7||285710	Salutate Andronicum et Juniam, cognatos, et concaptivos meos : qui sunt nobiles in Apostolis, qui et ante me fuerunt in Christo.
45N||16||8||285720	Salutate Ampliatum dilectissimum mihi in Domino.
45N||16||9||285730	Salutate Urbanum adjutorem nostrum in Christo Jesu, et Stachyn dilectum meum.
45N||16||10||285740	Salutate Apellen probum in Christo.
45N||16||11||285750	Salutate eos qui sunt ex Aristoboli domo. Salutate Herodionem cognatum meum. Salutate eos qui sunt ex Narcisi domo, qui sunt in Domino.
45N||16||12||285760	Salutate Tryphænam et Tryphosam, quæ laborant in Domino. Salutate Persidem carissimam, quæ multum laboravit in Domino.
45N||16||13||285770	Salutate Rufum electum in Domino, et matrem ejus, et meam.
45N||16||14||285780	Salutate Asyncritum, Phlegontem, Hermam, Patrobam, Hermen, et qui cum eis sunt, fratres.
45N||16||15||285790	Salutate Philologum et Juliam, Nereum, et sororem ejus, et Olympiadem, et omnes qui cum eis sunt, sanctos.
45N||16||16||285800	Salutate invicem in osculo sancto. Salutant vos omnes ecclesiæ Christi.
45N||16||17||285810	Rogo autem vos fratres, ut observetis eos qui dissensiones et offendicula, præter doctrinam, quam vos didicistis, faciunt, et declinate ab illis.
45N||16||18||285820	Hujuscemodi enim Christo Domino nostro non serviunt, sed suo ventri : et per dulces sermones et benedictiones seducunt corda innocentium.
45N||16||19||285830	Vestra enim obedientia in omnem locum divulgata est. Gaudeo igitur in vobis. Sed volo vos sapientes esse in bono, et simplices in malo.
45N||16||20||285840	Deus autem pacis conterat Satanam sub pedibus vestris velociter. Gratia Domini nostri Jesu Christi vobiscum.
45N||16||21||285850	Salutat vos Timotheus adjutor meus, et Lucius, et Jason, et Sosipater cognati mei.
45N||16||22||285860	Saluto vos ego Tertius, qui scripsi epistolam, in Domino.
45N||16||23||285870	Salutat vos Cajus hospes meus, et universa ecclesia. Salutat vos Erastus arcarius civitatis, et Quartus, frater.
45N||16||24||285880	Gratia Domini nostri Jesu Christi cum omnibus vobis. Amen.
45N||16||25||285890	Ei autem, qui potens est vos confirmare juxta Evangelium meum, et prædicationem Jesu Christi, secundum revelationem mysterii temporibus æternis taciti
45N||16||26||285900	(quod nunc patefactum est per Scripturas prophetarum secundum præceptum æterni Dei, ad obeditionem fidei), in cunctis gentibus cogniti,
45N||16||27||285910	soli sapienti Deo, per Jesum Christum, cui honor et gloria in sæcula sæculorum. Amen.
46N||1||1||285920	Paulus vocatus Apostolus Jesu Christi per voluntatem Dei, et Sosthenes frater,
46N||1||2||285930	ecclesiæ Dei, quæ est Corinthi, sanctificatis in Christo Jesu, vocatis sanctis, cum omnibus qui invocant nomen Domini nostri Jesu Christi, in omni loco ipsorum et nostro.
46N||1||3||285940	Gratia vobis, et pax a Deo Patre nostro, et Domino Jesu Christo.
46N||1||4||285950	Gratias ago Deo meo semper pro vobis in gratia Dei, quæ data est vobis in Christo Jesu :
46N||1||5||285960	quod in omnibus divites facti estis in illo, in omni verbo, et in omni scientia.
46N||1||6||285970	Sicut testimonium Christi confirmatum est in vobis :
46N||1||7||285980	ita ut nihil vobis desit in ulla gratia, exspectantibus revelationem Domini nostri Jesu Christi,
46N||1||8||285990	qui et confirmabit vos usque in finem sine crimine, in die adventus Domini nostri Jesu Christi.
46N||1||9||286000	Fidelis Deus : per quem vocati estis in societatem filii ejus Jesu Christi Domini nostri.
46N||1||10||286010	Obsecro autem vos fratres per nomen Domini nostri Jesu Christi : ut idipsum dicatis omnes, et non sint in vobis schismata : sitis autem perfecti in eodem sensu, et in eadem sententia.
46N||1||11||286020	Significatum est enim mihi de vobis fratres mei ab iis, qui sunt Chloës, quia contentiones sunt inter vos.
46N||1||12||286030	Hoc autem dico, quod unusquisque vestrum dicit : Ego quidem sum Pauli : ego autem Apollo : ego vero Cephæ : ego autem Christi.
46N||1||13||286040	Divisus est Christus ? numquid Paulus crucifixus est pro vobis ? aut in nomine Pauli baptizati estis ?
46N||1||14||286050	Gratias ago Deo, quod neminem vestrum baptizavi, nisi Crispum et Caium :
46N||1||15||286060	ne quis dicat quod in nomine meo baptizati estis.
46N||1||16||286070	Baptizavi autem et Stephanæ domum : ceterum nescio si quem alium baptizaverim.
46N||1||17||286080	Non enim misit me Christus baptizare, sed evangelizare : non in sapientia verbi, ut non evacuetur crux Christi.
46N||1||18||286090	Verbum enim crucis pereuntibus quidem stultitia est : iis autem qui salvi fiunt, id est nobis, Dei virtus est.
46N||1||19||286100	Scriptum est enim : Perdam sapientiam sapientium, et prudentiam prudentium reprobabo.
46N||1||20||286110	Ubi sapiens ? ubi scriba ? ubi conquisitor hujus sæculi ? Nonne stultam fecit Deus sapientiam hujus mundi ?
46N||1||21||286120	Nam quia in Dei sapientia non cognovit mundus per sapientiam Deum : placuit Deo per stultitiam prædicationis salvos facere credentes.
46N||1||22||286130	Quoniam et Judæi signa petunt, et Græci sapientiam quærunt :
46N||1||23||286140	nos autem prædicamus Christum crucifixum : Judæis quidem scandalum, gentibus autem stultitiam,
46N||1||24||286150	ipsis autem vocatis Judæis, atque Græcis Christum Dei virtutem, et Dei sapientia :
46N||1||25||286160	quia quod stultum est Dei, sapientius est hominibus : et quod infirmum est Dei, fortius est hominibus.
46N||1||26||286170	Videte enim vocationem vestram, fratres, quia non multi sapientes secundum carnem, non multi potentes, non multi nobiles :
46N||1||27||286180	sed quæ stulta sunt mundi elegit Deus, ut confundat sapientes : et infirma mundi elegit Deus, ut confundat fortia :
46N||1||28||286190	et ignobilia mundi, et contemptibilia elegit Deus, et ea quæ non sunt, ut ea quæ sunt destrueret :
46N||1||29||286200	ut non glorietur omnis caro in conspectu ejus.
46N||1||30||286210	Ex ipso autem vos estis in Christo Jesu, qui factus est nobis sapientia a Deo, et justitia, et sanctificatio, et redemptio :
46N||1||31||286220	ut quemadmodum scriptum est : Qui gloriatur, in Domino glorietur.
46N||2||1||286230	Et ego, cum venissem ad vos, fratres, veni non in sublimitate sermonis, aut sapientiæ, annuntians vobis testimonium Christi.
46N||2||2||286240	Non enim judicavi me scire aliquid inter vos, nisi Jesum Christum, et hunc crucifixum.
46N||2||3||286250	Et ego in infirmitate, et timore, et tremore multo fui apud vos :
46N||2||4||286260	et sermo meus, et prædicatio mea non in persuasibilibus humanæ sapientiæ verbis, sed in ostensione spiritus et virtutis :
46N||2||5||286270	ut fides vestra non sit in sapientia hominum, sed in virtute Dei.
46N||2||6||286280	Sapientiam autem loquimur inter perfectos : sapientiam vero non hujus sæculi, neque principum hujus sæculi, qui destruuntur :
46N||2||7||286290	sed loquimur Dei sapientiam in mysterio, quæ abscondita est, quam prædestinavit Deus ante sæcula in gloriam nostram,
46N||2||8||286300	quam nemo principum hujus sæculi cognovit : si enim cognovissent, numquam Dominum gloriæ crucifixissent.
46N||2||9||286310	Sed sicut scriptum est : Quod oculus non vidit, nec auris audivit, nec in cor hominis ascendit, quæ præparavit Deus iis qui diligunt illum :
46N||2||10||286320	nobis autem revelavit Deus per Spiritum suum : Spiritus enim omnia scrutatur, etiam profunda Dei.
46N||2||11||286330	Quis enim hominum scit quæ sunt hominis, nisi spiritus hominis, qui in ipso est ? ita et quæ Dei sunt, nemo cognovit, nisi Spiritus Dei.
46N||2||12||286340	Nos autem non spiritum hujus mundi accepimus, sed Spiritum qui ex Deo est, ut sciamus quæ a Deo donata sunt nobis :
46N||2||13||286350	quæ et loquimur non in doctis humanæ sapientiæ verbis, sed in doctrina Spiritus, spiritualibus spiritualia comparantes.
46N||2||14||286360	Animalis autem homo non percipit ea quæ sunt Spiritus Dei : stultitia enim est illi, et non potest intelligere : quia spiritualiter examinatur.
46N||2||15||286370	Spiritualis autem judicat omnia : et ipse a nemine judicatur.
46N||2||16||286380	Quis enim cognovit sensum Domini, qui instruat eum ? nos autem sensum Christi habemus.
46N||3||1||286390	Et ego, fratres, non potui vobis loqui quasi spiritualibus, sed quasi carnalibus. Tamquam parvulis in Christo,
46N||3||2||286400	lac vobis potum dedi, non escam : nondum enim poteratis : sed nec nunc quidem potestis : adhuc enim carnales estis.
46N||3||3||286410	Cum enim sit inter vos zelus, et contentio : nonne carnales estis, et secundum hominem ambulatis ?
46N||3||4||286420	Cum enim quis dicat : Ego quidem sum Pauli ; alius autem : Ego Apollo : nonne homines estis ? Quid igitur est Apollo ? quid vero Paulus ?
46N||3||5||286430	ministri ejus, cui credidistis, ut unicuique sicut Dominus dedit.
46N||3||6||286440	Ego plantavi, Apollo rigavit : sed Deus incrementum dedit.
46N||3||7||286450	Itaque neque qui plantat est aliquid, neque qui rigat : sed qui incrementum dat, Deus.
46N||3||8||286460	Qui autem plantat, et qui rigat, unum sunt. Unusquisque autem propriam mercedem accipiet, secundum suum laborem.
46N||3||9||286470	Dei enim sumus adjutores : Dei agricultura estis, Dei ædificatio estis.
46N||3||10||286480	Secundum gratiam Dei, quæ data est mihi, ut sapiens architectus fundamentum posui : alius autem superædificat. Unusquisque autem videat quomodo superædificet.
46N||3||11||286490	Fundamentum enim aliud nemo potest ponere præter id quod positum est, quod est Christus Jesus.
46N||3||12||286500	Si quis autem superædificat super fundamentum hoc, aurum, argentum, lapides pretiosos, ligna, fœnum, stipulam,
46N||3||13||286510	uniuscujusque opus manifestum erit : dies enim Domini declarabit, quia in igne revelabitur : et uniuscujusque opus quale sit, ignis probabit.
46N||3||14||286520	Si cujus opus manserit quod superædificavit, mercedem accipiet.
46N||3||15||286530	Si cujus opus arserit, detrimentum patietur : ipse autem salvus erit, sic tamen quasi per ignem.
46N||3||16||286540	Nescitis quia templum Dei estis, et Spiritus Dei habitat in vobis ?
46N||3||17||286550	Si quis autem templum Dei violaverit, disperdet illum Deus. Templum enim Dei sanctum est, quod estis vos.
46N||3||18||286560	Nemo se seducat : si quis videtur inter vos sapiens esse in hoc sæculo, stultus fiat ut sit sapiens.
46N||3||19||286570	Sapientia enim hujus mundi, stultitia est apud Deum. Scriptum est enim : Comprehendam sapientes in astutia eorum.
46N||3||20||286580	Et iterum : Dominus novit cogitationes sapientium quoniam vanæ sunt.
46N||3||21||286590	Nemo itaque glorietur in hominibus.
46N||3||22||286600	Omnia enim vestra sunt, sive Paulus, sive Apollo, sive Cephas, sive mundus, sive vita, sive mors, sive præsentia, sive futura : omnia enim vestra sunt :
46N||3||23||286610	vos autem Christi : Christus autem Dei.
46N||4||1||286620	Sic nos existimet homo ut ministros Christi, et dispensatores mysteriorum Dei.
46N||4||2||286630	Hic jam quæritur inter dispensatores ut fidelis quis inveniatur.
46N||4||3||286640	Mihi autem pro minimo est ut a vobis judicer, aut ab humano die : sed neque meipsum judico.
46N||4||4||286650	Nihil enim mihi conscius sum, sed non in hoc justificatus sum : qui autem judicat me, Dominus est.
46N||4||5||286660	Itaque nolite ante tempus judicare, quoadusque veniat Dominus : qui et illuminabit abscondita tenebrarum, et manifestabit consilia cordium : et tunc laus erit unicuique a Deo.
46N||4||6||286670	Hæc autem, fratres, transfiguravi in me et Apollo, propter vos : ut in nobis discatis, ne supra quam scriptum est, unus adversus alterum infletur pro alio.
46N||4||7||286680	Quis enim te discernit ? quid autem habes quod non accepisti ? si autem accepisti, quid gloriaris quasi non acceperis ?
46N||4||8||286690	Jam saturati estis, jam divites facti estis : sine nobis regnatis : et utinam regnetis, ut et nos vobiscum regnemus.
46N||4||9||286700	Puto enim quod Deus nos Apostolos novissimos ostendit, tamquam morti destinatos : quia spectaculum facti sumus mundo, et angelis, et hominibus.
46N||4||10||286710	Nos stulti propter Christum, vos autem prudentes in Christo : nos infirmi, vos autem fortes : vos nobiles, nos autem ignobiles.
46N||4||11||286720	Usque in hanc horam et esurimus, et sitimus, et nudi sumus, et colaphis cædimur, et instabiles sumus,
46N||4||12||286730	et laboramus operantes manibus nostris : maledicimur, et benedicimus : persecutionem patimur, et sustinemus :
46N||4||13||286740	blasphemamur, et obsecramus : tamquam purgamenta hujus mundi facti sumus, omnium peripsema usque adhuc.
46N||4||14||286750	Non ut confundam vos, hæc scribo, sed ut filios meos carissimos moneo.
46N||4||15||286760	Nam si decem millia pædagogorum habeatis in Christo, sed non multos patres. Nam in Christo Jesu per Evangelium ego vos genui.
46N||4||16||286770	Rogo ergo vos, imitatores mei estote, sicut et ego Christi.
46N||4||17||286780	Ideo misi ad vos Timotheum, qui est filius meus carissimus, et fidelis in Domino : qui vos commonefaciet vias meas, quæ sunt in Christo Jesu, sicut ubique in omni ecclesia doceo.
46N||4||18||286790	Tamquam non venturus sim ad vos, sic inflati sunt quidam.
46N||4||19||286800	Veniam autem ad vos cito, si Dominus voluerit : et cognoscam non sermonem eorum qui inflati sunt, sed virtutem.
46N||4||20||286810	Non enim in sermone est regnum Dei, sed in virtute.
46N||4||21||286820	Quid vultis ? in virga veniam ad vos, an in caritate, et spiritu mansuetudinis ?
46N||5||1||286830	Omnino auditur inter vos fornicatio, et talis fornicatio, qualis nec inter gentes, ita ut uxorem patris sui aliquis habeat.
46N||5||2||286840	Et vos inflati estis : et non magis luctum habuistis ut tollatur de medio vestrum qui hoc opus fecit.
46N||5||3||286850	Ego quidem absens corpore, præsens autem spiritu, jam judicavi ut præsens eum, qui sic operatus est,
46N||5||4||286860	in nomine Domini nostri Jesu Christi, congregatis vobis et meo spiritu, cum virtute Domini nostri Jesu,
46N||5||5||286870	tradere hujusmodi Satanæ in interitum carnis, ut spiritus salvus sit in die Domini nostri Jesu Christi.
46N||5||6||286880	Non est bona gloriatio vestra. Nescitis quia modicum fermentum totam massam corrumpit ?
46N||5||7||286890	Expurgate vetus fermentum, ut sitis nova conspersio, sicut estis azymi. Etenim Pascha nostrum immolatus est Christus.
46N||5||8||286900	Itaque epulemur : non in fermento veteri, neque in fermento malitiæ et nequitiæ : sed in azymis sinceritatis et veritatis.
46N||5||9||286910	Scripsi in epistola : Ne commisceamini fornicariis :
46N||5||10||286920	non utique fornicariis hujus mundi, aut avaris, aut rapacibus, aut idolis servientibus : alioquin debueratis de hoc mundo exiisse.
46N||5||11||286930	Nunc autem scripsi vobis non commisceri : si is qui frater nominatur, est fornicator, aut avarus, aut idolis serviens, aut maledicus, aut ebriosus, aut rapax, cum ejusmodi nec cibum sumere.
46N||5||12||286940	Quid enim mihi de iis qui foris sunt, judicare ? nonne de iis qui intus sunt, vos judicatis ?
46N||5||13||286950	nam eos qui foris sunt, Deus judicabit. Auferte malum ex vobis ipsis.
46N||6||1||286960	Audet aliquis vestrum habens negotium adversus alterum, judicari apud iniquos, et non apud sanctos ?
46N||6||2||286970	an nescitis quoniam sancti de hoc mundo judicabunt ? et si in vobis judicabitur mundus, indigni estis qui de minimis judicetis ?
46N||6||3||286980	Nescitis quoniam angelos judicabimus ? quanto magis sæcularia ?
46N||6||4||286990	Sæcularia igitur judicia si habueritis : contemptibiles, qui sunt in ecclesia, illos constituite ad judicandum.
46N||6||5||287000	Ad verecundiam vestram dico. Sic non est inter vos sapiens quisquam, qui possit judicare inter fratrem suum ?
46N||6||6||287010	Sed frater cum fratre judicio contendit : et hoc apud infideles ?
46N||6||7||287020	Jam quidem omnino delictum est in vobis, quod judicia habetis inter vos. Quare non magis injuriam accipitis ? quare non magis fraudem patimini ?
46N||6||8||287030	Sed vos injuriam facitis, et fraudatis : et hoc fratribus.
46N||6||9||287040	An nescitis quia iniqui regnum Dei non possidebunt ? Nolite errare : neque fornicarii, neque idolis servientes, neque adulteri,
46N||6||10||287050	neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt.
46N||6||11||287060	Et hæc quidam fuistis : sed abluti estis, sed sanctificati estis, sed justificati estis in nomine Domini nostri Jesu Christi, et in Spiritu Dei nostri.
46N||6||12||287070	Omnia mihi licent, sed non omnia expediunt : omnia mihi licent, sed ego sub nullis redigar potestate.
46N||6||13||287080	Esca ventri, et venter escis : Deus autem et hunc et has destruet : corpus autem non fornicationi, sed Domino : et Dominus corpori.
46N||6||14||287090	Deus vero et Dominum suscitavit : et nos suscitabit per virtutem suam.
46N||6||15||287100	Nescitis quoniam corpora vestra membra sunt Christi ? Tollens ergo membra Christi, faciam membra meretricis ? Absit.
46N||6||16||287110	An nescitis quoniam qui adhæret meretrici, unum corpus efficitur ? Erunt enim (inquit) duo in carne una.
46N||6||17||287120	Qui autem adhæret Domino, unus spiritus est.
46N||6||18||287130	Fugite fornicationem. Omne peccatum, quodcumque fecerit homo, extra corpus est : qui autem fornicatur, in corpus suum peccat.
46N||6||19||287140	An nescitis quoniam membra vestra, templum sunt Spiritus Sancti, qui in vobis est, quem habetis a Deo, et non estis vestri ?
46N||6||20||287150	Empti enim estis pretio magno. Glorificate, et portate Deum in corpore vestro.
46N||7||1||287160	De quibus autem scripsistis mihi : Bonum est homini mulierem non tangere :
46N||7||2||287170	propter fornicationem autem unusquisque suam uxorem habeat, et unaquæque suum virum habeat.
46N||7||3||287180	Uxori vir debitum reddat : similiter autem et uxor viro.
46N||7||4||287190	Mulier sui corporis potestatem non habet, sed vir. Similiter autem et vir sui corporis potestatem non habet, sed mulier.
46N||7||5||287200	Nolite fraudare invicem, nisi forte ex consensu ad tempus, ut vacetis orationi : et iterum revertimini in idipsum, ne tentet vos Satanas propter incontinentiam vestram.
46N||7||6||287210	Hoc autem dico secundum indulgentiam, non secundum imperium.
46N||7||7||287220	Volo enim omnes vos esse sicut meipsum : sed unusquisque proprium donum habet ex Deo : alius quidem sic, alius vero sic.
46N||7||8||287230	Dico autem non nuptis, et viduis : bonum est illis si sic permaneant, sicut et ego.
46N||7||9||287240	Quod si non se continent, nubant. Melius est enim nubere, quam uri.
46N||7||10||287250	Iis autem qui matrimonio juncti sunt, præcipio non ego, sed Dominus, uxorem a viro non discedere :
46N||7||11||287260	quod si discesserit, manere innuptam, aut viro suo reconciliari. Et vir uxorem non dimittat.
46N||7||12||287270	Nam ceteris ego dico, non Dominus. Si quis frater uxorem habet infidelem, et hæc consentit habitare cum illo, non dimittat illam.
46N||7||13||287280	Et si qua mulier fidelis habet virum infidelem, et hic consentit habitare cum illa, non dimittat virum :
46N||7||14||287290	sanctificatus est enim vir infidelis per mulierem fidelem, et sanctificata est mulier infidelis per virum fidelem : alioquin filii vestri immundi essent, nunc autem sancti sunt.
46N||7||15||287300	Quod si infidelis discedit, discedat : non enim servituti subjectus est frater, aut soror in hujusmodi : in pace autem vocavit nos Deus.
46N||7||16||287310	Unde enim scis mulier, si virum salvum facies ? aut unde scis vir, si mulierem salvam facies ?
46N||7||17||287320	Nisi unicuique sicut divisit Dominus, unumquemque sicut vocavit Deus, ita ambulet, et sicut in omnibus ecclesiis doceo.
46N||7||18||287330	Circumcisus aliquis vocatus est ? non adducat præputium. In præputio aliquis vocatus est ? non circumcidatur.
46N||7||19||287340	Circumcisio nihil est, et præputium nihil est : sed observatio mandatorum Dei.
46N||7||20||287350	Unusquisque in qua vocatione vocatus est, in ea permaneat.
46N||7||21||287360	Servus vocatus es ? non sit tibi curæ : sed et si potes fieri liber, magis utere.
46N||7||22||287370	Qui enim in Domino vocatus est servus, libertus est Domini : similiter qui liber vocatus est, servus est Christi.
46N||7||23||287380	Pretio empti estis : nolite fieri servi hominum.
46N||7||24||287390	Unusquisque in quo vocatus est, fratres, in hoc permaneat apud Deum.
46N||7||25||287400	De virginibus autem præceptum Domini non habeo : consilium autem do, tamquam misericordiam consecutus a Domino, ut sim fidelis.
46N||7||26||287410	Existimo ergo hoc bonum esse propter instantem necessitatem, quoniam bonum est homini sic esse.
46N||7||27||287420	Alligatus es uxori ? noli quærere solutionem. Solutus es ab uxore ? noli quærere uxorem.
46N||7||28||287430	Si autem acceperis uxorem, non peccasti. Et si nupserit virgo, non peccavit : tribulationem tamen carnis habebunt hujusmodi. Ego autem vobis parco.
46N||7||29||287440	Hoc itaque dico, fratres : tempus breve est : reliquum est, ut et qui habent uxores, tamquam non habentes sint :
46N||7||30||287450	et qui flent, tamquam non flentes : et qui gaudent, tamquam non gaudentes : et qui emunt, tamquam non possidentes :
46N||7||31||287460	et qui utuntur hoc mundo, tamquam non utantur : præterit enim figura hujus mundi.
46N||7||32||287470	Volo autem vos sine sollicitudine esse. Qui sine uxore est, sollicitus est quæ Domini sunt, quomodo placeat Deo.
46N||7||33||287480	Qui autem cum uxore est, sollicitus est quæ sunt mundi, quomodo placeat uxori, et divisus est.
46N||7||34||287490	Et mulier innupta, et virgo, cogitat quæ Domini sunt, ut sit sancta corpore, et spiritu. Quæ autem nupta est, cogitat quæ sunt mundi, quomodo placeat viro.
46N||7||35||287500	Porro hoc ad utilitatem vestram dico : non ut laqueum vobis injiciam, sed ad id, quod honestum est, et quod facultatem præbeat sine impedimento Dominum obsecrandi.
46N||7||36||287510	Si quis autem turpem se videri existimat super virgine sua, quod sit superadulta, et ita oportet fieri : quod vult faciat : non peccat, si nubat.
46N||7||37||287520	Nam qui statuit in corde suo firmus, non habens necessitatem, potestatem autem habens suæ voluntatis, et hoc judicavit in corde suo, servare virginem suam, bene facit.
46N||7||38||287530	Igitur et qui matrimonio jungit virginem suam, bene facit : et qui non jungit, melius facit.
46N||7||39||287540	Mulier alligata est legi quanto tempore vir ejus vivit, quod si dormierit vir ejus, liberata est : cui vult nubat, tantum in Domino.
46N||7||40||287550	Beatior autem erit si sic permanserit secundum meum consilium : puto autem quod et ego Spiritum Dei habeam.
46N||8||1||287560	De iis autem quæ idolis sacrificantur, scimus quia omnes scientiam habemus. Scientia inflat, caritas vero ædificat.
46N||8||2||287570	Si quis autem se existimat scire aliquid, nondum cognovit quemadmodum oporteat eum scire.
46N||8||3||287580	Si quis autem diligit Deum, hic cognitus est ab eo.
46N||8||4||287590	De escis autem quæ idolis immolantur, scimus quia nihil est idolum in mundo, et quod nullus est Deus, nisi unus.
46N||8||5||287600	Nam etsi sunt qui dicantur dii sive in cælo, sive in terra (siquidem sunt dii multi, et domini multi) :
46N||8||6||287610	nobis tamen unus est Deus, Pater, ex quo omnia, et nos in illum : et unus Dominus Jesus Christus, per quem omnia, et nos per ipsum.
46N||8||7||287620	Sed non in omnibus est scientia. Quidam autem cum conscientia usque nunc idoli, quasi idolothytum manducant : et conscientia ipsorum cum sit infirma, polluitur.
46N||8||8||287630	Esca autem nos non commendat Deo. Neque enim si manducaverimus, abundabimus : neque si non manducaverimus, deficiemus.
46N||8||9||287640	Videte autem ne forte hæc licentia vestra offendiculum fiat infirmis.
46N||8||10||287650	Si enim quis viderit eum, qui habet scientiam, in idolio recumbentem : nonne conscientia ejus, cum sit infirma, ædificabitur ad manducandum idolothyta ?
46N||8||11||287660	Et peribit infirmus in tua scientia, frater, propter quem Christus mortuus est ?
46N||8||12||287670	Sic autem peccantes in fratres, et percutientes conscientiam eorum infirmam, in Christum peccatis.
46N||8||13||287680	Quapropter si esca scandalizat fratrem meum, non manducabo carnem in æternum, ne fratrem meum scandalizem.
46N||9||1||287690	Non sum liber ? non sum Apostolus ? nonne Christum Jesum Dominum nostrum vidi ? nonne opus meum vos estis in Domino ?
46N||9||2||287700	Et si aliis non sum Apostolus, sed tamen vobis sum : nam signaculum apostolatus mei vos estis in Domino.
46N||9||3||287710	Mea defensio apud eos qui me interrogant, hæc est :
46N||9||4||287720	Numquid non habemus potestatem manducandi et bibendi ?
46N||9||5||287730	numquid non habemus potestatem mulierem sororem circumducendi sicut et ceteri Apostoli, et fratres Domini, et Cephas ?
46N||9||6||287740	aut ego solus, et Barnabas, non habemus potestatem hoc operandi ?
46N||9||7||287750	Quis militat suis stipendiis umquam ? quis plantat vineam, et de fructu ejus non edit ? quis pascit gregem, et de lacte gregis non manducat ?
46N||9||8||287760	Numquid secundum hominem hæc dico ? an et lex hæc non dicit ?
46N||9||9||287770	Scriptum est enim in lege Moysi : Non alligabis os bovi trituranti. Numquid de bobus cura est Deo ?
46N||9||10||287780	an propter nos utique hoc dicit ? Nam propter nos scripta sunt : quoniam debet in spe qui arat, arare : et qui triturat, in spe fructus percipiendi.
46N||9||11||287790	Si nos vobis spiritualia seminavimus, magnum est si nos carnalia vestra metamus ?
46N||9||12||287800	Si alii potestatis vestræ participes sunt, quare non potius nos ? Sed non usi sumus hac potestate : sed omnia sustinemus, ne quod offendiculum demus Evangelio Christi.
46N||9||13||287810	Nescitis quoniam qui in sacrario operantur quæ de sacrario sunt, edunt : et qui altari deserviunt, cum altari participant ?
46N||9||14||287820	Ita et Dominus ordinavit iis qui Evangelium annuntiant, de Evangelio vivere.
46N||9||15||287830	Ego autem nullo horum usus sum. Non autem scripsi hæc ut ita fiant in me : bonum est enim mihi magis mori, quam ut gloriam meam quis evacuet.
46N||9||16||287840	Nam si evangelizavero, non est mihi gloria : necessitas enim mihi incumbit : væ enim mihi est, si non evangelizavero.
46N||9||17||287850	Si enim volens hoc ago, mercedem habeo : si autem invitus, dispensatio mihi credita est.
46N||9||18||287860	Quæ est ergo merces mea ? ut Evangelium prædicans, sine sumptu ponam Evangelium, ut non abutar potestate mea in Evangelio.
46N||9||19||287870	Nam cum liber essem ex omnibus, omnium me servum feci, ut plures lucrifacerem.
46N||9||20||287880	Et factus sum Judæis tamquam Judæus, ut Judæos lucrarer :
46N||9||21||287890	iis qui sub lege sunt, quasi sub lege essem (cum ipse non essem sub lege) ut eos qui sub lege erant, lucrifacerem : iis qui sine lege erant, tamquam sine lege essem (cum sine lege Dei non essem : sed in lege essem Christi) ut lucrifacerem eos qui sine lege erant.
46N||9||22||287900	Factus sum infirmis infirmus, ut infirmos lucrifacerem. Omnibus omnia factus sum, ut omnes facerem salvos.
46N||9||23||287910	Omnia autem facio propter Evangelium : ut particeps ejus efficiar.
46N||9||24||287920	Nescitis quod ii qui in stadio currunt, omnes quidem currunt, sed unus accipit bravium ? Sic currite ut comprehendatis.
46N||9||25||287930	Omnis autem qui in agone contendit, ab omnibus se abstinet, et illi quidem ut corruptibilem coronam accipiant : nos autem incorruptam.
46N||9||26||287940	Ego igitur sic curro, non quasi in incertum : sic pugno, non quasi aërem verberans :
46N||9||27||287950	sed castigo corpus meum, et in servitutem redigo : ne forte cum aliis prædicaverim, ipse reprobus efficiar.
46N||10||1||287960	Nolo enim vos ignorare fratres, quoniam patres nostri omnes sub nube fuerunt, et omnes mare transierunt,
46N||10||2||287970	et omnes in Moyse baptizati sunt in nube, et in mari :
46N||10||3||287980	et omnes eamdem escam spiritalem manducaverunt,
46N||10||4||287990	et omnes eumdem potum spiritalem biberunt (bibebant autem de spiritali, consequente eos, petra : petra autem erat Christus) :
46N||10||5||288000	sed non in pluribus eorum beneplacitum est Deo : nam prostrati sunt in deserto.
46N||10||6||288010	Hæc autem in figura facta sunt nostri, ut non simus concupiscentes malorum, sicut et illi concupierunt.
46N||10||7||288020	Neque idololatræ efficiamini, sicut quidam ex ipsis : quemadmodum scriptum est : Sedit populus manducare, et bibere, et surrexerunt ludere.
46N||10||8||288030	Neque fornicemur, sicut quidam ex ipsis fornicati sunt, et ceciderunt una die viginti tria millia.
46N||10||9||288040	Neque tentemus Christum, sicut quidam eorum tentaverunt, et a serpentibus perierunt.
46N||10||10||288050	Neque murmuraveritis, sicut quidam eorum murmuraverunt, et perierunt ab exterminatore.
46N||10||11||288060	Hæc autem omnia in figura contingebant illis : scripta sunt autem ad correptionem nostram, in quos fines sæculorum devenerunt.
46N||10||12||288070	Itaque qui se existimat stare, videat ne cadat.
46N||10||13||288080	Tentatio vos non apprehendat nisi humana : fidelis autem Deus est, qui non patietur vos tentari supra id quod potestis, sed faciet etiam cum tentatione proventum ut possitis sustinere.
46N||10||14||288090	Propter quod, carissimi mihi, fugite ab idolorum cultura :
46N||10||15||288100	ut prudentibus loquor, vos ipsi judicate quod dico.
46N||10||16||288110	Calix benedictionis, cui benedicimus, nonne communicatio sanguinis Christi est ? et panis quem frangimus, nonne participatio corporis Domini est ?
46N||10||17||288120	Quoniam unus panis, unum corpus multi sumus, omnes qui de uno pane participamus.
46N||10||18||288130	Videte Israël secundum carnem : nonne qui edunt hostias, participes sunt altaris ?
46N||10||19||288140	Quid ergo ? dico quod idolis immolatum sit aliquid ? aut quod idolum, sit aliquid ?
46N||10||20||288150	Sed quæ immolant gentes, dæmoniis immolant, et non Deo. Nolo autem vos socios fieri dæmoniorum :
46N||10||21||288160	non potestis calicem Domini bibere, et calicem dæmoniorum ; non potestis mensæ Domini participes esse, et mensæ dæmoniorum.
46N||10||22||288170	An æmulamur Dominum ? numquid fortiores illo sumus ? Omnia mihi licent, sed non omnia expediunt.
46N||10||23||288180	Omnia mihi licent, sed non omnia ædificat.
46N||10||24||288190	Nemo quod suum est quærat, sed quod alterius.
46N||10||25||288200	Omne quod in macello venit, manducate, nihil interrogantes propter conscientiam.
46N||10||26||288210	Domini est terra, et plenitudo ejus.
46N||10||27||288220	Si quis vocat vos infidelium, et vultis ire : omne quod vobis apponitur, manducate, nihil interrogantes propter conscientiam.
46N||10||28||288230	Si quis autem dixerit : Hoc immolatum est idolis : nolite manducare propter illum qui indicavit, et propter conscientiam :
46N||10||29||288240	conscientiam autem dico non tuam, sed alterius. Ut quid enim libertas mea judicatur ab aliena conscientia ?
46N||10||30||288250	Si ego cum gratia participo, quid blasphemor pro eo quod gratias ago ?
46N||10||31||288260	Sive ergo manducatis, sive bibitis, sive aliud quid facitis : omnia in gloriam Dei facite.
46N||10||32||288270	Sine offensione estote Judæis, et gentibus, et ecclesiæ Dei :
46N||10||33||288280	sicut et ego per omnia omnibus placeo, non quærens quod mihi utile est, sed quod multis : ut salvi fiant.
46N||11||1||288290	Imitatores mei estote, sicut et ego Christi.
46N||11||2||288300	Laudo autem vos fratres quod per omnia mei memores estis : et sicut tradidi vobis, præcepta mea tenetis.
46N||11||3||288310	Volo autem vos scire quod omnis viri caput, Christus est : caput autem mulieris, vir : caput vero Christi, Deus.
46N||11||4||288320	Omnis vir orans, aut prophetans velato capite, deturpat caput suum.
46N||11||5||288330	Omnis autem mulier orans, aut prophetans non velato capite, deturpat caput suum : unum enim est ac si decalvetur.
46N||11||6||288340	Nam si non velatur mulier, tondeatur. Si vero turpe est mulieri tonderi, aut decalvari, velet caput suum.
46N||11||7||288350	Vir quidem non debet velare caput suum : quoniam imago et gloria Dei est, mulier autem gloria viri est.
46N||11||8||288360	Non enim vir ex muliere est, sed mulier ex viro.
46N||11||9||288370	Etenim non est creatus vir propter mulierem, sed mulier propter virum.
46N||11||10||288380	Ideo debet mulier potestatem habere supra caput propter angelos.
46N||11||11||288390	Verumtamen neque vir sine muliere : neque mulier sine viro in Domino.
46N||11||12||288400	Nam sicut mulier de viro, ita et vir per mulierem : omnia autem ex Deo.
46N||11||13||288410	Vos ipsi judicate : decet mulierem non velatam orare Deum ?
46N||11||14||288420	Nec ipsa natura docet vos, quod vir quidem si comam nutriat, ignominia est illi :
46N||11||15||288430	mulier vero si comam nutriat, gloria est illi : quoniam capilli pro velamine ei dati sunt.
46N||11||16||288440	Si quis autem videtur contentiosus esse : nos talem consuetudinem non habemus, neque ecclesia Dei.
46N||11||17||288450	Hoc autem præcipio : non laudans quod non in melius, sed in deterius convenitis.
46N||11||18||288460	Primum quidem convenientibus vobis in ecclesiam, audio scissuras esse inter vos, et ex parte credo.
46N||11||19||288470	Nam oportet et hæreses esse, ut et qui probati sunt, manifesti fiant in vobis.
46N||11||20||288480	Convenientibus ergo vobis in unum, jam non est Dominicam cœnam manducare.
46N||11||21||288490	Unusquisque enim suam cœnam præsumit ad manducandum, et alius quidem esurit, alius autem ebrius est.
46N||11||22||288500	Numquid domos non habetis ad manducandum, et bibendum ? aut ecclesiam Dei contemnitis, et confunditis eos qui non habent ? Quid dicam vobis ? laudo vos ? in hoc non laudo.
46N||11||23||288510	Ego enim accepi a Domino quod et tradidi vobis, quoniam Dominus Jesus in qua nocte tradebatur, accepit panem,
46N||11||24||288520	et gratias agens fregit, et dixit : Accipite, et manducate : hoc est corpus meum, quod pro vobis tradetur : hoc facite in meam commemorationem.
46N||11||25||288530	Similiter et calicem, postquam cœnavit, dicens : Hic calix novum testamentum est in meo sanguine : hoc facite quotiescumque bibetis, in meam commemorationem.
46N||11||26||288540	Quotiescumque enim manducabitis panem hunc, et calicem bibetis, mortem Domini annuntiabitis donec veniat.
46N||11||27||288550	Itaque quicumque manducaverit panem hunc, vel biberit calicem Domini indigne, reus erit corporis et sanguinis Domini.
46N||11||28||288560	Probet autem seipsum homo : et sic de pane illo edat, et de calice bibat.
46N||11||29||288570	Qui enim manducat et bibit indigne, judicium sibi manducat et bibit, non dijudicans corpus Domini.
46N||11||30||288580	Ideo inter vos multi infirmi et imbecilles, et dormiunt multi.
46N||11||31||288590	Quod si nosmetipsos dijudicaremus, non utique judicaremur.
46N||11||32||288600	Dum judicamur autem, a Domino corripimur, ut non cum hoc mundo damnemur.
46N||11||33||288610	Itaque fratres mei, cum convenitis ad manducandum, invicem exspectate.
46N||11||34||288620	Si quis esurit, domi manducet, ut non in judicium conveniatis. Cetera autem, cum venero, disponam.
46N||12||1||288630	De spiritualibus autem, nolo vos ignorare fratres.
46N||12||2||288640	Scitis quoniam cum gentes essetis, ad simulacra muta prout ducebamini euntes.
46N||12||3||288650	Ideo notum vobis facio, quod nemo in Spiritu Dei loquens, dicit anathema Jesu. Et nemo potest dicere, Dominus Jesus, nisi in Spiritu Sancto.
46N||12||4||288660	Divisiones vero gratiarum sunt, idem autem Spiritus :
46N||12||5||288670	et divisiones ministrationum sunt, idem autem Dominus :
46N||12||6||288680	et divisiones operationum sunt, idem vero Deus qui operatur omnia in omnibus.
46N||12||7||288690	Unicuique autem datur manifestatio Spiritus ad utilitatem.
46N||12||8||288700	Alii quidem per Spiritum datur sermo sapientiæ : alii autem sermo scientiæ secundum eumdem Spiritum :
46N||12||9||288710	alteri fides in eodem Spiritu : alii gratia sanitatum in uno Spiritu :
46N||12||10||288720	alii operatio virtutum, alii prophetia, alii discretio spirituum, alii genera linguarum, alii interpretatio sermonum.
46N||12||11||288730	Hæc autem omnia operantur unus atque idem Spiritus, dividens singulis prout vult.
46N||12||12||288740	Sicut enim corpus unum est, et membra habet multa, omnia autem membra corporis cum sint multa, unum tamen corpus sunt : ita et Christus.
46N||12||13||288750	Etenim in uno Spiritu omnes nos in unum corpus baptizati sumus, sive Judæi, sive gentiles, sive servi, sive liberi : et omnes in uno Spiritu potati sumus.
46N||12||14||288760	Nam et corpus non est unum membrum, sed multa.
46N||12||15||288770	Si dixerit pes : Quoniam non sum manus, non sum de corpore : num ideo non est de corpore ?
46N||12||16||288780	Et si dixerit auris : Quoniam non sum oculus, non sum de corpore : num ideo est de corpore ?
46N||12||17||288790	Si totum corpus oculus : ubi auditus ? Si totum auditus : ubi odoratus ?
46N||12||18||288800	Nunc autem posuit Deus membra, unumquodque eorum in corpore sicut voluit.
46N||12||19||288810	Quod si essent omnia unum membrum, ubi corpus ?
46N||12||20||288820	Nunc autem multa quidem membra, unum autem corpus.
46N||12||21||288830	Non potest autem oculus dicere manui : Opera tua non indigeo : aut iterum caput pedibus : Non estis mihi necessarii.
46N||12||22||288840	Sed multo magis quæ videntur membra corporis infirmiora esse, necessariora sunt :
46N||12||23||288850	et quæ putamus ignobiliora membra esse corporis, his honorem abundantiorem circumdamus : et quæ inhonesta sunt nostra, abundantiorem honestatem habent.
46N||12||24||288860	Honesta autem nostra nullius egent : sed Deus temperavit corpus, ei cui deerat, abundationem tribuendo honorem,
46N||12||25||288870	ut non sit schisma in corpore, sed idipsum pro invicem sollicita sint membra.
46N||12||26||288880	Et si quid patitur unum membrum, compatiuntur omnia membra : sive gloriatur unum membrum, congaudent omnia membra.
46N||12||27||288890	Vos autem estis corpus Christi, et membra de membro.
46N||12||28||288900	Et quosdam quidem posuit Deus in ecclesia primum apostolos, secundo prophetas, exinde doctores, deinde virtutes, exinde gratias curationum, opitulationes, gubernationes, genera linguarum, interpretationes sermonum.
46N||12||29||288910	Numquid omnes apostoli ? numquid omnes prophetæ ? numquid omnes doctores ?
46N||12||30||288920	numquid omnes virtutes ? numquid omnes gratiam habent curationum ? numquid omnes linguis loquuntur ? numquid omnes interpretantur ?
46N||12||31||288930	Æmulamini autem charismata meliora. Et adhuc excellentiorem viam vobis demonstro.
46N||13||1||288940	Si linguis hominum loquar, et angelorum, caritatem autem non habeam, factus sum velut æs sonans, aut cymbalum tinniens.
46N||13||2||288950	Et si habuero prophetiam, et noverim mysteria omnia, et omnem scientiam : et si habuero omnem fidem ita ut montes transferam, caritatem autem non habuero, nihil sum.
46N||13||3||288960	Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nihil mihi prodest.
46N||13||4||288970	Caritas patiens est, benigna est. Caritas non æmulatur, non agit perperam, non inflatur,
46N||13||5||288980	non est ambitiosa, non quærit quæ sua sunt, non irritatur, non cogitat malum,
46N||13||6||288990	non gaudet super iniquitate, congaudet autem veritati :
46N||13||7||289000	omnia suffert, omnia credit, omnia sperat, omnia sustinet.
46N||13||8||289010	Caritas numquam excidit : sive prophetiæ evacuabuntur, sive linguæ cessabunt, sive scientia destruetur.
46N||13||9||289020	Ex parte enim cognoscimus, et ex parte prophetamus.
46N||13||10||289030	Cum autem venerit quod perfectum est, evacuabitur quod ex parte est.
46N||13||11||289040	Cum essem parvulus, loquebar ut parvulus, cogitabam ut parvulus. Quando autem factus sum vir, evacuavi quæ erant parvuli.
46N||13||12||289050	Videmus nunc per speculum in ænigmate : tunc autem facie ad faciem. Nunc cognosco ex parte : tunc autem cognoscam sicut et cognitus sum.
46N||13||13||289060	Nunc autem manent fides, spes, caritas, tria hæc : major autem horum est caritas.
46N||14||1||289070	Sectamini caritatem, æmulamini spiritualia : magis autem ut prophetetis.
46N||14||2||289080	Qui enim loquitur lingua, non hominibus loquitur, sed Deo : nemo enim audit. Spiritu autem loquitur mysteria.
46N||14||3||289090	Nam qui prophetat, hominibus loquitur ad ædificationem, et exhortationem, et consolationem.
46N||14||4||289100	Qui loquitur lingua, semetipsum ædificat : qui autem prophetat, ecclesiam Dei ædificat.
46N||14||5||289110	Volo autem omnes vos loqui linguis : magis autem prophetare. Nam major est qui prophetat, quam qui loquitur linguis ; nisi forte interpretetur ut ecclesia ædificationem accipiat.
46N||14||6||289120	Nunc autem, fratres, si venero ad vos linguis loquens : quid vobis prodero, nisi vobis loquar aut in revelatione, aut in scientia, aut in prophetia, aut in doctrina ?
46N||14||7||289130	Tamen quæ sine anima sunt vocem dantia, sive tibia, sive cithara ; nisi distinctionem sonituum dederint, quomodo scietur id quod canitur, aut quod citharizatur ?
46N||14||8||289140	Etenim si incertam vocem det tuba, quis parabit se ad bellum ?
46N||14||9||289150	Ita et vos per linguam nisi manifestum sermonem dederitis : quomodo scietur id quod dicitur ? eritis enim in aëra loquentes.
46N||14||10||289160	Tam multa, ut puta genera linguarum sunt in hoc mundo : et nihil sine voce est.
46N||14||11||289170	Si ergo nesciero virtutem vocis, ero ei, cui loquor, barbarus : et qui loquitur, mihi barbarus.
46N||14||12||289180	Sic et vos, quoniam æmulatores estis spirituum, ad ædificationem ecclesiæ quærite ut abundetis.
46N||14||13||289190	Et ideo qui loquitur lingua, oret ut interpretetur.
46N||14||14||289200	Nam si orem lingua, spiritus meus orat, mens autem mea sine fructu est.
46N||14||15||289210	Quid ergo est ? Orabo spiritu, orabo et mente : psallam spiritu, psallam et mente.
46N||14||16||289220	Ceterum si benedixeris spiritu, qui supplet locum idiotæ, quomodo dicet : Amen, super tuam benedictionem ? quoniam quid dicas, nescit.
46N||14||17||289230	Nam tu quidem bene gratias agis, sed alter non ædificatur.
46N||14||18||289240	Gratias ago Deo meo, quod omnium vestrum lingua loquor.
46N||14||19||289250	Sed in ecclesia volo quinque verba sensu meo loqui, ut et alios instruam : quam decem millia verborum in lingua.
46N||14||20||289260	Fratres, nolite pueri effici sensibus, sed malitia parvuli estote : sensibus autem perfecti estote.
46N||14||21||289270	In lege scriptum est : Quoniam in aliis linguis et labiis aliis loquar populo huic : et nec sic exaudient me, dicit Dominus.
46N||14||22||289280	Itaque linguæ in signum sunt non fidelibus, sed infidelibus : prophetiæ autem non infidelibus, sed fidelibus.
46N||14||23||289290	Si ergo conveniat universa ecclesia in unum, et omnes linguis loquantur, intrent autem idiotæ, aut infideles : nonne dicent quod insanitis ?
46N||14||24||289300	Si autem omnes prophetent, intret autem quis infidelis, vel idiota, convincitur ab omnibus, dijudicatur ab omnibus :
46N||14||25||289310	occulta cordis ejus manifesta fiunt : et ita cadens in faciem adorabit Deum, pronuntians quod vere Deus in vobis sit.
46N||14||26||289320	Quid ergo est, fratres ? Cum convenitis, unusquisque vestrum psalmum habet, doctrinam habet, apocalypsim habet, linguam habet, interpretationem habet : omnia ad ædificationem fiant.
46N||14||27||289330	Sive lingua quis loquitur, secundum duos, aut ut multum tres, et per partes, et unus interpretatur.
46N||14||28||289340	Si autem non fuerit interpres, taceat in ecclesia : sibi autem loquatur, et Deo.
46N||14||29||289350	Prophetæ autem duo, aut tres dicant, et ceteri dijudicent.
46N||14||30||289360	Quod si alii revelatum fuerit sedenti, prior taceat.
46N||14||31||289370	Potestis enim omnes per singulos prophetare : ut omnes discant, et omnes exhortentur :
46N||14||32||289380	et spiritus prophetarum prophetis subjecti sunt.
46N||14||33||289390	Non enim est dissensionis Deus, sed pacis : sicut et in omnibus ecclesiis sanctorum doceo.
46N||14||34||289400	Mulieres in ecclesiis taceant, non enim permittitur eis loqui, sed subditas esse, sicut et lex dicit.
46N||14||35||289410	Si quid autem volunt discere, domi viros suos interrogent. Turpe est enim mulieri loqui in ecclesia.
46N||14||36||289420	An a vobis verbum Dei processit ? aut in vos solos pervenit ?
46N||14||37||289430	Si quis videtur propheta esse, aut spiritualis, cognoscat quæ scribo vobis, quia Domini sunt mandata.
46N||14||38||289440	Si quis autem ignorat, ignorabitur.
46N||14||39||289450	Itaque fratres æmulamini prophetare : et loqui linguis nolite prohibere.
46N||14||40||289460	Omnia autem honeste, et secundum ordinem fiant.
46N||15||1||289470	Notum autem vobis facio, fratres, Evangelium, quod prædicavi vobis, quod et accepistis, in quo et statis,
46N||15||2||289480	per quod et salvamini : qua ratione prædicaverim vobis, si tenetis, nisi frustra credidistis.
46N||15||3||289490	Tradidi enim vobis in primis quod et accepi : quoniam Christus mortuus est pro peccatis nostris secundum Scripturas :
46N||15||4||289500	et quia sepultus est, et quia resurrexit tertia die secundum Scripturas :
46N||15||5||289510	et quia visus est Cephæ, et post hoc undecim :
46N||15||6||289520	deinde visus est plus quam quingentis fratribus simul : ex quibus multi manent usque adhuc, quidam autem dormierunt :
46N||15||7||289530	deinde visus est Jacobo, deinde Apostolis omnibus :
46N||15||8||289540	novissime autem omnium tamquam abortivo, visus est et mihi.
46N||15||9||289550	Ego enim sum minimus Apostolorum, qui non sum dignus vocari Apostolus, quoniam persecutus sum ecclesiam Dei.
46N||15||10||289560	Gratia autem Dei sum id quod sum, et gratia ejus in me vacua non fuit, sed abundantius illis omnibus laboravi : non ego autem, sed gratia Dei mecum :
46N||15||11||289570	sive enim ego, sive illi : sic prædicamus, et sic credidistis.
46N||15||12||289580	Si autem Christus prædicatur quod resurrexit a mortuis, quomodo quidam dicunt in vobis, quoniam resurrectio mortuorum non est ?
46N||15||13||289590	Si autem resurrectio mortuorum non est : neque Christus resurrexit.
46N||15||14||289600	Si autem Christus non resurrexit, inanis est ergo prædicatio nostra, inanis est et fides vestra :
46N||15||15||289610	invenimur autem et falsi testes Dei : quoniam testimonium diximus adversus Deum quod suscitaverit Christum, quem non suscitavit, si mortui non resurgunt.
46N||15||16||289620	Nam si mortui non resurgunt, neque Christus resurrexit.
46N||15||17||289630	Quod si Christus non resurrexit, vana est fides vestra : adhuc enim estis in peccatis vestris.
46N||15||18||289640	Ergo et qui dormierunt in Christo, perierunt.
46N||15||19||289650	Si in hac vita tantum in Christo sperantes sumus, miserabiliores sumus omnibus hominibus.
46N||15||20||289660	Nunc autem Christus resurrexit a mortuis primitiæ dormientium,
46N||15||21||289670	quoniam quidem per hominem mors, et per hominem resurrectio mortuorum.
46N||15||22||289680	Et sicut in Adam omnes moriuntur, ita et in Christo omnes vivificabuntur.
46N||15||23||289690	Unusquisque autem in suo ordine, primitiæ Christus : deinde ii qui sunt Christi, qui in adventu ejus crediderunt.
46N||15||24||289700	Deinde finis : cum tradiderit regnum Deo et Patri, cum evacuaverit omnem principatum, et potestatem, et virtutem.
46N||15||25||289710	Oportet autem illum regnare donec ponat omnes inimicos sub pedibus ejus.
46N||15||26||289720	Novissima autem inimica destruetur mors : omnia enim subjecit pedibus ejus. Cum autem dicat :
46N||15||27||289730	Omnia subjecta sunt ei, sine dubio præter eum qui subjecit ei omnia.
46N||15||28||289740	Cum autem subjecta fuerint illi omnia : tunc et ipse Filius subjectus erit ei, qui subjecit sibi omnia, ut sit Deus omnia in omnibus.
46N||15||29||289750	Alioquin quid facient qui baptizantur pro mortuis, si omnino mortui non resurgunt ? ut quid et baptizantur pro illis ?
46N||15||30||289760	ut quid et nos periclitamur omni hora ?
46N||15||31||289770	Quotidie morior per vestram gloriam, fratres, quam habeo in Christo Jesu Domino nostro.
46N||15||32||289780	Si secundum hominem ad bestias pugnavi Ephesi, quid mihi prodest, si mortui non resurgunt ? Manducemus, et bibamus, cras enim moriemur.
46N||15||33||289790	Nolite seduci : corrumpunt mores bonos colloquia mala.
46N||15||34||289800	Evigilate justi, et nolite peccare : ignorantiam enim Dei quidam habent, ad reverentiam vobis loquor.
46N||15||35||289810	Sed dicet aliquis : Quomodo resurgunt mortui ? qualive corpore venient ?
46N||15||36||289820	Insipiens, tu quod seminas non vivificatur, nisi prius moriatur :
46N||15||37||289830	et quod seminas, non corpus, quod futurum est, seminas, sed nudum granum, ut puta tritici, aut alicujus ceterorum.
46N||15||38||289840	Deus autem dat illi corpus sicut vult : ut unicuique seminum proprium corpus.
46N||15||39||289850	Non omnis caro, eadem caro : sed alia quidem hominum, alia vero pecorum, alia volucrum, alia autem piscium.
46N||15||40||289860	Et corpora cælestia, et corpora terrestria : sed alia quidem cælestium gloria, alia autem terrestrium.
46N||15||41||289870	Alia claritas solis, alia claritas lunæ, et alia claritas stellarum. Stella enim a stella differt in claritate :
46N||15||42||289880	sic et resurrectio mortuorum. Seminatur in corruptione, surget in incorruptione.
46N||15||43||289890	Seminatur in ignobilitate, surget in gloria : seminatur in infirmitate, surget in virtute :
46N||15||44||289900	seminatur corpus animale, surget corpus spiritale. Si est corpus animale, est et spiritale, sicut scriptum est :
46N||15||45||289910	Factus est primus homo Adam in animam viventem, novissimus Adam in spiritum vivificantem.
46N||15||46||289920	Sed non prius quod spiritale est, sed quod animale : deinde quod spiritale.
46N||15||47||289930	Primus homo de terra, terrenus : secundus homo de cælo, cælestis.
46N||15||48||289940	Qualis terrenus, tales et terreni : et qualis cælestis, tales et cælestes.
46N||15||49||289950	Igitur, sicut portavimus imaginem terreni, portemus et imaginem cælestis.
46N||15||50||289960	Hoc autem dico, fratres : quia caro et sanguis regnum Dei possidere non possunt : neque corruptio incorruptelam possidebit.
46N||15||51||289970	Ecce mysterium vobis dico : omnes quidem resurgemus, sed non omnes immutabimur.
46N||15||52||289980	In momento, in ictu oculi, in novissima tuba : canet enim tuba, et mortui resurgent incorrupti : et nos immutabimur.
46N||15||53||289990	Oportet enim corruptibile hoc induere incorruptionem : et mortale hoc induere immortalitatem.
46N||15||54||290000	Cum autem mortale hoc induerit immortalitatem, tunc fiet sermo, qui scriptus est : Absorpta est mors in victoria.
46N||15||55||290010	Ubi est mors victoria tua ? ubi est mors stimulus tuus ?
46N||15||56||290020	Stimulus autem mortis peccatum est : virtus vero peccati lex.
46N||15||57||290030	Deo autem gratias, qui dedit nobis victoriam per Dominum nostrum Jesum Christum.
46N||15||58||290040	Itaque fratres mei dilecti, stabiles estote, et immobiles : abundantes in opere Domini semper, scientes quod labor vester non est inanis in Domino.
46N||16||1||290050	De collectis autem, quæ fiunt in sanctos, sicut ordinavi ecclesiis Galatiæ, ita et vos facite.
46N||16||2||290060	Per unam sabbati unusquisque vestrum apud se seponat, recondens quod ei bene placuerit : ut non, cum venero, tunc collectæ fiant.
46N||16||3||290070	Cum autem præsens fuero, quos probaveritis per epistolas, hos mittam perferre gratiam vestram in Jerusalem.
46N||16||4||290080	Quod si dignum fuerit ut et ego eam, mecum ibunt.
46N||16||5||290090	Veniam autem ad vos, cum Macedoniam pertransiero : nam Macedoniam pertransibo.
46N||16||6||290100	Apud vos autem forsitan manebo, vel etiam hiemabo : ut vos me deducatis quocumque iero.
46N||16||7||290110	Nolo enim vos modo in transitu videre, spero enim me aliquantulum temporis manere apud vos, si Dominus permiserit.
46N||16||8||290120	Permanebo autem Ephesi usque ad Pentecosten.
46N||16||9||290130	Ostium enim mihi apertum est magnum, et evidens : et adversarii multi.
46N||16||10||290140	Si autem venerit Timotheus, videte ut sine timore sit apud vos : opus enim Domini operatur, sicut et ego.
46N||16||11||290150	Ne quis ergo illum spernat : deducite autem illum in pace, ut veniat ad me : exspecto enim illum cum fratribus.
46N||16||12||290160	De Apollo autem fratre vobis notum facio, quoniam multum rogavi eum ut veniret ad vos cum fratribus : et utique non fuit voluntas ut nunc veniret : veniet autem, cum ei vacuum fuerit.
46N||16||13||290170	Vigilate, state in fide, viriliter agite, et confortamini.
46N||16||14||290180	Omnia vestra in caritate fiant.
46N||16||15||290190	Obsecro autem vos fratres, nostis domum Stephanæ, et Fortunati, et Achaici : quoniam sunt primitiæ Achaiæ, et in ministerium sanctorum ordinaverunt seipsos :
46N||16||16||290200	ut et vos subditi sitis ejusmodi, et omni cooperanti, et laboranti.
46N||16||17||290210	Gaudeo autem in præsentia Stephanæ, et Fortunati, et Achaici : quoniam id, quod vobis deerat, ipsi suppleverunt :
46N||16||18||290220	refecerunt enim et meum spiritum, et vestrum. Cognoscite ergo qui hujusmodi sunt.
46N||16||19||290230	Salutant vos ecclesiæ Asiæ. Salutant vos in Domino multum, Aquila et Priscilla cum domestica sua ecclesia : apud quos et hospitor.
46N||16||20||290240	Salutant vos omnes fratres. Salutate invicem in osculo sancto.
46N||16||21||290250	Salutatio, mea manu Pauli.
46N||16||22||290260	Si quis non amat Dominum nostrum Jesum Christum, sit anathema, Maran Atha.
46N||16||23||290270	Gratia Domini nostri Jesu Christi vobiscum.
46N||16||24||290280	Caritas mea cum omnibus vobis in Christo Jesu. Amen.
47N||1||1||290290	Paulus, Apostolus Jesu Christi per voluntatem Dei, et Timotheus frater, ecclesiæ Dei, quæ est Corinthi cum omnibus sanctis, qui sunt in universa Achaia.
47N||1||2||290300	Gratia vobis, et pax a Deo Patre nostro, et Domino Jesu Christo.
47N||1||3||290310	Benedictus Deus et Pater Domini nostri Jesu Christi, Pater misericordiarum, et Deus totius consolationis,
47N||1||4||290320	qui consolatur nos in omni tribulatione nostra : ut possimus et ipsi consolari eos qui in omni pressura sunt, per exhortationem, qua exhortamur et ipsi a Deo.
47N||1||5||290330	Quoniam sicut abundant passiones Christi in nobis : ita et per Christum abundat consolatio nostra.
47N||1||6||290340	Sive autem tribulamur pro vestra exhortatione et salute, sive consolamur pro vestra consolatione, sive exhortamur pro vestra exhortatione et salute, quæ operatur tolerantiam earumdem passionum, quas et nos patimur :
47N||1||7||290350	ut spes nostra firma sit pro vobis : scientes quod sicut socii passionum estis, sic eritis et consolationis.
47N||1||8||290360	Non enim volumus ignorare vos, fratres, de tribulatione nostra, quæ facta est in Asia, quoniam supra modum gravati sumus supra virtutem, ita ut tæderet nos etiam vivere.
47N||1||9||290370	Sed ipsi in nobismetipsis responsum mortis habuimus, ut non simus fidentes in mortuos, sed in Deo, qui suscitat mortuos :
47N||1||10||290380	qui de tantis periculis nos eripuit, et eruit : in quem speramus quoniam et adhuc eripiet,
47N||1||11||290390	adjuvantibus et vobis in oratione pro nobis : ut ex multorum personis, ejus quæ in nobis est donationis, per multos gratiæ agantur pro nobis.
47N||1||12||290400	Nam gloria nostra hæc est : testimonium conscientiæ nostræ, quod in simplicitate cordis et sinceritate Dei, et non in sapientia carnali, sed in gratia Dei, conversati sumus in hoc mundo : abundantius autem ad vos.
47N||1||13||290410	Non enim alia scribimus vobis, quam quæ legistis, et cognovistis. Spero autem quod usque in finem cognoscetis,
47N||1||14||290420	sicut et cognovistis nos ex parte, quod gloria vestra sumus, sicut et vos nostra, in die Domini nostri Jesu Christi.
47N||1||15||290430	Et hac confidentia volui prius venire ad vos, ut secundum gratiam haberetis :
47N||1||16||290440	et per vos transire in Macedoniam, et iterum a Macedonia venire ad vos, et a vobis deduci in Judæam.
47N||1||17||290450	Cum ergo hoc voluissem, numquid levitate usus sum ? aut quæ cogito, secundum carnem cogito, ut sit apud me Est et Non ?
47N||1||18||290460	Fidelis autem Deus, quia sermo noster, qui fuit apud vos, non est in illo Est et Non.
47N||1||19||290470	Dei enim Filius Jesus Christus, qui in vobis per nos prædicatus est, per me, et Silvanum, et Timotheum, non fuit Est et Non, sed Est in illo fuit.
47N||1||20||290480	Quotquot enim promissiones Dei sunt, in illo Est : ideo et per ipsum Amen Deo ad gloriam nostram.
47N||1||21||290490	Qui autem confirmat nos vobiscum in Christo, et qui unxit nos Deus :
47N||1||22||290500	qui et signavit nos, et dedit pignus Spiritus in cordibus nostris.
47N||1||23||290510	Ego autem testem Deum invoco in animam meam, quod parcens vobis, non veni ultra Corinthum :
47N||1||24||290520	non quia dominamur fidei vestæ, sed adjutores sumus gaudii vestri : nam fide statis.
47N||2||1||290530	Statui autem hoc ipsum apud me, ne iterum in tristitia venirem ad vos.
47N||2||2||290540	Si enim ego contristo vos : et quis est, qui me lætificet, nisi qui contristatur ex me ?
47N||2||3||290550	Et hoc ipsum scripsi vobis, ut non cum venero, tristitiam super tristitiam habeam, de quibus oportuerat me gaudere : confidens in omnibus vobis, quia meum gaudium, omnium vestrum est.
47N||2||4||290560	Nam ex multa tribulatione et angustia cordis scripsi vobis per multas lacrimas : non ut contristemini, sed ut sciatis, quam caritatem habeam abundantius in vobis.
47N||2||5||290570	Si quis autem contristavit, non me contristavit : sed ex parte, ut non onerem omnes vos.
47N||2||6||290580	Sufficit illi, qui ejusmodi est, objurgatio hæc, quæ fit a pluribus :
47N||2||7||290590	ita ut e contrario magis donetis, et consolemini, ne forte abundantiori tristitia absorbeatur qui ejusmodi est.
47N||2||8||290600	Propter quod obsecro vos, ut confirmetis in illum caritatem.
47N||2||9||290610	Ideo enim et scripsi, ut cognoscam experimentum vestrum, an in omnibus obedientes sitis.
47N||2||10||290620	Cui autem aliquid donastis, et ego : nam et ego quod donavi, si quid donavi, propter vos in persona Christi,
47N||2||11||290630	ut non circumveniamur a Satana : non enim ignoramus cogitationes ejus.
47N||2||12||290640	Cum venissem autem Troadem propter Evangelium Christi, et ostium mihi apertum esset in Domino,
47N||2||13||290650	non habui requiem spiritui meo, eo quod non invenerim Titum fratrem meum, sed valefaciens eis, profectus sum in Macedoniam.
47N||2||14||290660	Deo autem gratias, qui semper triumphat nos in Christo Jesu, et odorem notitiæ suæ manifestat per nos in omni loco :
47N||2||15||290670	quia Christi bonus odor sumus Deo in iis qui salvi fiunt, et in his qui pereunt :
47N||2||16||290680	aliis quidem odor mortis in mortem : aliis autem odor vitæ in vitam. Et ad hæc quis tam idoneus ?
47N||2||17||290690	non enim sumus sicut plurimi, adulterantes verbum Dei, sed ex sinceritate, sed sicut ex Deo, coram Deo, in Christo loquimur.
47N||3||1||290700	Incipimus iterum nosmetipsos commendare ? aut numquid egemus (sicut quidam) commendatiis epistolis ad vos, aut ex vobis ?
47N||3||2||290710	Epistola nostra vos estis, scripta in cordibus nostris, quæ scitur, et legitur ab omnibus hominibus :
47N||3||3||290720	manifestati quod epistola estis Christi, ministrata a nobis, et scripta non atramento, sed Spiritu Dei vivi : non in tabulis lapideis, sed in tabulis cordis carnalibus.
47N||3||4||290730	Fiduciam autem talem habemus per Christum ad Deum :
47N||3||5||290740	non quod sufficientes simus cogitare aliquid a nobis, quasi ex nobis : sed sufficientia nostra ex Deo est :
47N||3||6||290750	qui et idoneos nos fecit ministros novi testamenti : non littera, sed Spiritu : littera enim occidit, Spiritus autem vivificat.
47N||3||7||290760	Quod si ministratio mortis litteris deformata in lapidibus fuit in gloria, ita ut non possent intendere filii Israël in faciem Moysi propter gloriam vultus ejus, quæ evacuatur :
47N||3||8||290770	quomodo non magis ministratio Spiritus erit in gloria ?
47N||3||9||290780	Nam si ministratio damnationis gloria est : multo magis abundat ministerium justitiæ in gloria.
47N||3||10||290790	Nam nec glorificatum est, quod claruit in hac parte, propter excellentem gloriam.
47N||3||11||290800	Si enim quod evacuatur, per gloriam est : multo magis quod manet, in gloria est.
47N||3||12||290810	Habentes igitur talem spem, multa fiducia utimur :
47N||3||13||290820	et non sicut Moyses ponebat velamen super faciem suam, ut non intenderent filii Israël in faciem ejus, quod evacuatur,
47N||3||14||290830	sed obtusi sunt sensus eorum. Usque in hodiernum enim diem, idipsum velamen in lectione veteris testamenti manet non revelatum (quoniam in Christo evacuatur),
47N||3||15||290840	sed usque in hodiernum diem, cum legitur Moyses, velamen positum est super cor eorum.
47N||3||16||290850	Cum autem conversus fuerit ad Dominum, auferetur velamen.
47N||3||17||290860	Dominus autem Spiritus est : ubi autem Spiritus Domini, ibi libertas.
47N||3||18||290870	Nos vero omnes, revelata facie gloriam Domini speculantes, in eamdem imaginem transformamur a claritate in claritatem, tamquam a Domini Spiritu.
47N||4||1||290880	Ideo habentes administrationem, juxta quod misericordiam consecuti sumus, non deficimus,
47N||4||2||290890	sed abdicamus occulta dedecoris, non ambulantes in astutia, neque adulterantes verbum Dei, sed in manifestatione veritatis commendantes nosmetipsos ad omnem conscientiam hominum coram Deo.
47N||4||3||290900	Quod si etiam opertum est Evangelium nostrum, in iis, qui pereunt, est opertum :
47N||4||4||290910	in quibus Deus hujus sæculi excæcavit mentes infidelium, ut non fulgeat illis illuminatio Evangelii gloriæ Christi, qui est imago Dei.
47N||4||5||290920	Non enim nosmetipsos prædicamus, sed Jesum Christum Dominum nostrum : nos autem servos vestros per Jesum :
47N||4||6||290930	quoniam Deus, qui dixit de tenebris lucem splendescere, ipse illuxit in cordibus nostris ad illuminationem scientiæ claritatis Dei, in facie Christi Jesu.
47N||4||7||290940	Habemus autem thesaurum istum in vasis fictilibus : ut sublimitas sit virtutis Dei, et non ex nobis.
47N||4||8||290950	In omnibus tribulationem patimur, sed non angustiamur : aporiamur, sed non destituimur :
47N||4||9||290960	persecutionem patimur, sed non derelinquimur : dejicimur, sed non perimus :
47N||4||10||290970	semper mortificationem Jesu in corpore nostro circumferentes, ut et vita Jesu manifestetur in corporibus nostris.
47N||4||11||290980	Semper enim nos, qui vivimus, in mortem tradimur propter Jesum : ut et vita Jesu manifestetur in carne nostra mortali.
47N||4||12||290990	Ergo mors in nobis operatur, vita autem in vobis.
47N||4||13||291000	Habentes autem eumdem spiritum fidei, sicut scriptum est : Credidi, propter quod locutus sum : et nos credimus, propter quod et loquimur :
47N||4||14||291010	scientes quoniam qui suscitavit Jesum, et nos cum Jesu suscitabit, et constituet vobiscum.
47N||4||15||291020	Omnia enim propter vos : ut gratia abundans, per multos in gratiarum actione, abundet in gloriam Dei.
47N||4||16||291030	Propter quod non deficimus : sed licet is, qui foris est, noster homo corrumpatur, tamen is, qui intus est, renovatur de die in diem.
47N||4||17||291040	Id enim, quod in præsenti est momentaneum et leve tribulationis nostræ, supra modum in sublimitate æternum gloriæ pondus operatur in nobis,
47N||4||18||291050	non contemplantibus nobis quæ videntur, sed quæ non videntur. Quæ enim videntur, temporalia sunt : quæ autem non videntur, æterna sunt.
47N||5||1||291060	Scimus enim quoniam si terrestris domus nostra hujus habitationis dissolvatur, quod ædificationem ex Deo habemus, domum non manufactam, æternam in cælis.
47N||5||2||291070	Nam et in hoc ingemiscimus, habitationem nostram, quæ de cælo est, superindui cupientes :
47N||5||3||291080	si tamen vestiti, non nudi inveniamur.
47N||5||4||291090	Nam et qui sumus in hoc tabernaculo, ingemiscimus gravati : eo quod nolumus expoliari, sed supervestiri, ut absorbeatur quod mortale est, a vita.
47N||5||5||291100	Qui autem efficit nos in hoc ipsum, Deus, qui dedit nobis pignus Spiritus.
47N||5||6||291110	Audentes igitur semper, scientes quoniam dum sumus in corpore, peregrinamur a Domino
47N||5||7||291120	(per fidem enim ambulamus, et non per speciem) :
47N||5||8||291130	audemus autem, et bonam voluntatem habemus magis peregrinari a corpore, et præsentes esse ad Dominum.
47N||5||9||291140	Et ideo contendimus, sive absentes, sive præsentes, placere illi.
47N||5||10||291150	Omnes enim non manifestari oportet ante tribunal Christi, ut referat unusquisque propria corporis, prout gessit, sive bonum, sive malum.
47N||5||11||291160	Scientes ergo timorem Domini, hominibus suademus, Deo autem manifesti sumus. Spero autem et in conscientiis vestris manifestos nos esse.
47N||5||12||291170	Non iterum commendamus nos vobis, sed occasionem damus vobis gloriandi pro nobis : ut habeatis ad eos qui in facie gloriantur, et non in corde.
47N||5||13||291180	Sive enim mente excedimus Deo : sive sobrii sumus, vobis.
47N||5||14||291190	Caritas enim Christi urget nos : æstimantes hoc, quoniam si unus pro omnibus mortuus est, ergo omnes mortui sunt :
47N||5||15||291200	et pro omnibus mortuus est Christus : ut, et qui vivunt, jam non sibi vivant, sed ei qui pro ipsis mortuus est et resurrexit.
47N||5||16||291210	Itaque nos ex hoc neminem novimus secundum carnem. Et si cognovimus secundum carnem Christum, sed nunc jam non novimus.
47N||5||17||291220	Si qua ergo in Christo nova creatura, vetera transierunt : ecce facta sunt omnia nova.
47N||5||18||291230	Omnia autem ex Deo, qui nos reconciliavit sibi per Christum : et dedit nobis ministerium reconciliationis,
47N||5||19||291240	quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis verbum reconciliationis.
47N||5||20||291250	Pro Christo ergo legatione fungimur, tamquam Deo exhortante per nos. Obsecramus pro Christo, reconciliamini Deo.
47N||5||21||291260	Eum, qui non noverat peccatum, pro nobis peccatum fecit, ut nos efficeremur justitia Dei in ipso.
47N||6||1||291270	Adjuvantes autem exhortamur ne in vacuum gratiam Dei recipiatis.
47N||6||2||291280	Ait enim : Tempore accepto exaudivi te, et in die salutis adjuvi te. Ecce nunc tempus acceptabile, ecce nunc dies salutis.
47N||6||3||291290	Nemini dantes ullam offensionem, ut non vituperetur ministerium nostrum :
47N||6||4||291300	sed in omnibus exhibeamus nosmetipsos sicut Dei ministros in multa patientia, in tribulationibus, in necessitatibus, in angustiis,
47N||6||5||291310	in plagis, in carceribus, in seditionibus, in laboribus, in vigiliis, in jejuniis,
47N||6||6||291320	in castitate, in scientia, in longanimitate, in suavitate, in Spiritu Sancto, in caritate non ficta,
47N||6||7||291330	in verbo veritatis, in virtute Dei, per arma justitiæ a dextris et a sinistris,
47N||6||8||291340	per gloriam, et ignobilitatem, per infamiam, et bonam famam : ut seductores, et veraces, sicut qui ignoti, et cogniti :
47N||6||9||291350	quasi morientes, et ecce vivimus : ut castigati, et non mortificati :
47N||6||10||291360	quasi tristes, semper autem gaudentes : sicut egentes, multos autem locupletantes : tamquam nihil habentes, et omnia possidentes.
47N||6||11||291370	Os nostrum patet ad vos, o Corinthii ; cor nostrum dilatatum est.
47N||6||12||291380	Non angustiamini in nobis : angustiamini autem in visceribus vestris :
47N||6||13||291390	eamdem autem habentes renumerationem, tamquam filiis dico, dilatamini et vos.
47N||6||14||291400	Nolite jugum ducere cum infidelibus. Quæ enim participatio justitiæ cum iniquitate ? aut quæ societas luci ad tenebras ?
47N||6||15||291410	quæ autem conventio Christi ad Belial ? aut quæ pars fideli cum infideli ?
47N||6||16||291420	qui autem consensus templo Dei cum idolis ? vos enim estis templum Dei vivi, sicut dicit Deus : Quoniam inhabitabo in illis, et inambulabo inter eos, et ero illorum Deus, et ipsi erunt mihi populus.
47N||6||17||291430	Propter quod exite de medio eorum, et separamini, dicit Dominus, et immundum ne tetigeritis :
47N||6||18||291440	et ego recipiam vos : et ero vobis in patrem, et vos eritis mihi in filios et filias, dicit Dominus omnipotens.
47N||7||1||291450	Has ergo habentes promissiones, carissimi, mundemus nos ab omni inquinamento carnis et spiritus, perficientes sanctificationem in timore Dei.
47N||7||2||291460	Capite nos. Neminem læsimus, neminem corrupimus, neminem circumvenimus.
47N||7||3||291470	Non ad condemnationem vestram dico : prædiximus enim quod in cordibus nostris estis ad commoriendum et ad convivendum.
47N||7||4||291480	Multa mihi fiducia est apud vos, multa mihi gloriatio pro vobis : repletus sum consolatione ; superabundo gaudio in omni tribulatione nostra.
47N||7||5||291490	Nam et cum venissemus in Macedoniam, nullam requiem habuit caro nostra, sed omnem tribulationem passi sumus : foris pugnæ, intus timores.
47N||7||6||291500	Sed qui consolatur humiles, consolatus est nos Deus in adventu Titi.
47N||7||7||291510	Non solum autem in adventu ejus, sed etiam in consolatione, qua consolatus est in vobis, referens nobis vestrum desiderium, vestrum fletum, vestram æmulationem pro me, ita ut magis gauderem.
47N||7||8||291520	Quoniam etsi contristavi vos in epistola, non me pœnitet : etsi pœniteret, videns quod epistola illa (etsi ad horam) vos contristavit,
47N||7||9||291530	nunc gaudeo : non quia contristati estis, sed quia contristati estis ad pœnitentiam. Contristati enim estis ad Deum, ut in nullo detrimentum patiamini ex nobis.
47N||7||10||291540	Quæ enim secundum Deum tristitia est, pœnitentiam in salutem stabilem operatur : sæculi autem tristitia mortem operatur.
47N||7||11||291550	Ecce enim hoc ipsum, secundum Deum contristari vos, quantam in vobis operatur sollicitudinem : sed defensionem, sed indignationem, sed timorem, sed desiderium, sed æmulationem, sed vindictam : in omnibus exhibuistis vos incontaminatos esse negotio.
47N||7||12||291560	Igitur, etsi scripsi vobis, non propter eum qui fecit injuriam, nec propter eum qui passus est : sed ad manifestandam sollicitudinem nostram, quam habemus pro vobis
47N||7||13||291570	coram Deo : ideo consolati sumus. In consolatione autem nostra, abundantius magis gavisi sumus super gaudio Titi, quia refectus est spiritus ejus ab omnibus vobis :
47N||7||14||291580	et si quid apud illum de vobis gloriatus sum, non sum confusus : sed sicut omnia vobis in veritate locuti sumus, ita et gloriatio nostra, quæ fuit ad Titum, veritas facta est,
47N||7||15||291590	et viscera ejus abundantius in vobis sunt, reminiscentis omnium vestrum obedientiam : quomodo cum timore et tremore excepistis illum.
47N||7||16||291600	Gaudeo quod in omnibus confido in vobis.
47N||8||1||291610	Notam autem facimus vobis, fratres, gratiam Dei, quæ data est in ecclesiis Macedoniæ :
47N||8||2||291620	quod in multo experimento tribulationis abundantia gaudii ipsorum fuit, et altissima paupertas eorum, abundavit in divitias simplicitatis eorum :
47N||8||3||291630	quia secundum virtutem testimonium illis reddo, et supra virtutem voluntarii fuerunt,
47N||8||4||291640	cum multa exhortatione obsecrantes nos gratiam, et communicationem ministerii, quod fit in sanctos.
47N||8||5||291650	Et non sicut speravimus, sed semetipsos dederunt primum Domino, deinde nobis per voluntatem Dei,
47N||8||6||291660	ita ut rogaremus Titum, ut quemadmodum cœpit, ita et perficiat in vobis etiam gratiam istam.
47N||8||7||291670	Sed sicut in omnibus abundatis fide, et sermone, et scientia, et omni sollicitudine, insuper et caritate vestra in nos, ut et in hac gratia abundetis.
47N||8||8||291680	Non quasi imperans dico : sed per aliorum sollicitudinem, etiam vestræ caritatis ingenium bonum comprobans.
47N||8||9||291690	Scitis enim gratiam Domini nostri Jesu Christi, quoniam propter vos egenus factus est, cum esset dives, ut illius inopia vos divites essetis.
47N||8||10||291700	Et consilium in hoc do : hoc enim vobis utile est, qui non solum facere, sed et velle cœpistis ab anno priore :
47N||8||11||291710	nunc vero et facto perficite : ut quemadmodum promptus est animus voluntatis, ita sit et perficiendi ex eo quod habetis.
47N||8||12||291720	Si enim voluntas prompta est, secundum id quod habet, accepta est, non secundum id quod non habet.
47N||8||13||291730	Non enim ut aliis sit remissio, vobis autem tribulatio, sed ex æqualitate.
47N||8||14||291740	In præsenti tempore vestra abundantia illorum inopiam suppleat : ut et illorum abundantia vestræ inopiæ sit supplementum, ut fiat æqualitas, sicut scriptum est :
47N||8||15||291750	Qui multum, non abundavit : et qui modicum, non minoravit.
47N||8||16||291760	Gratias autem Deo, qui dedit eamdem sollicitudinem pro vobis in corde Titi,
47N||8||17||291770	quoniam exhortationem quidem suscepit : sed cum sollicitior esset, sua voluntate profectus est ad vos.
47N||8||18||291780	Misimus etiam cum illo fratrem, cujus laus est in Evangelio per omnes ecclesias :
47N||8||19||291790	non solum autem, sed et ordinatus est ab ecclesiis comes peregrinationis nostræ in hanc gratiam, quæ ministratur a nobis ad Domini gloriam, et destinatam voluntatem nostram :
47N||8||20||291800	devitantes hoc, ne quis nos vituperet in hac plenitudine, quæ ministratur a nobis.
47N||8||21||291810	Providemus enim bona non solum coram Deo, sed etiam coram hominibus.
47N||8||22||291820	Misimus autem cum illis et fratrem nostrum, quem probavimus in multis sæpe sollicitum esse : nunc autem multo sollicitiorem, confidentia multa in vos,
47N||8||23||291830	sive pro Tito, qui est socius meus, et in vos adjutor, sive fratres nostri, Apostoli ecclesiarum, gloria Christi.
47N||8||24||291840	Ostensionem ergo, quæ est caritatis vestræ, et nostræ gloriæ pro vobis, in illos ostendite in faciem ecclesiarum.
47N||9||1||291850	Nam de ministerio, quod fit in sanctos ex abundanti est mihi scribere vobis.
47N||9||2||291860	Scio enim promptum animum vestrum : pro quo de vobis glorior apud Macedones. Quoniam et Achaia parata est ab anno præterito, et vestra æmulatio provocavit plurimos.
47N||9||3||291870	Misi autem fratres : ut ne quod gloriamur de vobis, evacuetur in hac parte, ut (quemadmodum dixi) parati sitis :
47N||9||4||291880	ne cum venerint Macedones mecum, et invenerint vos imparatos, erubescamus nos (ut non dicamus vos) in hac substantia.
47N||9||5||291890	Necessarium ergo existimavi rogare fratres, ut præveniant ad vos, et præparent repromissam benedictionem hanc paratam esse sic, quasi benedictionem, non tamquam avaritiam.
47N||9||6||291900	Hoc autem dico : qui parce seminat, parce et metet : et qui seminat in benedictionibus, de benedictionibus et metet.
47N||9||7||291910	Unusquisque, prout destinavit in corde suo, non ex tristitia, aut ex necessitate : hilarem enim datorem diligit Deus.
47N||9||8||291920	Potens est autem Deus omnem gratiam abundare facere in vobis : ut in omnibus semper omnem sufficientiam habentes, abundetis in omne opus bonum,
47N||9||9||291930	sicut scriptum est : Dispersit, dedit pauperibus : justitia ejus manet in sæculum sæculi.
47N||9||10||291940	Qui autem administrat semen seminanti : et panem ad manducandum præstabit, et multiplicabit semen vestrum, et augebit incrementa frugum justitiæ vestræ :
47N||9||11||291950	ut in omnibus locupletati abundetis in omnem simplicitatem, quæ operatur per nos gratiarum actionem Deo.
47N||9||12||291960	Quoniam ministerium hujus officii non solum supplet ea quæ desunt sanctis, sed etiam abundat per multas gratiarum actiones in Domino,
47N||9||13||291970	per probationem ministerii hujus, glorificantes Deum in obedientia confessionis vestræ, in Evangelium Christi, et simplicitate communicationis in illos, et in omnes,
47N||9||14||291980	et in ipsorum obsecratione pro vobis, desiderantium vos propter eminentem gratiam Dei in vobis.
47N||9||15||291990	Gratias Deo super inenarrabili dono ejus.
47N||10||1||292000	Ipse autem ego Paulus obsecro vos per mansuetudinem et modestiam Christi, qui in facie quidem humilis sum inter vos, absens autem confido in vos.
47N||10||2||292010	Rogo autem vos ne præsens audeam per eam confidentiam, qua existimor audere in quosdam, qui arbitrantur nos tamquam secundum carnem ambulemus.
47N||10||3||292020	In carne enim ambulantes, non secundum carnem militamus.
47N||10||4||292030	Nam arma militiæ nostræ non carnalia sunt, sed potentia Deo ad destructionem munitionum, consilia destruentes,
47N||10||5||292040	et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi,
47N||10||6||292050	et in promptu habentes ulcisci omnem inobedientiam, cum impleta fuerit vestra obedientia.
47N||10||7||292060	Quæ secundum faciem sunt, videte. Si quis confidit sibi Christi se esse, hoc cogitet iterum apud se : quia sicut ipse Christi est, ita et nos.
47N||10||8||292070	Nam etsi amplius aliquid gloriatus fuero de potestate nostra, quam dedit nobis Dominus in ædificationem, et non in destructionem vestram, non erubescam.
47N||10||9||292080	Ut autem non existimer tamquam terrere vos per epistolas :
47N||10||10||292090	quoniam quidem epistolæ, inquiunt, graves sunt et fortes : præsentia autem corporis infirma, et sermo contemptibilis :
47N||10||11||292100	hoc cogitet qui ejusmodi est, quia quales sumus verbo per epistolas absentes, tales et præsentes in facto.
47N||10||12||292110	Non enim audemus inserere, aut comparare nos quibusdam, qui seipsos commendant : sed ipsi in nobis nosmetipsos metientes, et comparantes nosmetipsos nobis.
47N||10||13||292120	Nos autem non in immensum gloriabimur, sed secundum mensuram regulæ, qua mensus est nobis Deus, mensuram pertingendi usque ad vos.
47N||10||14||292130	Non enim quasi non pertingentes ad vos, superextendimus nos : usque ad vos enim pervenimus in Evangelio Christi.
47N||10||15||292140	Non in immensum gloriantes in alienis laboribus : spem autem habentes crescentis fidei vestræ, in vobis magnificari secundum regulam nostram in abundantiam,
47N||10||16||292150	etiam in illa, quæ ultra vos sunt, evangelizare, non in aliena regula in iis quæ præparata sunt gloriari.
47N||10||17||292160	Qui autem gloriatur, in Domino glorietur.
47N||10||18||292170	Non enim qui seipsum commendat, ille probatus est : sed quem Deus commendat.
47N||11||1||292180	Utinam sustineretis modicum quid insipientiæ meæ, sed et supportare me :
47N||11||2||292190	æmulor enim vos Dei æmulatione. Despondi enim vos uni viro, virginem castam exhibere Christo.
47N||11||3||292200	Timeo autem ne sicut serpens Hevam seduxit astutia sua, ita corrumpantur sensus vestri, et excidant a simplicitate, quæ est in Christo.
47N||11||4||292210	Nam si is qui venit, alium Christum prædicat, quem non prædicavimus, aut alium spiritum accipitis, quem non accepistis : aut aliud Evangelium, quod non recepistis : recte pateremini.
47N||11||5||292220	Existimo enim nihil me minus fecisse a magnis Apostolis.
47N||11||6||292230	Nam etsi imperitus sermone, sed non scientia, in omnibus autem manifestati sumus vobis.
47N||11||7||292240	Aut numquid peccatum feci, meipsum humilians, ut vos exaltemini ? quoniam gratis Evangelium Dei evangelizavi vobis ?
47N||11||8||292250	Alias ecclesias expoliavi, accipiens stipendium ad ministerium vestrum.
47N||11||9||292260	Et cum essem apud vos, et egerem, nulli onerosus fui : nam quod mihi deerat, suppleverunt fratres, qui venerunt a Macedonia : et in omnibus sine onere me vobis servavi, et servabo.
47N||11||10||292270	Est veritas Christi in me, quoniam hæc gloriatio non infringetur in me in regionibus Achaiæ.
47N||11||11||292280	Quare ? quia non diligo vos ? Deus scit.
47N||11||12||292290	Quod autem facio, et faciam : ut amputem occasionem eorum qui volunt occasionem, ut in quo gloriantur, inveniantur sicut et nos.
47N||11||13||292300	Nam ejusmodi pseudoapostoli sunt operarii subdoli, transfigurantes se in apostolos Christi.
47N||11||14||292310	Et non mirum : ipse enim Satanas transfigurat se in angelum lucis.
47N||11||15||292320	Non est ergo magnum, si ministri ejus transfigurentur velut ministri justitiæ : quorum finis erit secundum opera ipsorum.
47N||11||16||292330	Iterum dico (ne quis me putet insipientem esse, alioquin velut insipientem accipite me, ut et ego modicum quid glorier),
47N||11||17||292340	quod loquor, non loquor secundum Deum, sed quasi in insipientia, in hac substantia gloriæ.
47N||11||18||292350	Quoniam multi gloriantur secundum carnem : et ego gloriabor.
47N||11||19||292360	Libenter enim suffertis insipientes, cum sitis ipsi sapientes.
47N||11||20||292370	Sustinetis enim si quis vos in servitutem redigit, si quis devorat, si quis accipit, si quis extollitur, si quis in faciem vos cædit.
47N||11||21||292380	Secundum ignobilitatem dico, quasi nos infirmi fuerimus in hac parte. In quo quis audet (in insipientia dico) audeo et ego :
47N||11||22||292390	Hebræi sunt, et ego : Israëlitæ sunt, et ego : semen Abrahæ sunt, et ego.
47N||11||23||292400	Ministri Christi sunt (ut minus sapiens dico), plus ego : in laboribus plurimis, in carceribus abundantius, in plagis supra modum, in mortibus frequenter.
47N||11||24||292410	A Judæis quinquies, quadragenas, una minus, accepi.
47N||11||25||292420	Ter virgis cæsus sum, semel lapidatus sum : ter naufragium feci, nocte et die in profundo maris fui,
47N||11||26||292430	in itineribus sæpe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus :
47N||11||27||292440	in labore et ærumna, in vigiliis multis, in fame et siti, in jejuniis multis, in frigore et nuditate,
47N||11||28||292450	præter illa quæ extrinsecus sunt, instantia mea quotidiana, sollicitudo omnium ecclesiarum.
47N||11||29||292460	Quis infirmatur, et ego non infirmor ? quis scandalizatur, et ego non uror ?
47N||11||30||292470	Si gloriari oportet, quæ infirmitatis meæ sunt, gloriabor.
47N||11||31||292480	Deus et Pater Domini nostri Jesu Christi, qui est benedictus in sæcula, scit quod non mentior.
47N||11||32||292490	Damasci præpositus gentis Aretæ regis custodiebat civitatem Damascenorum ut me comprehenderet :
47N||11||33||292500	et per fenestram in sporta dimissus sum per murum, et sic effugi manus ejus.
47N||12||1||292510	Si gloriari oportet (non expedit quidem), veniam autem ad visiones et revelationes Domini.
47N||12||2||292520	Scio hominem in Christo ante annos quatuordecim, sive in corpore nescio, sive extra corpus nescio, Deus scit, raptum hujusmodi usque ad tertium cælum.
47N||12||3||292530	Et scio hujusmodi hominem sive in corpore, sive extra corpus nescio, Deus scit :
47N||12||4||292540	quoniam raptus est in paradisum : et audivit arcana verba, quæ non licet homini loqui.
47N||12||5||292550	Pro hujusmodi gloriabor : pro me autem nihil gloriabor nisi in infirmitatibus meis.
47N||12||6||292560	Nam etsi voluero gloriari, non ero insipiens : veritatem enim dicam : parco autem, ne quis me existimet supra id quod videt in me, aut aliquid audit ex me.
47N||12||7||292570	Et ne magnitudo revelationum extollat me, datus est mihi stimulus carnis meæ angelus Satanæ, qui me colaphizet.
47N||12||8||292580	Propter quod ter Dominum rogavi ut discederet a me :
47N||12||9||292590	et dixit mihi : Sufficit tibi gratia mea : nam virtus in infirmitate perficitur. Libenter igitur gloriabor in infirmitatibus meis, ut inhabitet in me virtus Christi.
47N||12||10||292600	Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis pro Christo : cum enim infirmor, tunc potens sum.
47N||12||11||292610	Factus sum insipiens, vos me coëgistis. Ego enim a vobis debui commendari : nihil enim minus fui ab iis, qui sunt supra modum Apostoli : tametsi nihil sum :
47N||12||12||292620	signa tamen apostolatus mei facta sunt super vos in omni patientia, in signis, et prodigiis, et virtutibus.
47N||12||13||292630	Quid est enim, quod minus habuistis præ ceteris ecclesiis, nisi quod ego ipse non gravavi vos ? donate mihi hanc injuriam.
47N||12||14||292640	Ecce tertio hoc paratus sum venire ad vos : et non ero gravis vobis. Non enim quæro quæ vestra sunt, sed vos. Nec enim debent filii parentibus thesaurizare, sed parentes filiis.
47N||12||15||292650	Ego autem libentissime impendam, et super impendar ipse pro animabus vestris : licet plus vos diligens, minus diligar.
47N||12||16||292660	Sed esto : ego vos non gravavi : sed cum essem astutus, dolo vos cepi.
47N||12||17||292670	Numquid per aliquem eorum, quod misi ad vos, circumveni vos ?
47N||12||18||292680	Rogavi Titum, et misi cum illo fratrem. Numquid Titus vos circumvenit ? nonne eodem spiritu ambulavimus ? nonne iisdem vestigiis ?
47N||12||19||292690	Olim putatis quod excusemus nos apud vos ? coram Deo in Christo loquimur : omnia autem, carissimi, propter ædificationem vestram.
47N||12||20||292700	Timeo enim ne forte cum venero, non quales volo, inveniam vos : et ego inveniar a vobis, qualem non vultis : ne forte contentiones, æmulationes, animositates, dissensiones, detractiones, susurrationes, inflationes, seditiones sint inter vos :
47N||12||21||292710	ne iterum cum venero, humiliet me Deus apud vos, et lugeam multos ex iis qui ante peccaverunt, et non egerunt pœnitentiam super immunditia, et fornicatione, et impudicitia, quam gesserunt.
47N||13||1||292720	Ecce tertio hoc venio ad vos : in ore duorum vel trium testium stabit omne verbum.
47N||13||2||292730	Prædixi, et prædico, ut præsens, et nunc absens iis qui ante peccaverunt, et ceteris omnibus, quoniam si venero iterum, non parcam.
47N||13||3||292740	An experimentum quæritis ejus, qui in me loquitur Christus, qui in vobis non infirmatur, sed potens est in vobis ?
47N||13||4||292750	Nam etsi crucifixus est ex infirmitate : sed vivit ex virtute Dei. Nam et nos infirmi sumus in illo : sed vivemus cum eo ex virtute Dei in vobis.
47N||13||5||292760	Vosmetipsos tentate si estis in fide : ipsi vos probate. An non cognoscitis vosmetipsos quia Christus Jesus in vobis est ? nisi forte reprobi estis.
47N||13||6||292770	Spero autem quod cognoscetis, quia nos non sumus reprobi.
47N||13||7||292780	Oramus autem Deum ut nihil mali faciatis, non ut nos probati appareamus, sed ut vos quod bonum est faciatis : nos autem ut reprobi simus.
47N||13||8||292790	Non enim possumus aliquid adversus veritatem, sed pro veritate.
47N||13||9||292800	Gaudemus enim, quoniam nos infirmi sumus, vos autem potentes estis. Hoc et oramus, vestram consummationem.
47N||13||10||292810	Ideo hæc absens scribo, ut non præsens durius agam secundum potestatem, quam Dominus dedit mihi in ædificationem, et non in destructionem.
47N||13||11||292820	De cetero, fratres, gaudete, perfecti estote, exhortamini, idem sapite, pacem habete, et Deus pacis et dilectionis erit vobiscum.
47N||13||12||292830	Salutate invicem in osculo sancto. Salutant vos omnes sancti.
47N||13||13||292840	Gratia Domini nostri Jesu Christi, et caritas Dei, et communicatio Sancti Spiritus sit cum omnibus vobis. Amen.
48N||1||1||292850	Paulus, Apostolus non ab hominibus, neque per hominem, sed per Jesum Christum, et Deum Patrem, qui suscitavit eum a mortuis :
48N||1||2||292860	et qui mecum sunt omnes fratres, ecclesiis Galatiæ.
48N||1||3||292870	Gratia vobis, et pax a Deo Patre, et Domino nostro Jesu Christo,
48N||1||4||292880	qui dedit semetipsum pro peccatis nostris, ut eriperet nos de præsenti sæculo nequam, secundum voluntatem Dei et Patris nostri,
48N||1||5||292890	cui est gloria in sæcula sæculorum. Amen.
48N||1||6||292900	Miror quod sic tam cito transferimini ab eo qui vos vocavit in gratiam Christi in aliud Evangelium :
48N||1||7||292910	quod non est aliud, nisi sunt aliqui qui vos conturbant, et volunt convertere Evangelium Christi.
48N||1||8||292920	Sed licet nos aut angelus de cælo evangelizet vobis præterquam quod evangelizavimus vobis, anathema sit.
48N||1||9||292930	Sicut prædiximus, et nunc iterum dico : si quis vobis evangelizaverit præter id quod accepistis, anathema sit.
48N||1||10||292940	Modo enim hominibus suadeo, an Deo ? an quæro hominibus placere ? si adhuc hominibus placerem, Christi servus non essem.
48N||1||11||292950	Notum enim vobis facio, fratres, Evangelium, quod evangelizatum est a me, quia non est secundum hominem :
48N||1||12||292960	neque enim ego ab homine accepi illud, neque didici, sed per revelationem Jesu Christi.
48N||1||13||292970	Audistis enim conversationem meam aliquando in Judaismo : quoniam supra modum persequebar Ecclesiam Dei, et expugnabam illam,
48N||1||14||292980	et proficiebam in Judaismo supra multos coætaneos meos in genere meo, abundantius æmulator existens paternarum mearum traditionum.
48N||1||15||292990	Cum autem placuit ei, qui me segregavit ex utero matris meæ, et vocavit per gratiam suam,
48N||1||16||293000	ut revelaret Filium suum in me, ut evangelizarem illum in gentibus : continuo non acquievi carni et sanguini,
48N||1||17||293010	neque veni Jerosolymam ad antecessores meos Apostolos : sed abii in Arabiam, et iterum reversus sum Damascum :
48N||1||18||293020	deinde post annos tres veni Jerosolymam videre Petrum, et mansi apud eum diebus quindecim :
48N||1||19||293030	alium autem Apostolorum vidi neminem, nisi Jacobum fratrem Domini.
48N||1||20||293040	Quæ autem scribo vobis, ecce coram Deo, quia non mentior.
48N||1||21||293050	Deinde veni in partes Syriæ, et Ciliciæ.
48N||1||22||293060	Eram autem ignotus facie ecclesiis Judææ, quæ erant in Christo :
48N||1||23||293070	tantum autem auditum habebant quoniam qui persequebatur nos aliquando, nunc evangelizat fidem, quam aliquando expugnabat :
48N||1||24||293080	et in me clarificabant Deum.
48N||2||1||293090	Deinde post annos quatuordecim, iterum ascendi Jerosolymam cum Barnaba, assumpto et Tito.
48N||2||2||293100	Ascendi autem secundum revelationem : et contuli cum illis Evangelium, quod prædico in gentibus, seorsum autem iis qui videbantur aliquid esse : ne forte in vacuum currerem, aut cucurrissem.
48N||2||3||293110	Sed neque Titus, qui mecum erat, cum esset gentilis, compulsus est circumcidi :
48N||2||4||293120	sed propter subintroductos falsos fratres, qui subintroierunt explorare libertatem nostram, quam habemus in Christo Jesu, ut nos in servitutem redigerent.
48N||2||5||293130	Quibus neque ad horam cessimus subjectione, ut veritas Evangelii permaneat apud vos :
48N||2||6||293140	ab iis autem, qui videbantur esse aliquid (quales aliquando fuerint, nihil mea interest : Deus personam hominis non accipit) : mihi enim qui videbantur esse aliquid, nihil contulerunt.
48N||2||7||293150	Sed e contra cum vidissent quod creditum est mihi Evangelium præputii, sicut et Petro circumcisionis
48N||2||8||293160	(qui enim operatus est Petro in apostolatum circumcisionis, operatus est et mihi inter gentes) :
48N||2||9||293170	et cum cognovissent gratiam, quæ data est mihi, Jacobus, et Cephas, et Joannes, qui videbantur columnæ esse, dextras dederunt mihi, et Barnabæ societatis : ut nos in gentes, ipsi autem in circumcisionem :
48N||2||10||293180	tantum ut pauperum memores essemus, quod etiam sollicitus fui hoc ipsum facere.
48N||2||11||293190	Cum autem venisset Cephas Antiochiam, in faciem ei restiti, quia reprehensibilis erat.
48N||2||12||293200	Prius enim quam venirent quidam a Jacobo, cum gentibus edebat : cum autem venissent, subtrahebat, et segregabat se, timens eos qui ex circumcisione erant.
48N||2||13||293210	Et simulationi ejus consenserunt ceteri Judæi, ita ut et Barnabas duceretur ab eis in illam simulationem.
48N||2||14||293220	Sed cum vidissem quod non recte ambularent ad veritatem Evangelii, dixi Cephæ coram omnibus : Si tu, cum Judæus sis, gentiliter vivis, et non judaice : quomodo gentes cogis judaizare ?
48N||2||15||293230	Nos natura Judæi, et non ex gentibus peccatores.
48N||2||16||293240	Scientes autem quod non justificatur homo ex operibus legis, nisi per fidem Jesu Christi : et nos in Christo Jesu credimus, ut justificemur ex fide Christi, et non ex operibus legis : propter quod ex operibus legis non justificabitur omnis caro.
48N||2||17||293250	Quod si quærentes justificari in Christo, inventi sumus et ipsi peccatores, numquid Christus peccati minister est ? Absit.
48N||2||18||293260	Si enim quæ destruxi, iterum hæc ædifico : prævaricatorem me constituo.
48N||2||19||293270	Ego enim per legem, legi mortuus sum, ut Deo vivam : Christo confixus sum cruci.
48N||2||20||293280	Vivo autem, jam non ego : vivit vero in me Christus. Quod autem nunc vivo in carne : in fide vivo Filii Dei, qui dilexit me, et tradidit semetipsum pro me.
48N||2||21||293290	Non abjicio gratiam Dei. Si enim per legem justitia, ergo gratis Christus mortuus est.
48N||3||1||293300	O insensati Galatæ, quis vos fascinavit non obedire veritati, ante quorum oculos Jesus Christus præscriptus est, in vobis crucifixus ?
48N||3||2||293310	Hoc solum a vobis volo discere : ex operibus legis Spiritum accepistis, an ex auditu fidei ?
48N||3||3||293320	sic stulti estis, ut cum Spiritu cœperitis, nunc carne consummemini ?
48N||3||4||293330	tanta passi estis sine causa ? si tamen sine causa.
48N||3||5||293340	Qui ergo tribuit vobis Spiritum, et operatur virtutes in vobis : ex operibus legis, an ex auditu fidei ?
48N||3||6||293350	Sicut scriptum est : Abraham credidit Deo, et reputatum est illi ad justitiam :
48N||3||7||293360	cognoscite ergo quia qui ex fide sunt, ii sunt filii Abrahæ.
48N||3||8||293370	Providens autem Scriptura quia ex fide justificat gentes Deus, prænuntiavit Abrahæ : Quia benedicentur in te omnes gentes.
48N||3||9||293380	Igitur qui ex fide sunt, benedicentur cum fideli Abraham.
48N||3||10||293390	Quicumque enim ex operibus legis sunt, sub maledicto sunt. Scriptum est enim : Maledictus omnis qui non permanserit in omnibus quæ scripta sunt in libro legis ut faciat ea.
48N||3||11||293400	Quoniam autem in lege nemo justificatur apud Deum, manifestum est : quia justus ex fide vivit.
48N||3||12||293410	Lex autem non est ex fide, sed : Qui fecerit ea, vivet in illis.
48N||3||13||293420	Christus nos redemit de maledicto legis, factus pro nobis maledictum : quia scriptum est : Maledictus omnis qui pendet in ligno :
48N||3||14||293430	ut in gentibus benedictio Abrahæ fieret in Christo Jesu, ut pollicitationem Spiritus accipiamus per fidem.
48N||3||15||293440	Fratres (secundum hominem dico) tamen hominis confirmatum testamentum nemo spernit, aut superordinat.
48N||3||16||293450	Abrahæ dictæ sunt promissiones, et semini ejus. Non dicit : Et seminibus, quasi in multis : sed quasi in uno : Et semini tuo, qui est Christus.
48N||3||17||293460	Hoc autem dico, testamentum confirmatum a Deo : quæ post quadringentos et triginta annos facta est lex, non irritum facit ad evacuandam promissionem.
48N||3||18||293470	Nam si ex lege hæreditas, jam non ex promissione. Abrahæ autem per repromissionem donavit Deus.
48N||3||19||293480	Quid igitur lex ? Propter transgressiones posita est donec veniret semen, cui promiserat, ordinata per angelos in manu mediatoris.
48N||3||20||293490	Mediator autem unius non est : Deus autem unus est.
48N||3||21||293500	Lex ergo adversus promissa Dei ? Absit. Si enim data esset lex, quæ posset vivificare, vere ex lege esset justitia.
48N||3||22||293510	Sed conclusit Scriptura omnia sub peccato, ut promissio ex fide Jesu Christi daretur credentibus.
48N||3||23||293520	Prius autem quam veniret fides, sub lege custodiebamur conclusi in eam fidem quæ revelanda erat.
48N||3||24||293530	Itaque lex pædagogus noster fuit in Christo, ut ex fide justificemur.
48N||3||25||293540	At ubi venit fides, jam non sumus sub pædagogo.
48N||3||26||293550	Omnes enim filii Dei estis per fidem, quæ est in Christo Jesu.
48N||3||27||293560	Quicumque enim in Christo baptizati estis, Christum induistis.
48N||3||28||293570	Non est Judæus, neque Græcus : non est servus, neque liber : non est masculus, neque femina. Omnes enim vos unum estis in Christo Jesu.
48N||3||29||293580	Si autem vos Christi, ergo semen Abrahæ estis, secundum promissionem hæredes.
48N||4||1||293590	Dico autem : quanto tempore hæres parvulus est, nihil differt a servo, cum sit dominus omnium :
48N||4||2||293600	sed sub tutoribus et actoribus est usque ad præfinitum tempus a patre :
48N||4||3||293610	ita et nos cum essemus parvuli, sub elementis mundi eramus servientes.
48N||4||4||293620	At ubi venit plenitudo temporis, misit Deus Filium suum factum ex muliere, factum sub lege,
48N||4||5||293630	ut eos, qui sub lege erant, redimeret, ut adoptionem filiorum reciperemus.
48N||4||6||293640	Quoniam autem estis filii, misit Deus Spiritum Filii sui in corda vestra, clamantem : Abba, Pater.
48N||4||7||293650	Itaque jam non est servus, sed filius : quod si filius, et hæres per Deum.
48N||4||8||293660	Sed tunc quidem ignorantes Deum, iis, qui natura non sunt dii, serviebatis.
48N||4||9||293670	Nunc autem cum cognoveritis Deum, immo cogniti sitis a Deo : quomodo convertimini iterum ad infirma et egena elementa, quibus denuo servire vultis ?
48N||4||10||293680	Dies observatis, et menses, et tempora, et annos.
48N||4||11||293690	Timeo vos, ne forte sine causa laboraverim in vobis.
48N||4||12||293700	Estote sicut ego, quia et ego sicut vos : fratres, obsecro vos. Nihil me læsistis.
48N||4||13||293710	Scitis autem quia per infirmitatem carnis evangelizavi vobis jampridem : et tentationem vestram in carne mea
48N||4||14||293720	non sprevistis, neque respuistis : sed sicut angelum Dei excepistis me, sicut Christum Jesum.
48N||4||15||293730	Ubi est ergo beatitudo vestra ? testimonium enim perhibeo vobis, quia, si fieri posset, oculos vestros eruissetis, et dedissetis mihi.
48N||4||16||293740	Ergo inimicus vobis factus sum, verum dicens vobis ?
48N||4||17||293750	Æmulantur vos non bene : sed excludere vos volunt, ut illos æmulemini.
48N||4||18||293760	Bonum autem æmulamini in bono semper : et non tantum cum præsens sum apud vos.
48N||4||19||293770	Filioli mei, quos iterum parturio, donec formetur Christus in vobis :
48N||4||20||293780	vellem autem esse apud vos modo, et mutare vocem meam : quoniam confundor in vobis.
48N||4||21||293790	Dicite mihi qui sub lege vultis esse : legem non legistis ?
48N||4||22||293800	Scriptum est enim : Quoniam Abraham duos filios habuit : unum de ancilla, et unum de libera.
48N||4||23||293810	Sed qui de ancilla, secundum carnem natus est : qui autem de libera, per repromissionem :
48N||4||24||293820	quæ sunt per allegoriam dicta. Hæc enim sunt duo testamenta. Unum quidem in monte Sina, in servitutem generans, quæ est Agar :
48N||4||25||293830	Sina enim mons est in Arabia, qui conjunctus est ei quæ nunc est Jerusalem, et servit cum filiis suis.
48N||4||26||293840	Illa autem, quæ sursum est Jerusalem, libera est, quæ est mater nostra.
48N||4||27||293850	Scriptum est enim : Lætare sterilis, quæ non paris ; erumpe et clama, quæ non parturis : quia multi filii desertæ, magis quam ejus quæ habet virum.
48N||4||28||293860	Nos autem, fratres, secundum Isaac promissionis filii sumus.
48N||4||29||293870	Sed quomodo tunc is, qui secundum carnem natus fuerat, persequebatur eum qui secundum spiritum : ita et nunc.
48N||4||30||293880	Sed quid dicit Scriptura ? Ejice ancillam, et filium ejus : non enim hæres erit filius ancillæ cum filio liberæ.
48N||4||31||293890	Itaque, fratres, non sumus ancillæ filii, sed liberæ : qua libertate Christus nos liberavit.
48N||5||1||293900	State, et nolite iterum jugo servitutis contineri.
48N||5||2||293910	Ecce ego Paulus dico vobis : quoniam si circumcidamini, Christus vobis nihil proderit.
48N||5||3||293920	Testificor autem rursus omni homini circumcidenti se, quoniam debitor est universæ legis faciendæ.
48N||5||4||293930	Evacuati estis a Christo, qui in lege justificamini : a gratia excidistis.
48N||5||5||293940	Nos enim spiritu ex fide, spem justitiæ exspectamus.
48N||5||6||293950	Nam in Christo Jesu neque circumcisio aliquid valet, neque præputium : sed fides, quæ per caritatem operatur.
48N||5||7||293960	Currebatis bene : quis vos impedivit veritati non obedire ?
48N||5||8||293970	persuasio hæc non est ex eo, qui vocat vos.
48N||5||9||293980	Modicum fermentum totam massam corrumpit.
48N||5||10||293990	Ego confido in vobis in Domino, quod nihil aliud sapietis : qui autem conturbat vos, portabit judicium, quicumque est ille.
48N||5||11||294000	Ego autem, fratres, si circumcisionem adhuc prædico : quid adhuc persecutionem patior ? ergo evacuatum est scandalum crucis.
48N||5||12||294010	Utinam et abscindantur qui vos conturbant.
48N||5||13||294020	Vos enim in libertatem vocati estis, fratres : tantum ne libertatem in occasionem detis carnis, sed per caritatem Spiritus servite invicem.
48N||5||14||294030	Omnis enim lex in uno sermone impletur : Diliges proximum tuum sicut teipsum.
48N||5||15||294040	Quod si invicem mordetis, et comeditis : videte ne ab invicem consumamini.
48N||5||16||294050	Dico autem : Spiritu ambulate, et desideria carnis non perficietis.
48N||5||17||294060	Caro enim concupiscit adversus spiritum, spiritus autem adversus carnem : hæc enim sibi invicem adversantur, ut non quæcumque vultis, illa faciatis.
48N||5||18||294070	Quod si Spiritu ducimini, non estis sub lege.
48N||5||19||294080	Manifesta sunt autem opera carnis, quæ sunt fornicatio, immunditia, impudicitia, luxuria,
48N||5||20||294090	idolorum servitus, veneficia, inimicitiæ, contentiones, æmulationes, iræ, rixæ, dissensiones, sectæ,
48N||5||21||294100	invidiæ, homicidia, ebrietates, comessationes, et his similia, quæ prædico vobis, sicut prædixi : quoniam qui talia agunt, regnum Dei non consequentur.
48N||5||22||294110	Fructus autem Spiritus est caritas, gaudium, pax, patientia, benignitas, bonitas, longanimitas,
48N||5||23||294120	mansuetudo, fides, modestia, continentia, castitas. Adversus hujusmodi non est lex.
48N||5||24||294130	Qui autem sunt Christi, carnem suam crucifixerunt cum vitiis et concupiscentiis.
48N||5||25||294140	Si Spiritu vivimus, Spiritu et ambulemus.
48N||5||26||294150	Non efficiamur inanis gloriæ cupidi, invicem provocantes, invicem invidentes.
48N||6||1||294160	Fratres, etsi præoccupatus fuerit homo in aliquo delicto, vos, qui spirituales estis, hujusmodi instruite in spiritu lenitatis, considerans teipsum, ne et tu tenteris.
48N||6||2||294170	Alter alterius onera portate, et sic adimplebitis legem Christi.
48N||6||3||294180	Nam si quis existimat se aliquid esse, cum nihil sit, ipse se seducit.
48N||6||4||294190	Opus autem suum probet unusquisque, et sic in semetipso tantum gloriam habebit, et non in altero.
48N||6||5||294200	Unusquisque enim onus suum portabit.
48N||6||6||294210	Communicet autem is qui catechizatur verbo, ei qui se catechizat, in omnibus bonis.
48N||6||7||294220	Nolite errare : Deus non irridetur.
48N||6||8||294230	Quæ enim seminaverit homo, hæc et metet. Quoniam qui seminat in carne sua, de carne et metet corruptionem : qui autem seminat in spiritu, de spiritu metet vitam æternam.
48N||6||9||294240	Bonum autem facientes, non deficiamus : tempore enim suo metemus non deficientes.
48N||6||10||294250	Ergo dum tempus habemus, operemur bonum ad omnes, maxime autem ad domesticos fidei.
48N||6||11||294260	Videte qualibus litteris scripsi vobis mea manu.
48N||6||12||294270	Quicumque enim volunt placere in carne, hi cogunt vos circumcidi, tantum ut crucis Christi persecutionem non patiantur.
48N||6||13||294280	Neque enim qui circumciduntur, legem custodiunt : sed volunt vos circumcidi, ut in carne vestra glorientur.
48N||6||14||294290	Mihi autem absit gloriari, nisi in cruce Domini nostri Jesu Christi : per quem mihi mundus crucifixus est, et ego mundo.
48N||6||15||294300	In Christo enim Jesu neque circumcisio aliquid valet, neque præputium, sed nova creatura.
48N||6||16||294310	Et quicumque hanc regulam secuti fuerint, pax super illos, et misericordia, et super Israël Dei.
48N||6||17||294320	De cetero, nemo mihi molestus sit : ego enim stigmata Domini Jesu in corpore meo porto.
48N||6||18||294330	Gratia Domini nostri Jesu Christi cum spiritu vestro, fratres. Amen.
49N||1||1||294340	Paulus Apostolus Jesu Christi per voluntatem Dei, omnibus sanctis qui sunt Ephesi, et fidelibus in Christo Jesu.
49N||1||2||294350	Gratia vobis, et pax a Deo Patre nostro, et Domino Jesu Christo.
49N||1||3||294360	Benedictus Deus et Pater Domini nostri Jesu Christi, qui benedixit nos in omni benedictione spirituali in cælestibus in Christo,
49N||1||4||294370	sicut elegit nos in ipso ante mundi constitutionem, ut essemus sancti et immaculati in conspectu ejus in caritate.
49N||1||5||294380	Qui prædestinavit nos in adoptionem filiorum per Jesum Christum in ipsum : secundum propositum voluntatis suæ,
49N||1||6||294390	in laudem gloriæ gratiæ suæ, in qua gratificavit nos in dilecto Filio suo.
49N||1||7||294400	In quo habemus redemptionem per sanguinem ejus, remissionem peccatorum secundum divitias gratiæ ejus,
49N||1||8||294410	quæ superabundavit in nobis in omni sapientia et prudentia :
49N||1||9||294420	ut notum faceret nobis sacramentum voluntatis suæ, secundum beneplacitum ejus, quod proposuit in eo,
49N||1||10||294430	in dispensatione plenitudinis temporum, instaurare omnia in Christo, quæ in cælis et quæ in terra sunt, in ipso ;
49N||1||11||294440	in quo etiam et nos sorte vocati sumus prædestinati secundum propositum ejus qui operatur omnia secundum consilium voluntatis suæ :
49N||1||12||294450	ut simus in laudem gloriæ ejus nos, qui ante speravimus in Christo ;
49N||1||13||294460	in quo et vos, cum audissetis verbum veritatis, Evangelium salutis vestræ, in quo et credentes signati estis Spiritu promissionis Sancto,
49N||1||14||294470	qui est pignus hæreditatis nostræ, in redemptionem acquisitionis, in laudem gloriæ ipsius.
49N||1||15||294480	Propterea et ego audiens fidem vestram, quæ est in Domino Jesu, et dilectionem in omnes sanctos,
49N||1||16||294490	non cesso gratias agens pro vobis, memoriam vestri faciens in orationibus meis :
49N||1||17||294500	ut Deus Domini nostri Jesu Christi, Pater gloriæ, det vobis spiritum sapientiæ et revelationis in agnitione ejus,
49N||1||18||294510	illuminatos oculos cordis vestri, ut sciatis quæ sit spes vocationis ejus, et quæ divitiæ gloriæ hæreditatis ejus in sanctis,
49N||1||19||294520	et quæ sit supereminens magnitudo virtutis ejus in nos, qui credimus secundum operationem potentiæ virtutis ejus,
49N||1||20||294530	quam operatus est in Christo, suscitans illum a mortuis, et constituens ad dexteram suam in cælestibus :
49N||1||21||294540	supra omnem principatum, et potestatem, et virtutem, et dominationem, et omne nomen, quod nominatur non solum in hoc sæculo, sed etiam in futuro.
49N||1||22||294550	Et omnia subjecit sub pedibus ejus : et ipsum dedit caput supra omnem ecclesiam,
49N||1||23||294560	quæ est corpus ipsius, et plenitudo ejus, qui omnia in omnibus adimpletur.
49N||2||1||294570	Et vos, cum essetis mortui delictis et peccatis vestris,
49N||2||2||294580	in quibus aliquando ambulastis secundum sæculum mundi hujus, secundum principem potestatis aëris hujus, spiritus, qui nunc operatur in filios diffidentiæ,
49N||2||3||294590	in quibus et nos omnes aliquando conversati sumus in desideriis carnis nostræ, facientes voluntatem carnis et cogitationum, et eramus natura filii iræ, sicut et ceteri :
49N||2||4||294600	Deus autem, qui dives est in misericordia, propter nimiam caritatem suam, qua dilexit nos,
49N||2||5||294610	et cum essemus mortui peccatis, convivificavit nos in Christo (cujus gratia estis salvati),
49N||2||6||294620	et conresuscitavit, et consedere fecit in cælestibus in Christo Jesu :
49N||2||7||294630	ut ostenderet in sæculis supervenientibus abundantes divitias gratiæ suæ, in bonitate super nos in Christo Jesu.
49N||2||8||294640	Gratia enim estis salvati per fidem, et hoc non ex vobis : Dei enim donum est :
49N||2||9||294650	non ex operibus, ut ne quis glorietur.
49N||2||10||294660	Ipsius enim sumus factura, creati in Christo Jesu in operibus bonis, quæ præparavit Deus ut in illis ambulemus.
49N||2||11||294670	Propter quod memores estote quod aliquando vos gentes in carne, qui dicimini præputium ab ea quæ dicitur circumcisio in carne, manu facta :
49N||2||12||294680	quia eratis illo in tempore sine Christo, alienati a conversatione Israël, et hospites testamentorum, promissionis spem non habentes, et sine Deo in hoc mundo.
49N||2||13||294690	Nunc autem in Christo Jesu, vos, qui aliquando eratis longe, facti estis prope in sanguine Christi.
49N||2||14||294700	Ipse enim est pax nostra, qui fecit utraque unum, et medium parietem maceriæ solvens, inimicitias in carne sua,
49N||2||15||294710	legem mandatorum decretis evacuans, ut duos condat in semetipso in unum novum hominem, faciens pacem :
49N||2||16||294720	et reconciliet ambos in uno corpore, Deo per crucem, interficiens inimicitias in semetipso.
49N||2||17||294730	Et veniens evangelizavit pacem vobis, qui longe fuistis, et pacem iis, qui prope.
49N||2||18||294740	Quoniam per ipsum habemus accessum ambo in uno Spiritu ad Patrem.
49N||2||19||294750	Ergo jam non estis hospites, et advenæ : sed estis cives sanctorum, et domestici Dei,
49N||2||20||294760	superædificati super fundamentum apostolorum, et prophetarum, ipso summo angulari lapide Christo Jesu :
49N||2||21||294770	in quo omnis ædificatio constructa crescit in templum sanctum in Domino,
49N||2||22||294780	in quo et vos coædificamini in habitaculum Dei in Spiritu.
49N||3||1||294790	Hujus rei gratia, ego Paulus vinctus Christi Jesu, pro vobis gentibus,
49N||3||2||294800	si tamen audistis dispensationem gratiæ Dei, quæ data est mihi in vobis :
49N||3||3||294810	quoniam secundum revelationem notum mihi factum est sacramentum, sicut supra scripsi in brevi,
49N||3||4||294820	prout potestis legentes intelligere prudentiam meam in mysterio Christi :
49N||3||5||294830	quod aliis generationibus non est agnitum filiis hominum, sicuti nunc revelatum est sanctis apostolis ejus et prophetis in Spiritu,
49N||3||6||294840	gentes esse cohæredes, et concorporales, et comparticipes promissionis ejus in Christo Jesu per Evangelium :
49N||3||7||294850	cujus factus sum minister secundum donum gratiæ Dei, quæ data est mihi secundum operationem virtutis ejus.
49N||3||8||294860	Mihi omnium sanctorum minimo data est gratia hæc, in gentibus evangelizare investigabiles divitias Christi,
49N||3||9||294870	et illuminare omnes, quæ sit dispensatio sacramenti absconditi a sæculis in Deo, qui omnia creavit :
49N||3||10||294880	ut innotescat principatibus et potestatibus in cælestibus per Ecclesiam, multiformis sapientia Dei,
49N||3||11||294890	secundum præfinitionem sæculorum, quam fecit in Christo Jesu Domino nostro :
49N||3||12||294900	in quo habemus fiduciam, et accessum in confidentia per fidem ejus.
49N||3||13||294910	Propter quod peto ne deficiatis in tribulationibus meis pro vobis : quæ est gloria vestra.
49N||3||14||294920	Hujus rei gratia flecto genua mea ad Patrem Domini nostri Jesu Christi,
49N||3||15||294930	ex quo omnis paternitas in cælis et in terra nominatur,
49N||3||16||294940	ut det vobis secundum divitias gloriæ suæ, virtute corroborari per Spiritum ejus in interiorem hominem,
49N||3||17||294950	Christum habitare per fidem in cordibus vestris : in caritate radicati, et fundati,
49N||3||18||294960	ut possitis comprehendere cum omnibus sanctis, quæ sit latitudo, et longitudo, et sublimitas, et profundum :
49N||3||19||294970	scire etiam supereminentem scientiæ caritatem Christi, ut impleamini in omnem plenitudinem Dei.
49N||3||20||294980	Ei autem, qui potens est omnia facere superabundanter quam petimus aut intelligimus, secundum virtutem, quæ operatur in nobis :
49N||3||21||294990	ipsi gloria in Ecclesia, et in Christo Jesu, in omnes generationes sæculi sæculorum. Amen.
49N||4||1||295000	Obsecro itaque vos ego vinctus in Domino, ut digne ambuletis vocatione, qua vocati estis,
49N||4||2||295010	cum omni humilitate, et mansuetudine, cum patientia, supportantes invicem in caritate,
49N||4||3||295020	solliciti servare unitatem Spiritus in vinculo pacis.
49N||4||4||295030	Unum corpus, et unus Spiritus, sicut vocati estis in una spe vocationis vestræ.
49N||4||5||295040	Unus Dominus, una fides, unum baptisma.
49N||4||6||295050	Unus Deus et Pater omnium, qui est super omnes, et per omnia, et in omnibus nobis.
49N||4||7||295060	Unicuique autem nostrum data est gratia secundum mensuram donationis Christi.
49N||4||8||295070	Propter quod dicit : Ascendens in altum, captivam duxit captivitatem : dedit dona hominibus.
49N||4||9||295080	Quod autem ascendit, quid est, nisi quia et descendit primum in inferiores partes terræ ?
49N||4||10||295090	Qui descendit, ipse est et qui ascendit super omnes cælos, ut impleret omnia.
49N||4||11||295100	Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores,
49N||4||12||295110	ad consummationem sanctorum in opus ministerii, in ædificationem corporis Christi :
49N||4||13||295120	donec occurramus omnes in unitatem fidei, et agnitionis Filii Dei, in virum perfectum, in mensuram ætatis plenitudinis Christi :
49N||4||14||295130	ut jam non simus parvuli fluctuantes, et circumferamur omni vento doctrinæ in nequitia hominum, in astutia ad circumventionem erroris.
49N||4||15||295140	Veritatem autem facientes in caritate, crescamus in illo per omnia, qui est caput Christus :
49N||4||16||295150	ex quo totum corpus compactum et connexum per omnem juncturam subministrationis, secundum operationem in mensuram uniuscujusque membri, augmentum corporis facit in ædificationem sui in caritate.
49N||4||17||295160	Hoc igitur dico, et testificor in Domino, ut jam non ambuletis, sicut et gentes ambulant in vanitate sensus sui,
49N||4||18||295170	tenebris obscuratum habentes intellectum, alienati a vita Dei per ignorantiam, quæ est in illis, propter cæcitatem cordis ipsorum,
49N||4||19||295180	qui desperantes, semetipsos tradiderunt impudicitiæ, in operationem immunditiæ omnis in avaritiam.
49N||4||20||295190	Vos autem non ita didicistis Christum,
49N||4||21||295200	si tamen illum audistis, et in ipso edocti estis, sicut est veritas in Jesu,
49N||4||22||295210	deponere vos secundum pristinam conversationem veterem hominem, qui corrumpitur secundum desideria erroris.
49N||4||23||295220	Renovamini autem spiritu mentis vestræ,
49N||4||24||295230	et induite novum hominem, qui secundum Deum creatus est in justitia, et sanctitate veritatis.
49N||4||25||295240	Propter quod deponentes mendacium, loquimini veritatem unusquisque cum proximo suo : quoniam sumus invicem membra.
49N||4||26||295250	Irascimini, et nolite peccare : sol non occidat super iracundiam vestram.
49N||4||27||295260	Nolite locum dare diabolo :
49N||4||28||295270	qui furabatur, jam non furetur : magis autem laboret, operando manibus suis, quod bonum est, ut habeat unde tribuat necessitatem patienti.
49N||4||29||295280	Omnis sermo malus ex ore vestro non procedat : sed si quis bonus ad ædificationem fidei ut det gratiam audientibus.
49N||4||30||295290	Et nolite constristare Spiritum Sanctum Dei : in quo signati estis in diem redemptionis.
49N||4||31||295300	Omnis amaritudo, et ira, et indignatio, et clamor, et blasphemia tollatur a vobis cum omni malitia.
49N||4||32||295310	Estote autem invicem benigni, misericordes, donantes invicem sicut et Deus in Christo donavit vobis.
49N||5||1||295320	Estote ergo imitatores Dei, sicut filii carissimi,
49N||5||2||295330	et ambulate in dilectione, sicut et Christus dilexit nos, et tradidit semetipsum pro nobis, oblationem et hostiam Deo in odorem suavitatis.
49N||5||3||295340	Fornicatio autem, et omnis immunditia, aut avaritia, nec nominetur in vobis, sicut decet sanctos :
49N||5||4||295350	aut turpitudo, aut stultiloquium, aut scurrilitas, quæ ad rem non pertinet : sed magis gratiarum actio.
49N||5||5||295360	Hoc enim scitote intelligentes : quod omnis fornicator, aut immundus, aut avarus, quod est idolorum servitus, non habet hæreditatem in regno Christi et Dei.
49N||5||6||295370	Nemo vos seducat inanibus verbis : propter hæc enim venit ira Dei in filios diffidentiæ.
49N||5||7||295380	Nolite ergo effici participes eorum.
49N||5||8||295390	Eratis enim aliquando tenebræ : nunc autem lux in Domino. Ut filii lucis ambulate :
49N||5||9||295400	fructus enim lucis est in omni bonitate, et justitia, et veritate :
49N||5||10||295410	probantes quid sit beneplacitum Deo :
49N||5||11||295420	et nolite communicare operibus infructuosis tenebrarum, magis autem redarguite.
49N||5||12||295430	Quæ enim in occulto fiunt ab ipsis, turpe est et dicere.
49N||5||13||295440	Omnia autem, quæ arguuntur, a lumine manifestantur : omne enim, quod manifestatur, lumen est.
49N||5||14||295450	Propter quod dicit : Surge qui dormis, et exsurge a mortuis, et illuminabit te Christus.
49N||5||15||295460	Videte itaque, fratres, quomodo caute ambuletis : non quasi insipientes,
49N||5||16||295470	sed ut sapientes : redimentes tempus, quoniam dies mali sunt.
49N||5||17||295480	Propterea nolite fieri imprudentes, sed intelligentes quæ sit voluntas Dei.
49N||5||18||295490	Et nolite inebriari vino, in quo est luxuria, sed implemini Spiritu Sancto,
49N||5||19||295500	loquentes vobismetipsis in psalmis, et hymnis, et canticis spiritualibus, cantantes et psallentes in cordibus vestris Domino,
49N||5||20||295510	gratias agentes semper pro omnibus in nomine Domini nostri Jesu Christi Deo et Patri,
49N||5||21||295520	subjecti invicem in timore Christi.
49N||5||22||295530	Mulieres viris suis subditæ sint, sicut Domino :
49N||5||23||295540	quoniam vir caput est mulieris, sicut Christus caput est Ecclesiæ : ipse, salvator corporis ejus.
49N||5||24||295550	Sed sicut Ecclesia subjecta est Christo, ita et mulieres viris suis in omnibus.
49N||5||25||295560	Viri, diligite uxores vestras, sicut et Christus dilexit Ecclesiam, et seipsum tradidit pro ea,
49N||5||26||295570	ut illam sanctificaret, mundans lavacro aquæ in verbo vitæ,
49N||5||27||295580	ut exhiberet ipse sibi gloriosam Ecclesiam, non habentem maculam, aut rugam, aut aliquid hujusmodi, sed ut sit sancta et immaculata.
49N||5||28||295590	Ita et viri debent diligere uxores suas ut corpora sua. Qui suam uxorem diligit, seipsum diligit.
49N||5||29||295600	Nemo enim umquam carnem suam odio habuit : sed nutrit et fovet eam, sicut et Christus Ecclesiam :
49N||5||30||295610	quia membra sumus corporis ejus, de carne ejus et de ossibus ejus.
49N||5||31||295620	Propter hoc relinquet homo patrem et matrem suam, et adhærebit uxori suæ, et erunt duo in carne una.
49N||5||32||295630	Sacramentum hoc magnum est, ego autem dico in Christo et in Ecclesia.
49N||5||33||295640	Verumtamen et vos singuli, unusquisque uxorem suam sicut seipsum diligat : uxor autem timeat virum suum.
49N||6||1||295650	Filii, obedite parentibus vestris in Domino : hoc enim justum est.
49N||6||2||295660	Honora patrem tuum, et matrem tuam, quod est mandatum primum in promissione :
49N||6||3||295670	ut bene sit tibi, et sis longævus super terram.
49N||6||4||295680	Et vos patres, nolite ad iracundiam provocare filios vestros : sed educate illos in disciplina et correptione Domini.
49N||6||5||295690	Servi, obedite dominis carnalibus cum timore et tremore, in simplicitate cordis vestri, sicut Christo :
49N||6||6||295700	non ad oculum servientes, quasi hominibus placentes, sed ut servi Christi, facientes voluntatem Dei ex animo,
49N||6||7||295710	cum bona voluntate servientes, sicut Domino, et non hominibus :
49N||6||8||295720	scientes quoniam unusquisque quodcumque fecerit bonum, hoc recipiet a Domino, sive servus, sive liber.
49N||6||9||295730	Et vos domini, eadem facite illis, remittentes minas : scientes quia et illorum et vester Dominus est in cælis : et personarum acceptio non est apud eum.
49N||6||10||295740	De cetero, fratres, confortamini in Domino, et in potentia virtutis ejus.
49N||6||11||295750	Induite vos armaturam Dei, ut possitis stare adversus insidias diaboli :
49N||6||12||295760	quoniam non est nobis colluctatio adversus carnem et sanguinem, sed adversus principes, et potestates, adversus mundi rectores tenebrarum harum, contra spiritualia nequitiæ, in cælestibus.
49N||6||13||295770	Propterea accipite armaturam Dei, ut possitis resistere in die malo, et in omnibus perfeci stare.
49N||6||14||295780	State ergo succincti lumbos vestros in veritate, et induti loricam justitiæ,
49N||6||15||295790	et calceati pedes in præparatione Evangelii pacis,
49N||6||16||295800	in omnibus sumentes scutum fidei, in quo possitis omnia tela nequissimi ignea extinguere :
49N||6||17||295810	et galeam salutis assumite, et gladium spiritus (quod est verbum Dei),
49N||6||18||295820	per omnem orationem et obsecrationem orantes omni tempore in spiritu : et in ipso vigilantes in omni instantia et obsecratione pro omnibus sanctis :
49N||6||19||295830	et pro me, ut detur mihi sermo in apertione oris mei cum fiducia, notum facere mysterium Evangelii :
49N||6||20||295840	pro quo legatione fungor in catena, ita ut in ipso audeam, prout oportet me loqui.
49N||6||21||295850	Ut autem et vos sciatis quæ circa me sunt, quid agam, omnia vobis nota faciet Tychicus, carissimus frater, et fidelis minister in Domino :
49N||6||22||295860	quem misi ad vos in hoc ipsum, ut cognoscatis quæ circa nos sunt, et consoletur corda vestra.
49N||6||23||295870	Pax fratribus, et caritas cum fide a Deo Patre et Domino Jesu Christo.
49N||6||24||295880	Gratia cum omnibus qui diligunt Dominum nostrum Jesum Christum in incorruptione. Amen.
50N||1||1||295890	Paulus et Timotheus, servi Jesu Christi, omnibus sanctis in Christo Jesu, qui sunt Philippis, cum episcopis et diaconibus.
50N||1||2||295900	Gratia vobis, et pax a Deo Patre nostro, et Domino Jesu Christo.
50N||1||3||295910	Gratias ago Deo meo in omni memoria vestri,
50N||1||4||295920	semper in cunctis orationibus meis pro omnibus vobis, cum gaudio deprecationem faciens,
50N||1||5||295930	super communicatione vestra in Evangelio Christi a prima die usque nunc.
50N||1||6||295940	Confidens hoc ipsum, quia qui cœpit in vobis opus bonum, perficiet usque in diem Christi Jesu :
50N||1||7||295950	sicut est mihi justum hoc sentire pro omnibus vobis : eo quod habeam vos in corde, et in vinculis meis, et in defensione, et confirmatione Evangelii, socios gaudii mei omnes vos esse.
50N||1||8||295960	Testis enim mihi est Deus, quomodo cupiam omnes vos in visceribus Jesu Christi.
50N||1||9||295970	Et hoc oro, ut caritas vestra magis ac magis abundet in scientia, et in omni sensu :
50N||1||10||295980	ut probetis potiora, ut sitis sinceri, et sine offensa in diem Christi,
50N||1||11||295990	repleti fructu justitiæ per Jesum Christum, in gloriam et laudem Dei.
50N||1||12||296000	Scire autem vos volo fratres, quia quæ circa me sunt, magis ad profectum venerunt Evangelii :
50N||1||13||296010	ita ut vincula mea manifesta fierent in Christo in omni prætorio, et in ceteris omnibus,
50N||1||14||296020	et plures e fratribus in Domino confidentes vinculis meis, abundantius auderent sine timore verbum Dei loqui.
50N||1||15||296030	Quidam quidem et propter invidiam et contentionem : quidam autem et propter bonam voluntatem Christum prædicant :
50N||1||16||296040	quidam ex caritate, scientes quoniam in defensionem Evangelii positus sum.
50N||1||17||296050	Quidam autem ex contentione Christum annuntiant non sincere, existimantes pressuram se suscitare vinculis meis.
50N||1||18||296060	Quid enim ? Dum omni modo sive per occasionem, sive per veritatem, Christus annuntietur : et in hoc gaudeo, sed et gaudebo.
50N||1||19||296070	Scio enim quia hoc mihi proveniet ad salutem, per vestram orationem, et subministrationem Spiritus Jesu Christi,
50N||1||20||296080	secundum exspectationem et spem meam, quia in nullo confundar : sed in omni fiducia sicut semper, et nunc magnificabitur Christus in corpore meo, sive per vitam, sive per mortem.
50N||1||21||296090	Mihi enim vivere Christus est, et mori lucrum.
50N||1||22||296100	Quod si vivere in carne, hic mihi fructus operis est, et quid eligam ignoro.
50N||1||23||296110	Coarctor autem e duobus : desiderium habens dissolvi, et esse cum Christo, multo magis melius :
50N||1||24||296120	permanere autem in carne, necessarium propter vos.
50N||1||25||296130	Et hoc confidens scio quia manebo, et permanebo omnibus vobis ad profectum vestrum, et gaudium fidei :
50N||1||26||296140	ut gratulatio vestra abundet in Christo Jesu in me, per meum adventum iterum ad vos.
50N||1||27||296150	Tantum digne Evangelio Christi conversamini : ut sive cum venero, et videro vos, sive absens audiam de vobis, quia statis in uno spiritu unanimes, collaborantes fidei Evangelii :
50N||1||28||296160	et in nullo terreamini ab adversariis : quæ illis est causa perditionis, vobis autem salutis, et hoc a Deo :
50N||1||29||296170	quia vobis donatum est pro Christo, non solum ut in eum credatis, sed ut etiam pro illo patiamini :
50N||1||30||296180	idem certamen habentes, quale et vidistis in me, et nunc audistis de me.
50N||2||1||296190	Si qua ergo consolatio in Christo, si quod solatium caritatis, si qua societas spiritus, si qua viscera miserationis :
50N||2||2||296200	implete gaudium meum ut idem sapiatis, eamdem caritatem habentes, unanimes, idipsum sentientes,
50N||2||3||296210	nihil per contentionem, neque per inanem gloriam : sed in humilitate superiores sibi invicem arbitrantes,
50N||2||4||296220	non quæ sua sunt singuli considerantes, sed ea quæ aliorum.
50N||2||5||296230	Hoc enim sentite in vobis, quod et in Christo Jesu :
50N||2||6||296240	qui cum in forma Dei esset, non rapinam arbitratus est esse se æqualem Deo :
50N||2||7||296250	sed semetipsum exinanivit, formam servi accipiens, in similitudinem hominum factus, et habitu inventus ut homo.
50N||2||8||296260	Humiliavit semetipsum factus obediens usque ad mortem, mortem autem crucis.
50N||2||9||296270	Propter quod et Deus exaltavit illum, et donavit illi nomen, quod est super omne nomen :
50N||2||10||296280	ut in nomine Jesu omne genu flectatur cælestium, terrestrium et infernorum,
50N||2||11||296290	et omnis lingua confiteatur, quia Dominus Jesus Christus in gloria est Dei Patris.
50N||2||12||296300	Itaque carissimi mei (sicut semper obedistis), non ut in præsentia mei tantum, sed multo magis nunc in absentia mea, cum metu et tremore vestram salutem operamini.
50N||2||13||296310	Deus est enim, qui operatur in vobis et velle, et perficere pro bona voluntate.
50N||2||14||296320	Omnia autem facite sine murmurationibus et hæsitationibus :
50N||2||15||296330	ut sitis sine querela, et simplices filii Dei, sine reprehensione in medio nationis pravæ et perversæ : inter quos lucetis sicut luminaria in mundo,
50N||2||16||296340	verbum vitæ continentes ad gloriam meam in die Christi, quia non in vacuum cucurri, neque in vacuum laboravi.
50N||2||17||296350	Sed et si immolor supra sacrificium, et obsequium fidei vestræ, gaudeo, et congratulor omnibus vobis.
50N||2||18||296360	Idipsum autem et vos gaudete, et congratulamini mihi.
50N||2||19||296370	Spero autem in Domino Jesu, Timotheum me cito mittere ad vos : ut et ego bono animo sim, cognitis quæ circa vos sunt.
50N||2||20||296380	Neminem enim habeo tam unanimem, qui sincera affectione pro vobis sollicitus sit.
50N||2||21||296390	Omnes enim quæ sua sunt quærunt, non quæ sunt Jesu Christi.
50N||2||22||296400	Experimentum autem ejus cognoscite, quia sicut patri filius, mecum servivit in Evangelio.
50N||2||23||296410	Hunc igitur spero me mittere ad vos, mox ut videro quæ circa me sunt.
50N||2||24||296420	Confido autem in Domino quoniam et ipse veniam ad vos cito.
50N||2||25||296430	Necessarium autem existimavi Epaphroditum fratrem, et cooperatorem, et commilitonem meum, vestrum autem apostolum, et ministrum necessitatis meæ, mittere ad vos :
50N||2||26||296440	quoniam quidem omnes vos desiderabat : et mœstus erat, propterea quod audieratis illum infirmatum.
50N||2||27||296450	Nam et infirmatus est usque ad mortem : sed Deus misertus est ejus : non solum autem ejus, verum etiam et mei, ne tristitiam super tristitiam haberem.
50N||2||28||296460	Festinantius ergo misi illum, ut viso eo iterum gaudeatis, et ego sine tristitia sim.
50N||2||29||296470	Excipite itaque illum cum omni gaudio in Domino, et ejusmodi cum honore habetote ;
50N||2||30||296480	quoniam propter opus Christi usque ad mortem accessit, tradens animam suam ut impleret id quod ex vobis deerat erga meum obsequium.
50N||3||1||296490	De cetero, fratres mei, gaudete in Domino. Eadem vobis scribere, mihi quidem non pigrum, vobis autem necessarium.
50N||3||2||296500	Videte canes, videte malos operarios, videte concisionem.
50N||3||3||296510	Nos enim sumus circumcisio, qui spiritu servimus Deo, et gloriamur in Christo Jesu, et non in carne fiduciam habentes,
50N||3||4||296520	quamquam ego habeam confidentiam et in carne. Si quis alius videtur confidere in carne, ego magis,
50N||3||5||296530	circumcisus octavo die, ex genere Israël, de tribu Benjamin, Hebræus ex Hebræis, secundum legem pharisæus,
50N||3||6||296540	secundum æmulationem persequens Ecclesiam Dei, secundum justitiam, quæ in lege est, conversatus sine querela.
50N||3||7||296550	Sed quæ mihi fuerunt lucra, hæc arbitratus sum propter Christum detrimenta.
50N||3||8||296560	Verumtamen existimo omnia detrimentum esse propter eminentem scientiam Jesu Christi Domini mei : propter quem omnia detrimentum feci, et arbitror ut stercora, ut Christum lucrifaciam,
50N||3||9||296570	et inveniar in illo non habens meam justitiam, quæ ex lege est, sed illam, quæ ex fide est Christi Jesu : quæ ex Deo est justitia in fide,
50N||3||10||296580	ad cognoscendum illum, et virtutem resurrectionis ejus, et societatem passionum illius : configuratus morti ejus :
50N||3||11||296590	si quo modo occurram ad resurrectionem, quæ est ex mortuis :
50N||3||12||296600	non quod jam acceperim, aut jam perfectus sim : sequor autem, si quomodo comprehendam in quo et comprehensus sum a Christo Jesu.
50N||3||13||296610	Fratres, ego me non arbitror comprehendisse. Unum autem, quæ quidem retro sunt obliviscens, ad ea vero quæ sunt priora, extendens meipsum,
50N||3||14||296620	ad destinatum persequor, ad bravium supernæ vocationis Dei in Christo Jesu.
50N||3||15||296630	Quicumque ergo perfecti sumus, hoc sentiamus : et si quid aliter sapitis, et hoc vobis Deus revelabit.
50N||3||16||296640	Verumtamen ad quod pervenimus ut idem sapiamus, et in eadem permaneamus regula.
50N||3||17||296650	Imitatores mei estote, fratres, et observate eos qui ita ambulant, sicut habetis formam nostram.
50N||3||18||296660	Multi enim ambulant, quos sæpe dicebam vobis (nunc autem et flens dico) inimicos crucis Christi :
50N||3||19||296670	quorum finis interitus : quorum Deus venter est : et gloria in confusione ipsorum, qui terrena sapiunt.
50N||3||20||296680	Nostra autem conversatio in cælis est : unde etiam Salvatorem exspectamus Dominum nostrum Jesum Christum,
50N||3||21||296690	qui reformabit corpus humilitatis nostræ, configuratum corpori claritatis suæ, secundum operationem, qua etiam possit subjicere sibi omnia.
50N||4||1||296700	Itaque fratres mei carissimi, et desideratissimi, gaudium meum, et corona mea : sic state in Domino, carissimi.
50N||4||2||296710	Evodiam rogo, et Syntychen deprecor, idipsum sapere in Domino.
50N||4||3||296720	Etiam rogo et te, germane compar, adjuva illas, quæ mecum laboraverunt in Evangelio cum Clemente, et ceteris adjutoribus meis, quorum nomina sunt in libro vitæ.
50N||4||4||296730	Gaudete in Domino semper : iterum dico gaudete.
50N||4||5||296740	Modestia vestra nota sit omnibus hominibus : Dominus prope est.
50N||4||6||296750	Nihil solliciti sitis : sed in omni oratione, et obsecratione, cum gratiarum actione petitiones vestræ innotescant apud Deum.
50N||4||7||296760	Et pax Dei, quæ exuperat omnem sensum, custodiat corda vestra, et intelligentias vestras in Christo Jesu.
50N||4||8||296770	De cetero fratres, quæcumque sunt vera, quæcumque pudica, quæcumque justa, quæcumque sancta, quæcumque amabilia, quæcumque bonæ famæ, siqua virtus, siqua laus disciplinæ, hæc cogitate.
50N||4||9||296780	Quæ et didicistis, et accepistis, et audistis, et vidistis in me, hæc agite : et Deus pacis erit vobiscum.
50N||4||10||296790	Gavisus sum autem in Domino vehementer, quoniam tandem aliquando refloruistis pro me sentire, sicut et sentiebatis : occupati autem eratis.
50N||4||11||296800	Non quasi propter penuriam dico : ego enim didici, in quibus sum, sufficiens esse.
50N||4||12||296810	Scio et humiliari, scio et abundare (ubique et in omnibus institutus sum) : et satiari, et esurire, et abundare, et penuriam pati.
50N||4||13||296820	Omnia possum in eo qui me confortat.
50N||4||14||296830	Verumtamen bene fecistis, communicantes tribulationi meæ.
50N||4||15||296840	Scitis autem et vos Philippenses, quod in principio Evangelii, quando profectus sum a Macedonia, nulla mihi ecclesia communicavit in ratione dati et accepti, nisi vos soli :
50N||4||16||296850	quia et Thessalonicam semel et bis in usum mihi misistis.
50N||4||17||296860	Non quia quæro datum, sed requiro fructum abundantem in ratione vestra.
50N||4||18||296870	Habeo autem omnia, et abundo : repletus sum, acceptis ab Epaphrodito quæ misistis odorem suavitatis, hostiam acceptam, placentem Deo.
50N||4||19||296880	Deus autem meus impleat omne desiderium vestrum secundum divitias suas in gloria in Christo Jesu.
50N||4||20||296890	Deo autem et Patri nostro gloria in sæcula sæculorum. Amen.
50N||4||21||296900	Salutate omnem sanctum in Christo Jesu.
50N||4||22||296910	Salutant vos, qui mecum sunt, fratres. Salutant vos omnes sancti, maxime autem qui de Cæsaris domo sunt.
50N||4||23||296920	Gratia Domini nostri Jesu Christi cum spiritu vestro. Amen.
51N||1||1||296930	Paulus Apostolus Jesu Christi per voluntatem Dei, et Timotheus frater :
51N||1||2||296940	eis, qui sunt Colossis, sanctis, et fidelibus fratribus in Christo Jesu.
51N||1||3||296950	Gratia vobis, et pax a Deo Patre nostro, et Domino Jesu Christo. Gratias agimus Deo, et Patri Domini nostri Jesu Christi semper pro vobis orantes :
51N||1||4||296960	audientes fidem vestram in Christo Jesu, et dilectionem quam habetis in sanctos omnes
51N||1||5||296970	propter spem, quæ reposita est vobis in cælis : quam audistis in verbo veritatis Evangelii :
51N||1||6||296980	quod pervenit ad vos, sicut et in universo mundo est, et fructificat, et crescit sicut in vobis, ex ea die, qua audistis, et cognovistis gratiam Dei in veritate,
51N||1||7||296990	sicut didicistis ab Epaphra carissimo conservo nostro, qui est fidelis pro vobis minister Christi Jesu,
51N||1||8||297000	qui etiam manifestavit nobis dilectionem vestram in spiritu.
51N||1||9||297010	Ideo et nos ex qua die audivimus, non cessamus pro vobis orantes, et postulantes ut impleamini agnitione voluntatis ejus, in omni sapientia et intellectu spiritali :
51N||1||10||297020	ut ambuletis digne Deo per omnia placentes : in omni opere bono fructificantes, et crescentes in scientia Dei :
51N||1||11||297030	in omni virtute confortati secundum potentiam claritatis ejus, in omni patientia et longanimitate cum gaudio,
51N||1||12||297040	gratias agentes Deo Patri, qui dignos nos fecit in partem sortis sanctorum in lumine :
51N||1||13||297050	qui eripuit nos de potestate tenebrarum, et transtulit in regnum filii dilectionis suæ,
51N||1||14||297060	in quo habemus redemptionem per sanguinem ejus, remissionem peccatorum :
51N||1||15||297070	qui est imago Dei invisibilis, primogenitus omnis creaturæ :
51N||1||16||297080	quoniam in ipso condita sunt universa in cælis, et in terra, visibilia, et invisibilia, sive throni, sive dominationes, sive principatus, sive potestates : omnia per ipsum et in ipso creata sunt :
51N||1||17||297090	et ipse est ante omnes, et omnia in ipso constant.
51N||1||18||297100	Et ipse est caput corporis Ecclesiæ, qui est principium, primogenitus ex mortuis : ut sit in omnibus ipse primatum tenens :
51N||1||19||297110	quia in ipso complacuit, omnem plenitudinem inhabitare :
51N||1||20||297120	et per eum reconciliare omnia in ipsum, pacificans per sanguinem crucis ejus, sive quæ in terris, sive quæ in cælis sunt.
51N||1||21||297130	Et vos cum essetis aliquando alienati, et inimici sensu in operibus malis :
51N||1||22||297140	nunc autem reconciliavit in corpore carnis ejus per mortem, exhibere vos sanctos, et immaculatos, et irreprehensibiles coram ipso :
51N||1||23||297150	si tamen permanetis in fide fundati, et stabiles, et immobiles a spe Evangelii, quod audistis, quod prædicatum est in universa creatura, quæ sub cælo est, cujus factus sum ego Paulus minister.
51N||1||24||297160	Qui nunc gaudeo in passionibus pro vobis, et adimpleo ea quæ desunt passionem Christi, in carne mea pro corpore ejus, quod est Ecclesia :
51N||1||25||297170	cujus factus sum ego minister secundum dispensationem Dei, quæ data est mihi in vos, ut impleam verbum Dei :
51N||1||26||297180	mysterium, quod absconditum fuit a sæculis, et generationibus, nunc autem manifestatum est sanctis ejus,
51N||1||27||297190	quibus voluit Deus notas facere divitias gloriæ sacramenti hujus in gentibus, quod est Christus, in vobis spes gloriæ,
51N||1||28||297200	quem nos annuntiamus, corripientes omnem hominem, et docentes omnem hominem, in omni sapientia, ut exhibeamus omnem hominem perfectum in Christo Jesu :
51N||1||29||297210	in quo et laboro, certando secundum operationem ejus, quam operatur in me in virtute.
51N||2||1||297220	Volo enim vos scire qualem sollicitudinem habeam pro vobis, et pro iis qui sunt Laodiciæ, et quicumque non viderunt faciem meam in carne :
51N||2||2||297230	ut consolentur corda ipsorum, instructi in caritate, et in omnes divitias plenitudinis intellectus, in agnitionem mysterii Dei Patris et Christi Jesu :
51N||2||3||297240	in quo sunt omnes thesauri sapientiæ et scientiæ absconditi.
51N||2||4||297250	Hoc autem dico, ut nemo vos decipiat in sublimitate sermonum.
51N||2||5||297260	Nam etsi corpore absens sum, sed spiritu vobiscum sum : gaudens, et videns ordinem vestrum, et firmamentum ejus, quæ in Christo est, fidei vestræ.
51N||2||6||297270	Sicut ergo accepistis Jesum Christum Dominum, in ipso ambulate,
51N||2||7||297280	radicati, et superædificati in ipso, et confirmati fide, sicut et didicistis, abundantes in illo in gratiarum actione.
51N||2||8||297290	Videte ne quis vos decipiat per philosophiam, et inanem fallaciam secundum traditionem hominum, secundum elementa mundi, et non secundum Christum :
51N||2||9||297300	quia in ipso inhabitat omnis plenitudo divinitatis corporaliter :
51N||2||10||297310	et estis in illo repleti, qui est caput omnis principatus et potestatis :
51N||2||11||297320	in quo et circumcisi estis circumcisione non manu facta in expoliatione corporis carnis, sed in circumcisione Christi :
51N||2||12||297330	consepulti ei in baptismo, in quo et resurrexistis per fidem operationis Dei, qui suscitavit illum a mortuis.
51N||2||13||297340	Et vos cum mortui essetis in delictis, et præputio carnis vestræ, convivificavit cum illo, donans vobis omnia delicta :
51N||2||14||297350	delens quod adversus nos erat chirographum decreti, quod erat contrarium nobis, et ipsum tulit de medio, affigens illud cruci :
51N||2||15||297360	et expolians principatus, et potestates traduxit confidenter, palam triumphans illos in semetipso.
51N||2||16||297370	Nemo ergo vos judicet in cibo, aut in potu, aut in parte diei festi, aut neomeniæ, aut sabbatorum :
51N||2||17||297380	quæ sunt umbra futurorum : corpus autem Christi.
51N||2||18||297390	Nemo vos seducat, volens in humilitate, et religione angelorum, quæ non vidit ambulans, frustra inflatus sensu carnis suæ,
51N||2||19||297400	et non tenens caput, ex quo totum corpus per nexus, et conjunctiones subministratum, et constructum crescit in augmentum Dei.
51N||2||20||297410	Si ergo mortui estis cum Christo ab elementis hujus mundi : quid adhuc tamquam viventes in mundo decernitis ?
51N||2||21||297420	Ne tetigeritis, neque gustaveritis, neque contrectaveritis :
51N||2||22||297430	quæ sunt omnia in interitum ipso usu, secundum præcepta et doctrinas hominum :
51N||2||23||297440	quæ sunt rationem quidem habentia sapientiæ in superstitione, et humilitate, et non ad parcendum corpori, non in honore aliquo ad saturitatem carnis.
51N||3||1||297450	Igitur, si consurrexistis cum Christo : quæ sursum sunt quærite, ubi Christus est in dextera Dei sedens :
51N||3||2||297460	quæ sursum sunt sapite, non quæ super terram.
51N||3||3||297470	Mortui enim estis, et vita vestra est abscondita cum Christo in Deo.
51N||3||4||297480	Cum Christus apparuerit, vita vestra : tunc et vos apparebitis cum ipso in gloria.
51N||3||5||297490	Mortificate ergo membra vestra, quæ sunt super terram : fornicationem, immunditiam, libidinem, concupiscentiam malam, et avaritiam, quæ est simulacrorum servitus :
51N||3||6||297500	propter quæ venit ira Dei super filios incredulitatis :
51N||3||7||297510	in quibus et vos ambulastis aliquando, cum viveritis in illis.
51N||3||8||297520	Nunc autem deponite et vos omnia : iram, indignationem, malitiam, blasphemiam, turpem sermonem de ore vestro.
51N||3||9||297530	Nolite mentiri invicem, expoliantes vos veterem hominem cum actibus suis,
51N||3||10||297540	et induentes novum eum, qui renovatur in agnitionem secundum imaginem ejus qui creavit illum :
51N||3||11||297550	ubi non est gentilis et Judæus, circumcisio et præputium, Barbarus et Scytha, servus et liber : sed omnia, et in omnibus Christus.
51N||3||12||297560	Induite vos ergo, sicut electi Dei, sancti, et dilecti, viscera misericordiæ, benignitatem, humilitatem, modestiam, patientiam :
51N||3||13||297570	supportantes invicem, et donantes vobismetipsis si quis adversus aliquem habet querelam : sicut et Dominus donavit vobis, ita et vos.
51N||3||14||297580	Super omnia autem hæc, caritatem habete, quod est vinculum perfectionis :
51N||3||15||297590	et pax Christi exsultet in cordibus vestris, in qua et vocati estis in uno corpore : et grati estote.
51N||3||16||297600	Verbum Christi habitet in vobis abundanter, in omni sapientia, docentes, et commonentes vosmetipsos, psalmis, hymnis, et canticis spiritualibus, in gratia cantantes in cordibus vestris Deo.
51N||3||17||297610	Omne, quodcumque facitis in verbo aut in opere, omnia in nomine Domini Jesu Christi, gratias agentes Deo et Patri per ipsum.
51N||3||18||297620	Mulieres, subditæ estote viris, sicut oportet, in Domino.
51N||3||19||297630	Viri, diligite uxores vestras, et nolite amari esse ad illas.
51N||3||20||297640	Filii, obedite parentibus per omnia : hoc enim placitum est in Domino.
51N||3||21||297650	Patres, nolite ad indignationem provocare filios vestros, ut non pusillo animo fiant.
51N||3||22||297660	Servi, obedite per omnia dominis carnalibus, non ad oculum servientes, quasi hominibus placentes, sed in simplicitate cordis, timentes Deum.
51N||3||23||297670	Quodcumque facitis, ex animo operamini sicut Domino, et non hominibus :
51N||3||24||297680	scientes quod a Domino accipietis retributionem hæreditatis. Domino Christo servite.
51N||3||25||297690	Qui enim injuriam facit, recipiet id quod inique gessit : et non est personarum acceptio apud Deum.
51N||4||1||297700	Domini, quod justum est et æquum, servis præstate : scientes quod et vos Dominum habetis in cælo.
51N||4||2||297710	Orationi instate, vigilantes in ea in gratiarum actione :
51N||4||3||297720	orantes simul et pro nobis, ut Deus aperiat nobis ostium sermonis ad loquendum mysterium Christi (propter quod etiam vinctus sum),
51N||4||4||297730	ut manifestem illud ita ut oportet me loqui.
51N||4||5||297740	In sapientia ambulate ad eos, qui foris sunt : tempus redimentes.
51N||4||6||297750	Sermo vester semper in gratia sale sit conditus, ut sciatis quomodo oporteat vos unicuique respondere.
51N||4||7||297760	Quæ circa me sunt, omnia vobis nota faciet Tychicus, carissimus frater, et fidelis minister, et conservus in Domino :
51N||4||8||297770	quem misi ad vos ad hoc ipsum, ut cognoscat quæ circa vos sunt, et consoletur corda vestra,
51N||4||9||297780	cum Onesimo carissimo, et fideli fratre, qui ex vobis est. Omnia, quæ hic aguntur, nota facient vobis.
51N||4||10||297790	Salutat vos Aristarchus concaptivus meus, et Marcus consobrinus Barnabæ, de quo accepistis mandata : si venerit ad vos, excipite illum :
51N||4||11||297800	et Jesus, qui dicitur Justus : qui sunt ex circumcisione : hi soli sunt adjutores mei in regno Dei, qui mihi fuerunt solatio.
51N||4||12||297810	Salutat vos Epaphras, qui ex vobis est, servus Christi Jesu, semper sollicitus pro vobis in orationibus, ut stetis perfecti, et pleni in omni voluntate Dei.
51N||4||13||297820	Testimonium enim illi perhibeo quod habet multum laborem pro vobis, et pro iis qui sunt Laodiciæ, et qui Hierapoli.
51N||4||14||297830	Salutat vos Lucas, medicus carissimus, et Demas.
51N||4||15||297840	Salutate fratres, qui sunt Laodiciæ, et Nympham, et quæ in domo ejus est, ecclesiam.
51N||4||16||297850	Et cum lecta fuerit apud vos epistola hæc, facite ut et in Laodicensium ecclesia legatur : et eam, quæ Laodicensium est, vos legatis.
51N||4||17||297860	Et dicite Archippo : Vide ministerium, quod accepisti in Domino, ut illud impleas.
51N||4||18||297870	Salutatio, mea manu Pauli. Memores estote vinculorum meorum. Gratia vobiscum. Amen.
52N||1||1||297880	Paulus, et Silvanus, et Timotheus ecclesiæ Thessalonicensium in Deo Patre, et Domino Jesu Christo.
52N||1||2||297890	Gratia vobis, et pax. Gratias agimus Deo semper pro omnibus vobis, memoriam vestri facientes in orationibus nostris sine intermissione,
52N||1||3||297900	memores operis fidei vestræ, et laboris, et caritatis, et sustinentiæ spei Domini nostri Jesu Christi, ante Deum et Patrem nostrum :
52N||1||4||297910	scientes, fratres dilecti a Deo, electionem vestram :
52N||1||5||297920	quia Evangelium nostrum non fuit ad vos in sermone tantum, sed et in virtute, et in Spiritu Sancto, et in plenitudine multa, sicut scitis quales fuerimus in vobis propter vos.
52N||1||6||297930	Et vos imitatores nostri facti estis, et Domini, excipientes verbum in tribulatione multa, cum gaudio Spiritus Sancti :
52N||1||7||297940	ita ut facti sitis forma omnibus credentibus in Macedonia, et in Achaia.
52N||1||8||297950	A vobis enim diffamatus est sermo Domini, non solum in Macedonia, et in Achaia, sed et in omni loco fides vestra, quæ est ad Deum, profecta est ita ut non sit nobis necesse quidquam loqui.
52N||1||9||297960	Ipsi enim de nobis annuntiant qualem introitum habuerimus ad vos : et quomodo conversi estis ad Deum a simulacris, servire Deo vivo, et vero,
52N||1||10||297970	et exspectare Filium ejus de cælis (quem suscitavit a mortuis) Jesum, qui eripuit nos ab ira ventura.
52N||2||1||297980	Nam ipsi scitis, fratres, introitum nostrum ad vos, quia non inanis fuit :
52N||2||2||297990	sed ante passi, et contumeliis affecti (sicut scitis) in Philippis, fiduciam habuimus in Deo nostro, loqui ad vos Evangelium Dei in multa sollicitudine.
52N||2||3||298000	Exhortatio enim nostra non de errore, neque de immunditia, neque in dolo,
52N||2||4||298010	sed sicut probati sumus a Deo ut crederetur nobis Evangelium : ita loquimur non quasi hominibus placentes, sed Deo, qui probat corda nostra.
52N||2||5||298020	Neque enim aliquando fuimus in sermone adulationis, sicut scitis : neque in occasione avaritiæ : Deus testis est :
52N||2||6||298030	nec quærentes ab hominibus gloriam, neque a vobis, neque ab aliis.
52N||2||7||298040	Cum possemus vobis oneri esse ut Christi apostoli : sed facti sumus parvuli in medio vestrum, tamquam si nutrix foveat filios suos.
52N||2||8||298050	Ita desiderantes vos, cupide volebamus tradere vobis non solum Evangelium Dei, sed etiam animas nostras : quoniam carissimi nobis facti estis.
52N||2||9||298060	Memores enim estis, fratres, laboris nostri, et fatigationis : nocte ac die operantes, ne quem vestrum gravaremus, prædicavimus in vobis Evangelium Dei.
52N||2||10||298070	Vos testes estis, et Deus, quam sancte, et juste, et sine querela, vobis, qui credidistis, fuimus :
52N||2||11||298080	sicut scitis, qualiter unumquemque vestrum (sicut pater filios suos)
52N||2||12||298090	deprecantes vos, et consolantes, testificati sumus, ut ambularetis digne Deo, qui vocavit vos in suum regnum et gloriam.
52N||2||13||298100	Ideo et nos gratias agimus Deo sine intermissione : quoniam cum accepissetis a nobis verbum auditus Dei, accepistis illud, non ut verbum hominum, sed (sicut est vere) verbum Dei, qui operatur in vobis, qui credidistis :
52N||2||14||298110	vos enim imitatores facti estis, fratres, ecclesiarum Dei, quæ sunt in Judæa in Christo Jesu : quia eadem passi estis et vos a contribulibus vestris, sicut et ipsi a Judæis :
52N||2||15||298120	qui et Dominum occiderunt Jesum, et prophetas, et nos persecuti sunt, et Deo non placent, et omnibus hominibus adversantur,
52N||2||16||298130	prohibentes nos gentibus loqui ut salvæ fiant, ut impleant peccata sua semper : pervenit enim ira Dei super illos usque in finem.
52N||2||17||298140	Nos autem fratres desolati a vobis ad tempus horæ, aspectu, non corde, abundantius festinavimus faciem vestram videre cum multo desiderio :
52N||2||18||298150	quoniam voluimus venire ad vos, ego quidem Paulus, et semel, et iterum : sed impedivit nos Satanas.
52N||2||19||298160	Quæ est enim nostra spes aut gaudium, aut corona gloriæ ? nonne vos ante Dominum nostrum Jesum Christum estis in adventu ejus ?
52N||2||20||298170	vos enim estis gloria nostra et gaudium.
52N||3||1||298180	Propter quod non sustinentes amplius, placuit nobis remanere Athenis, solis :
52N||3||2||298190	et misimus Timotheum fratrem nostrum, et ministrum Dei in Evangelio Christi, ad confirmandos vos, et exhortandos pro fide vestra :
52N||3||3||298200	ut nemo moveatur in tribulationibus istis : ipsi enim scitis quod in hoc positi sumus.
52N||3||4||298210	Nam et cum apud vos essemus, prædicebamus vobis passuros nos tribulationes, sicut et factum est, et scitis.
52N||3||5||298220	Propterea et ego amplius non sustinens, misi ad cognoscendam fidem vestram : ne forte tentaverit vos is qui tentat, et inanis fiat labor noster.
52N||3||6||298230	Nunc autem veniente Timotheo ad nos a vobis, et annuntiante nobis fidem et caritatem vestram, et quia memoriam nostri habetis bonam semper, desiderantes nos videre, sicut et nos quoque vos :
52N||3||7||298240	ideo consolati sumus, fratres, in vobis in omni necessitate et tribulatione nostra, per fidem vestram,
52N||3||8||298250	quoniam nunc vivimus, si vos statis in Domino.
52N||3||9||298260	Quam enim gratiarum actionem possumus Deo retribuere pro vobis in omni gaudio, quo gaudemus propter vos ante Deum nostrum,
52N||3||10||298270	nocte ac die abundantius orantes, ut videamus faciem vestram, et compleamus ea quæ desunt fidei vestræ ?
52N||3||11||298280	Ipse autem Deus, et Pater noster, et Dominus noster Jesus Christus, dirigat viam nostram ad vos.
52N||3||12||298290	Vos autem Dominus multiplicet, et abundare faciat caritatem vestram in invicem, et in omnes, quemadmodum et nos in vobis :
52N||3||13||298300	ad confirmanda corda vestra sine querela in sanctitate, ante Deum et Patrem nostrum, in adventu Domini nostri Jesu Christi cum omnibus sanctis ejus. Amen.
52N||4||1||298310	De cetero ergo, fratres, rogamus vos et obsecramus in Domino Jesu, ut quemadmodum accepistis a nobis quomodo oporteat vos ambulare, et placere Deo, sic et ambuletis ut abundetis magis.
52N||4||2||298320	Scitis enim quæ præcepta dederim vobis per Dominum Jesum.
52N||4||3||298330	Hæc est enim voluntas Dei, sanctificatio vestra : ut abstineatis vos a fornicatione,
52N||4||4||298340	ut sciat unusquisque vestrum vas suum possidere in sanctificatione, et honore :
52N||4||5||298350	non in passione desiderii, sicut et gentes, quæ ignorant Deum :
52N||4||6||298360	et ne quis supergrediatur, neque circumveniat in negotio fratrem suum : quoniam vindex est Dominus de his omnibus, sicut prædiximus vobis, et testificati sumus.
52N||4||7||298370	Non enim vocavit nos Deus in immunditiam, sed in sanctificationem.
52N||4||8||298380	Itaque qui hæc spernit, non hominem spernit, sed Deum : qui etiam dedit Spiritum suum Sanctum in nobis.
52N||4||9||298390	De caritate autem fraternitatis non necesse habemus scribere vobis : ipsi enim vos a Deo didicistis ut diligatis invicem.
52N||4||10||298400	Etenim illud facitis in omnes fratres in universa Macedonia. Rogamus autem vos, fratres, ut abundetis magis,
52N||4||11||298410	et opera detis ut quieti sitis, et ut vestrum negotium agatis, et operemini manibus vestris, sicut præcepimus vobis :
52N||4||12||298420	et ut honeste ambuletis ad eos qui foris sunt : et nullius aliquid desideretis.
52N||4||13||298430	Nolumus autem vos ignorare fratres de dormientibus, ut non contristemini sicut et ceteri, qui spem non habent.
52N||4||14||298440	Si enim credimus quod Jesus mortuus est, et resurrexit : ita et Deus eos qui dormierunt per Jesum, adducet cum eo.
52N||4||15||298450	Hoc enim vobis dicimus in verbo Domini, quia nos, qui vivimus, qui residui sumus in adventum Domini, non præveniemus eos qui dormierunt.
52N||4||16||298460	Quoniam ipse Dominus in jussu, et in voce archangeli, et in tuba Dei descendet de cælo : et mortui, qui in Christo sunt, resurgent primi.
52N||4||17||298470	Deinde nos, qui vivimus, qui relinquimur, simul rapiemur cum illis in nubibus obviam Christo in aëra, et sic semper cum Domino erimus.
52N||4||18||298480	Itaque consolamini invicem in verbis istis.
52N||5||1||298490	De temporibus autem, et momentis, fratres, non indigetis ut scribamus vobis.
52N||5||2||298500	Ipsi enim diligenter scitis quia dies Domini, sicut fur in nocte, ita veniet :
52N||5||3||298510	cum enim dixerint, Pax et securitas : tunc repentius eis superveniet interitus, sicut dolor in utero habenti, et non effugient.
52N||5||4||298520	Vos autem, fratres, non estis in tenebris, ut vos die illa tamquam fur comprehendat :
52N||5||5||298530	omnes enim vos filii lucis estis, et filii diei : non sumus noctis, neque tenebrarum.
52N||5||6||298540	Igitur non dormiamus sicut et ceteri, sed vigilemus, et sobrii simus.
52N||5||7||298550	Qui enim dormiunt, nocte dormiunt : et qui ebrii sunt, nocte ebrii sunt.
52N||5||8||298560	Nos autem, qui diei sumus, sobrii simus, induti loricam fidei et caritatis, et galeam spem salutis :
52N||5||9||298570	quoniam non posuit nos Deus in iram, sed in acquisitionem salutis per Dominum nostrum Jesum Christum,
52N||5||10||298580	qui mortuus est pro nobis : ut sive vigilemus, sive dormiamus, simul cum illo vivamus.
52N||5||11||298590	Propter quod consolamini invicem, et ædificate alterutrum, sicut et facitis.
52N||5||12||298600	Rogamus autem vos, fratres, ut noveritis eos qui laborant inter vos, et præsunt vobis in Domino, et monent vos,
52N||5||13||298610	ut habeatis illos abundantius in caritate propter opus illorum : pacem habete cum eis.
52N||5||14||298620	Rogamus autem vos, fratres, corripite inquietos, consolamini pusillanimes, suscipite infirmos, patientes estote ad omnes.
52N||5||15||298630	Videte ne quis malum pro malo alicui reddat : sed semper quod bonum est sectamini in invicem, et in omnes.
52N||5||16||298640	Semper gaudete.
52N||5||17||298650	Sine intermissione orate.
52N||5||18||298660	In omnibus gratias agite : hæc est enim voluntas Dei in Christo Jesu in omnibus vobis.
52N||5||19||298670	Spiritum nolite extinguere.
52N||5||20||298680	Prophetias nolite spernere.
52N||5||21||298690	Omnia autem probate : quod bonum est tenete.
52N||5||22||298700	Ab omni specie mala abstinete vos.
52N||5||23||298710	Ipse autem Deus pacis sanctificet vos per omnia : ut integer spiritus vester, et anima, et corpus sine querela in adventu Domini nostri Jesu Christi servetur.
52N||5||24||298720	Fidelis est, qui vocavit vos : qui etiam faciet.
52N||5||25||298730	Fratres, orate pro nobis.
52N||5||26||298740	Salutate fratres omnes in osculo sancto.
52N||5||27||298750	Adjuro vos per Dominum ut legatur epistola hæc omnibus sanctis fratribus.
52N||5||28||298760	Gratia Domini nostri Jesu Christi vobiscum. Amen.
53N||1||1||298770	Paulus, et Sylvanus, et Timotheus, ecclesiæ Thessalonicensium in Deo Patre nostro, et Domino Jesu Christo.
53N||1||2||298780	Gratia vobis, et pax a Deo Patre nostro, et Domino Jesu Christo.
53N||1||3||298790	Gratias agere debemus semper Deo pro vobis, fratres, ita ut dignum est, quoniam supercrescit fides vestra, et abundat caritas uniuscujusque vestrum in invicem :
53N||1||4||298800	ita ut et nos ipsi in vobis gloriemur in ecclesiis Dei, pro patientia vestra, et fide, et in omnibus persecutionibus vestris, et tribulationibus, quas sustinetis
53N||1||5||298810	in exemplum justi judicii Dei, ut digni habeamini in regno Dei, pro quo et patimini.
53N||1||6||298820	Si tamen justum est apud Deum retribuere tribulationem iis qui vos tribulant :
53N||1||7||298830	et vobis, qui tribulamini, requiem nobiscum in revelatione Domini Jesu de cælo cum angelis virtutis ejus,
53N||1||8||298840	in flamma ignis dantis vindictam iis qui non noverunt Deum, et qui non obediunt Evangelio Domini nostri Jesu Christi,
53N||1||9||298850	qui pœnas dabunt in interitu æternas a facie Domini, et a gloria virtutis ejus :
53N||1||10||298860	cum venerit glorificari in sanctis suis, et admirabilis fieri in omnibus, qui crediderunt, quia creditum est testimonium nostrum super vos in die illo.
53N||1||11||298870	In quo etiam oramus semper pro vobis : ut dignetur vos vocatione sua Deus noster, et impleat omnem voluntatem bonitatis, et opus fidei in virtute,
53N||1||12||298880	ut clarificetur nomen Domini nostri Jesu Christi in vobis, et vos in illo secundum gratiam Dei nostri, et Domini Jesu Christi.
53N||2||1||298890	Rogamus autem vos, fratres, per adventum Domini nostri Jesu Christi, et nostræ congregationis in ipsum :
53N||2||2||298900	ut non cito moveamini a vestro sensu, neque terreamini, neque per spiritum, neque per sermonem, neque per epistolam tamquam per nos missam, quasi instet dies Domini.
53N||2||3||298910	Ne quis vos seducat ullo modo : quoniam nisi venerit discessio primum, et revelatus fuerit homo peccati filius perditionis,
53N||2||4||298920	qui adversatur, et extollitur supra omne, quod dicitur Deus, aut quod colitur, ita ut in templo Dei sedeat ostendens se tamquam sit Deus.
53N||2||5||298930	Non retinetis quod cum adhuc essem apud vos, hæc dicebam vobis ?
53N||2||6||298940	et nunc quid detineat scitis, ut reveletur in suo tempore.
53N||2||7||298950	Nam mysterium jam operatur iniquitatis : tantum ut qui tenet nunc, teneat, donec de medio fiat.
53N||2||8||298960	Et tunc revelabitur ille iniquus, quem Dominus Jesus interficiet spiritu oris sui, et destruet illustratione adventus sui eum :
53N||2||9||298970	cujus est adventus secundum operationem Satanæ in omni virtute, et signis, et prodigiis mendacibus,
53N||2||10||298980	et in omni seductione iniquitatis iis qui pereunt : eo quod caritatem veritatis non receperunt ut salvi fierent. Ideo mittet illis Deus operationem erroris ut credant mendacio,
53N||2||11||298990	ut judicentur omnes qui non crediderunt veritati, sed consenserunt iniquitati.
53N||2||12||299000	Nos autem debemus gratias agere Deo semper pro vobis, fratres dilecti a Deo, quod elegerit vos Deus primitias in salutem in sanctificatione spiritus, et in fide veritatis :
53N||2||13||299010	in qua et vocavit vos per Evangelium nostrum in acquisitionem gloriæ Domini nostri Jesu Christi.
53N||2||14||299020	Itaque fratres, state : et tenete traditiones, quas didicistis, sive per sermonem, sive per epistolam nostram.
53N||2||15||299030	Ipse autem Dominus noster Jesus Christus, et Deus et Pater noster, qui dilexit nos, et dedit consolationem æternam, et spem bonam in gratia,
53N||2||16||299040	exhortetur corda vestra, et confirmet in omni opere et sermone bono.
53N||3||1||299050	De cetero fratres, orate pro nobis ut sermo Dei currat, et clarificetur, sicut et apud vos :
53N||3||2||299060	et ut liberemur ab importunis, et malis hominibus : non enim omnium est fides.
53N||3||3||299070	Fidelis autem Deus est, qui confirmabit vos, et custodiet a malo.
53N||3||4||299080	Confidimus autem de vobis, in Domino, quoniam quæ præcepimus, et facitis, et facietis.
53N||3||5||299090	Dominus autem dirigat corda vestra in caritate Dei, et patientia Christi.
53N||3||6||299100	Denuntiamus autem vobis, fratres, in nomine Domini nostri Jesu Christi, ut subtrahatis vos ab omni fratre ambulante inordinate, et non secundum traditionem, quam acceperunt a nobis.
53N||3||7||299110	Ipsi enim scitis quemadmodum oporteat imitari nos : quoniam non inquieti fuimus inter vos :
53N||3||8||299120	neque gratis panem manducavimus ab aliquo, sed in labore, et in fatigatione, nocte et die operantes, ne quem vestrum gravaremus.
53N||3||9||299130	Non quasi non habuerimus potestatem, sed ut nosmetipsos formam daremus vobis ad imitandum nos.
53N||3||10||299140	Nam et cum essemus apud vos, hoc denuntiabamus vobis : quoniam si quis non vult operari, nec manducet.
53N||3||11||299150	Audivimus enim inter vos quosdam ambulare inquiete, nihil operantes, sed curiose agentes.
53N||3||12||299160	Iis autem, qui ejusmodi sunt, denuntiemus, et obsecramus in Domino Jesu Christo, ut cum silentio operantes, suum panem manducent.
53N||3||13||299170	Vos autem, fratres, nolite deficere benefacientes.
53N||3||14||299180	Quod si quis non obedit verbo nostro per epistolam, hunc notate, et ne commisceamini cum illo ut confundatur :
53N||3||15||299190	et nolite quasi inimicum existimare, sed corripite ut fratrem.
53N||3||16||299200	Ipse autem Dominus pacis det vobis pacem sempiternam in omni loco. Dominus sit cum omnibus vobis.
53N||3||17||299210	Salutatio, mea manu Pauli : quod est signum in omni epistola, ita scribo.
53N||3||18||299220	Gratia Domini nostri Jesu Christi cum omnibus vobis. Amen.
54N||1||1||299230	Paulus Apostolus Jesu Christi secundum imperium Dei Salvatoris nostri, et Christi Jesu spei nostræ,
54N||1||2||299240	Timotheo dilecto filio in fide. Gratia, misericordia, et pax a Deo Patre, et Christo Jesu Domino nostro.
54N||1||3||299250	Sicut rogavi te ut remaneres Ephesi cum irem in Macedoniam, ut denuntiares quibusdam ne aliter docerent,
54N||1||4||299260	neque intenderent fabulis, et genealogiis interminatis : quæ quæstiones præstant magis quam ædificationem Dei, quæ est in fide.
54N||1||5||299270	Finis autem præcepti est caritas de corde puro, et conscientia bona, et fide non ficta.
54N||1||6||299280	A quibus quidam aberrantes, conversi sunt in vaniloquium,
54N||1||7||299290	volentes esse legis doctores, non intelligentes neque quæ loquuntur, neque de quibus affirmant.
54N||1||8||299300	Scimus autem quia bona est lex si quis ex legitime utatur :
54N||1||9||299310	sciens hoc quia lex justo non est posita, sed injustis, et non subditis, impiis, et peccatoribus, sceleratis, et contaminatis, parricidis, et matricidis, homicidis,
54N||1||10||299320	fornicariis, masculorum concubitoribus, plagiariis, mendacibus, et perjuris, et si quid aliud sanæ doctrinæ adversatur,
54N||1||11||299330	quæ est secundum Evangelium gloriæ beati Dei, quod creditum est mihi.
54N||1||12||299340	Gratias ago ei, qui me confortavit, Christo Jesu Domino nostro, quia fidelem me existimavit, ponens in ministerio :
54N||1||13||299350	qui prius blasphemus fui, et persecutor, et contumeliosus : sed misericordiam Dei consecutus sum, quia ignorans feci in incredulitate.
54N||1||14||299360	Superabundavit autem gratia Domini nostri cum fide, et dilectione, quæ est in Christo Jesu.
54N||1||15||299370	Fidelis sermo, et omni acceptione dignus : quod Christus Jesus venit in hunc mundum peccatores salvos facere, quorum primus ego sum.
54N||1||16||299380	Sed ideo misericordiam consecutus sum : ut in me primo ostenderet Christus Jesus omnem patientiam ad informationem eorum, qui credituri sunt illi, in vitam æternam.
54N||1||17||299390	Regi autem sæculorum immortali, invisibili, soli Deo honor et gloria in sæcula sæculorum. Amen.
54N||1||18||299400	Hoc præceptum commendo tibi, fili Timothee, secundum præcedentes in te prophetias, ut milites in illis bonam militiam,
54N||1||19||299410	habens fidem, et bonam conscientiam, quam quidam repellentes, circa fidem naufragaverunt :
54N||1||20||299420	ex quibus est Hymenæus, et Alexander : quos tradidi Satanæ, ut discant non blasphemare.
54N||2||1||299430	Obsecro igitur primum omnium fieri obsecrationes, orationes, postulationes, gratiarum actiones, pro omnibus hominibus :
54N||2||2||299440	pro regibus, et omnibus qui in sublimitate sunt, ut quietam et tranquillam vitam agamus in omni pietate, et castitate :
54N||2||3||299450	hoc enim bonum est, et acceptum coram Salvatore nostro Deo,
54N||2||4||299460	qui omnes homines vult salvos fieri, et ad agnitionem veritatis venire.
54N||2||5||299470	Unus enim Deus, unus et mediator Dei et hominum homo Christus Jesus :
54N||2||6||299480	qui dedit redemptionem semetipsum pro omnibus, testimonium temporibus suis :
54N||2||7||299490	in quo positus sum ego prædicator, et Apostolus (veritatem dico, non mentior) doctor gentium in fide, et veritate.
54N||2||8||299500	Volo ergo viros orare in omni loco, levantes puras manus sine ira et disceptatione.
54N||2||9||299510	Similiter et mulieres in habitu ornato, cum verecundia et sobrietate ornantes se, et non in tortis crinibus, aut auro, aut margaritas, vel veste pretiosa :
54N||2||10||299520	sed quod decet mulieres, promittentes pietatem per opera bona.
54N||2||11||299530	Mulier in silentio discat cum omni subjectione.
54N||2||12||299540	Docere autem mulierem non permitto, neque dominari in virum : sed esse in silentio.
54N||2||13||299550	Adam enim primus formatus est : deinde Heva :
54N||2||14||299560	et Adam non est seductus : mulier autem seducta in prævaricatione fuit.
54N||2||15||299570	Salvabitur autem per filiorum generationem, si permanserit in fide, et dilectione, et sanctificatione cum sobrietate.
54N||3||1||299580	Fidelis sermo : si quis episcopatum desiderat, bonum opus desiderat.
54N||3||2||299590	Oportet ergo episcopum irreprehensibilem esse, unius uxoris virum, sobrium, prudentem, ornatum, pudicum, hospitalem, doctorem,
54N||3||3||299600	non vinolentum, non percussorem, sed modestum : non litigiosum, non cupidum, sed
54N||3||4||299610	suæ domui bene præpositum : filios habentem subditos cum omni castitate.
54N||3||5||299620	Si quis autem domui suæ præesse nescit, quomodo ecclesiæ Dei diligentiam habebit ?
54N||3||6||299630	Non neophytum : ne in superbiam elatus, in judicium incidat diaboli.
54N||3||7||299640	Oportet autem illum et testimonium habere bonum ab iis qui foris sunt, ut non in opprobrium incidat, et in laqueum diaboli.
54N||3||8||299650	Diaconos similiter pudicos, non bilingues, non multo vino deditos, non turpe lucrum sectantes :
54N||3||9||299660	habentes mysterium fidei in conscientia pura.
54N||3||10||299670	Et hi autem probentur primum : et sic ministrent, nullum crimen habentes.
54N||3||11||299680	Mulieres similiter pudicas, non detrahentes, sobrias, fideles in omnibus.
54N||3||12||299690	Diaconi sint unius uxoris viri, qui filiis suis bene præsint, et suis domibus.
54N||3||13||299700	Qui enim bene ministraverint, gradum bonum sibi acquirent, et multam fiduciam in fide, quæ est in Christo Jesu.
54N||3||14||299710	Hæc tibi scribo, sperans me ad te venire cito :
54N||3||15||299720	si autem tardavero, ut scias quomodo oporteat te in domo Dei conversari, quæ est ecclesia Dei vivi, columna et firmamentum veritatis.
54N||3||16||299730	Et manifeste magnum est pietatis sacramentum, quod manifestatum est in carne, justificatum est in spiritu, apparuit angelis, prædicatum est gentibus, creditum est in mundo, assumptum est in gloria.
54N||4||1||299740	Spiritus autem manifeste dicit, quia in novissimis temporibus discedent quidam a fide, attendentes spiritibus erroris, et doctrinis dæmoniorum,
54N||4||2||299750	in hypocrisi loquentium mendacium, et cauteriatam habentium suam conscientiam,
54N||4||3||299760	prohibentium nubere, abstinere a cibis, quod Deus creavit ad percipiendum cum gratiarum actione fidelibus, et iis qui cognoverunt veritatem.
54N||4||4||299770	Quia omnis creatura Dei bona est, et nihil rejiciendum quod cum gratiarum actione percipitur :
54N||4||5||299780	sanctificatur enim per verbum Dei, et orationem.
54N||4||6||299790	Hæc proponens fratribus, bonus eris minister Christi Jesu enutritus verbis fidei, et bonæ doctrinæ, quam assecutus es.
54N||4||7||299800	Ineptas autem, et aniles fabulas devita : exerce autem teipsum ad pietatem.
54N||4||8||299810	Nam corporalis exercitatio, ad modicum utilis est : pietas autem ad omnia utilis est, promissionem habens vitæ, quæ nunc est, et futuræ.
54N||4||9||299820	Fidelis sermo, et omni acceptione dignus.
54N||4||10||299830	In hoc enim laboramus, et maledicimur, quia speramus in Deum vivum, qui est Salvator omnium hominum, maxime fidelium.
54N||4||11||299840	Præcipe hæc, et doce.
54N||4||12||299850	Nemo adolescentiam tuam contemnat : sed exemplum esto fidelium in verbo, in conversatione, in caritate, in fide, in castitate.
54N||4||13||299860	Dum venio, attende lectioni, exhortationi, et doctrinæ.
54N||4||14||299870	Noli negligere gratiam, quæ in te est, quæ data est tibi per prophetiam, cum impositione manuum presbyterii.
54N||4||15||299880	Hæc meditare, in his esto : ut profectus tuus manifestus sit omnibus.
54N||4||16||299890	Attende tibi, et doctrinæ : insta in illis. Hoc enim faciens, et teipsum salvum facies, et eos qui te audiunt.
54N||5||1||299900	Seniorem ne increpaveris, sed obsecra ut patrem : juvenes, ut fratres :
54N||5||2||299910	anus, ut matres : juvenculas, ut sorores in omni castitate :
54N||5||3||299920	viduas honora, quæ vere viduæ sunt.
54N||5||4||299930	Si qua autem vidua filios, aut nepotes habet : discat primum domum suam regere, et mutuam vicem reddere parentibus : hoc enim acceptum est coram Deo.
54N||5||5||299940	Quæ autem vere vidua est, et desolata, speret in Deum, et instet obsecrationibus, et orationibus nocte ac die.
54N||5||6||299950	Nam quæ in deliciis est, vivens mortua est.
54N||5||7||299960	Et hoc præcipe, ut irreprehensibiles sint.
54N||5||8||299970	Si quis autem suorum, et maxime domesticorum, curam non habet, fidem negavit, et est infideli deterior.
54N||5||9||299980	Vidua eligatur non minus sexaginta annorum, quæ fuerit unius viri uxor,
54N||5||10||299990	in operibus bonis testimonium habens, si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est.
54N||5||11||300000	Adolescentiores autem viduas devita : cum enim luxuriatæ fuerint in Christo, nubere volunt :
54N||5||12||300010	habentes damnationem, quia primam fidem irritam fecerunt ;
54N||5||13||300020	simul autem et otiosæ discunt circuire domos : non solum otiosæ, sed et verbosæ, et curiosæ, loquentes quæ non oportet.
54N||5||14||300030	Volo ergo juniores nubere, filios procreare, matresfamilias esse, nullam occasionem dare adversario maledicti gratia.
54N||5||15||300040	Jam enim quædam conversæ sunt retro Satanam.
54N||5||16||300050	Si quis fidelis habet viduas, subministret illis, et non gravetur ecclesia : ut iis quæ vere viduæ sunt, sufficiat.
54N||5||17||300060	Qui bene præsunt presbyteri, duplici honore digni habeantur : maxime qui laborant in verbo et doctrina.
54N||5||18||300070	Dicit enim Scriptura : Non alligabis os bovi trituranti. Et : Dignus est operarius mercede sua.
54N||5||19||300080	Adversus presbyterum accusationem noli recipere, nisi sub duobus aut tribus testibus.
54N||5||20||300090	Peccantes coram omnibus argue : ut et ceteri timorem habeant.
54N||5||21||300100	Testor coram Deo et Christo Jesu, et electis angelis, ut hæc custodias sine præjudicio, nihil faciens in alteram partem declinando.
54N||5||22||300110	Manus cito nemini imposueris, neque communicaveris peccatis alienis. Teipsum castum custodi.
54N||5||23||300120	Noli adhuc aquam bibere, sed modico vino utere propter stomachum tuum, et frequentes tuas infirmitates.
54N||5||24||300130	Quorumdam hominum peccata manifesta sunt, præcedentia ad judicium : quosdam autem et subsequuntur.
54N||5||25||300140	Similiter et facta bona, manifesta sunt : et quæ aliter se habent, abscondi non possunt.
54N||6||1||300150	Quicumque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur.
54N||6||2||300160	Qui autem fideles habent dominos, non contemnant, quia fratres sunt : sed magis serviant, quia fideles sunt et dilecti, qui beneficii participes sunt. Hæc doce, et exhortare.
54N||6||3||300170	Si quis aliter docet, et non acquiescit sanis sermonibus Domini nostri Jesu Christi, et ei, quæ secundum pietatem est, doctrinæ :
54N||6||4||300180	superbus est, nihil sciens, sed languens circa quæstiones, et pugnas verborum : ex quibus oriuntur invidiæ, contentiones, blasphemiæ, suspiciones malæ,
54N||6||5||300190	conflictationes hominum mente corruptorum, et qui veritate privati sunt, existimantium quæstum esse pietatem.
54N||6||6||300200	Est autem quæstus magnus pietas cum sufficentia.
54N||6||7||300210	Nihil enim intulimus in hunc mundum : haud dubium quod nec auferre quid possumus.
54N||6||8||300220	Habentes autem alimenta, et quibus tegamur, his contenti simus.
54N||6||9||300230	Nam qui volunt divites fieri, incidunt in tentationem, et in laqueum diaboli, et desideria multa inutilia, et nociva, quæ mergunt homines in interitum et perditionem.
54N||6||10||300240	Radix enim omnium malorum est cupiditas : quam quidam appetentes erraverunt a fide, et inseruerunt se doloribus malis.
54N||6||11||300250	Tu autem, o homo Dei, hæc fuge : sectare vero justitiam, pietatem, fidem, caritatem, patientiam, mansuetudinem.
54N||6||12||300260	Certa bonum certamen fidei, apprehende vitam æternam, in qua vocatus es, et confessus bonam confessionem coram multis testibus.
54N||6||13||300270	Præcipio tibi coram Deo, qui vivificat omnia, et Christo Jesu, qui testimonium reddidit sub Pontio Pilato, bonam confessionem,
54N||6||14||300280	ut serves mandatum sine macula, irreprehensibile usque in adventum Domini nostri Jesu Christi,
54N||6||15||300290	quem suis temporibus ostendet beatus et solus potens, Rex regum, et Dominus dominantium :
54N||6||16||300300	qui solus habet immortalitatem, et lucem inhabitat inaccessibilem : quem nullus hominum vidit, sed nec videre potest : cui honor, et imperium sempiternum. Amen.
54N||6||17||300310	Divitibus hujus sæculi præcipe non sublime sapere, neque sperare in incerto divitiarum, sed in Deo vivo (qui præstat nobis omnia abunde ad fruendum)
54N||6||18||300320	bene agere, divites fieri in bonis operibus, facile tribuere, communicare,
54N||6||19||300330	thesaurizare sibi fundamentum bonum in futurum, ut apprehendant veram vitam.
54N||6||20||300340	O Timothee, depositum custodi, devitans profanas vocum novitates, et oppositiones falsi nominis scientiæ,
54N||6||21||300350	quam quidam promittentes, circa fidem exciderunt. Gratia tecum. Amen.
55N||1||1||300360	Paulus Apostolus Jesu Christi per voluntatem Dei, secundum promissionem vitæ, quæ est in Christo Jesu,
55N||1||2||300370	Timotheo carissimo filio : gratia, misericordia, pax a Deo Patre, et Christo Jesu Domino nostro.
55N||1||3||300380	Gratias ago Deo, cui servio a progenitoribus in conscientia pura, quod sine intermissione habeam tui memoriam in orationibus meis, nocte ac die
55N||1||4||300390	desiderans te videre, memor lacrimarum tuarum, ut gaudio implear,
55N||1||5||300400	recordationem accipiens ejus fidei, quæ est in te non ficta, quæ et habitavit primum in avia tua Loide, et matre tua Eunice, certus sum autem quod et in te.
55N||1||6||300410	Propter quam causam admoneo te ut resuscites gratiam Dei, quæ est in te per impositionem manuum mearum.
55N||1||7||300420	Non enim dedit nobis Deus spiritum timoris : sed virtutis, et dilectionis, et sobrietatis.
55N||1||8||300430	Noli itaque erubescere testimonium Domini nostri, neque me vinctum ejus : sed collabora Evangelio secundum virtutem Dei :
55N||1||9||300440	qui nos liberavit, et vocavit vocatione sua sancta, non secundum opera nostra, sed secundum propositum suum, et gratiam, quæ data est nobis in Christo Jesu ante tempora sæcularia.
55N||1||10||300450	Manifestata est autem nunc per illuminationem Salvatoris nostri Jesu Christi, qui destruxit quidem mortem, illuminavit autem vitam, et incorruptionem per Evangelium :
55N||1||11||300460	in quo positus sum ego prædicator, et Apostolus, et magister gentium.
55N||1||12||300470	Ob quam causam etiam hæc patior, sed non confundor. Scio enim cui credidi, et certus sum quia potens est depositum meum servare in illum diem.
55N||1||13||300480	Formam habe sanorum verborum, quæ a me audisti in fide, et in dilectione in Christo Jesu.
55N||1||14||300490	Bonum depositum custodi per Spiritum Sanctum, qui habitat in nobis.
55N||1||15||300500	Scis hoc, quod aversi sunt a me omnes, qui in Asia sunt, ex quibus est Phigellus, et Hermogenes.
55N||1||16||300510	Det misericordiam Dominus Onesiphori domui : quia sæpe me refrigeravit, et catenam meam non erubuit :
55N||1||17||300520	sed cum Romam venisset, sollicite me quæsivit, et invenit.
55N||1||18||300530	Det illi Dominus invenire misericordiam a Domino in illa die. Et quanta Ephesi ministravit mihi, tu melius nosti.
55N||2||1||300540	Tu ergo fili mi, confortare in gratia, quæ est in Christo Jesu :
55N||2||2||300550	et quæ audisti a me per multos testes, hæc commenda fidelibus hominibus, qui idonei erant et alios docere.
55N||2||3||300560	Labora sicut bonus miles Christi Jesu.
55N||2||4||300570	Nemo militans Deo implicat se negotiis sæcularibus : ut ei placeat, cui se probavit.
55N||2||5||300580	Nam et qui certat in agone, non coronatur nisi legitime certaverit.
55N||2||6||300590	Laborantem agricolam oportet primum de fructibus percipere.
55N||2||7||300600	Intellige quæ dico : dabit enim tibi Dominus in omnibus intellectum.
55N||2||8||300610	Memor esto Dominum Jesum Christum resurrexisse a mortuis ex semine David, secundum Evangelium meum,
55N||2||9||300620	in quo laboro usque ad vincula, quasi male operans : sed verbum Dei non est alligatum.
55N||2||10||300630	Ideo omnia sustineo propter electos, ut et ipsi salutem consequantur, quæ est in Christo Jesu, cum gloria cælesti.
55N||2||11||300640	Fidelis sermo : nam si commortui sumus, et convivemus :
55N||2||12||300650	si sustinebimus, et conregnabimus : si negaverimus, et ille negabit nos :
55N||2||13||300660	si non credimus, ille fidelis permanet, negare seipsum non potest.
55N||2||14||300670	Hæc commone, testificans coram Domino. Noli contendere verbis : ad nihil enim utile est, nisi ad subversionem audientium.
55N||2||15||300680	Sollicite cura teipsum probabilem exhibere Deo, operarium inconfusibilem, recte tractantem verbum veritatis.
55N||2||16||300690	Profana autem et vaniloquia devita : multum enim proficiunt ad impietatem :
55N||2||17||300700	et sermo eorum ut cancer serpit : ex quibus est Hymenæus et Philetus,
55N||2||18||300710	qui a veritate exciderunt, dicentes resurrectionem esse jam factam, et subverterunt quorumdam fidem.
55N||2||19||300720	Sed firmum fundamentum Dei stat, habens signaculum hoc : cognovit Dominus qui sunt ejus, et discedat ab iniquitate omnis qui nominat nomen Domini.
55N||2||20||300730	In magna autem domo non solum sunt vasa aurea, et argentea, sed et lignea, et fictilia : et quædam quidem in honorem, quædam autem in contumeliam.
55N||2||21||300740	Si quis ergo emundaverit se ab istis, erit vas in honorem sanctificatum, et utile Domino ad omne opus bonum paratum.
55N||2||22||300750	Juvenilia autem desideria fuge, sectare vero justitiam, fidem, spem, caritatem, et pacem cum iis qui invocant Dominum de corde puro.
55N||2||23||300760	Stultas autem et sine disciplina quæstiones devita : sciens quia generant lites.
55N||2||24||300770	Servum autem Domini non oportet litigare : sed mansuetum esse ad omnes, docibilem, patientem,
55N||2||25||300780	cum modestia corripientem eos qui resistunt veritati, nequando Deus det illis pœnitentiam ad cognoscendam veritatem,
55N||2||26||300790	et resipiscant a diaboli laqueis, a quo captivi tenentur ad ipsius voluntatem.
55N||3||1||300800	Hoc autem scito, quod in novissimis diebus instabunt tempora periculosa :
55N||3||2||300810	erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti,
55N||3||3||300820	sine affectione, sine pace, criminatores, incontinentes, immites, sine benignitate,
55N||3||4||300830	proditores, protervi, tumidi, et voluptatum amatores magis quam Dei :
55N||3||5||300840	habentes speciem quidem pietatis, virtutem autem ejus abnegantes. Et hos devita :
55N||3||6||300850	ex his enim sunt qui penetrant domos, et captivas ducunt mulierculas oneratas peccatis, quæ ducuntur variis desideriis :
55N||3||7||300860	semper discentes, et numquam ad scientiam veritatis pervenientes.
55N||3||8||300870	Quemadmodum autem Jannes et Mambres restiterunt Moysi : ita et hi resistunt veritati, homines corrupti mente, reprobi circa fidem ;
55N||3||9||300880	sed ultra non proficient : insipientia enim eorum manifesta erit omnibus, sicut et illorum fuit.
55N||3||10||300890	Tu autem assecutus es meam doctrinam, institutionem, propositum, fidem, longanimitatem, dilectionem, patientiam,
55N||3||11||300900	persecutiones, passiones : qualia mihi facta sunt Antiochiæ, Iconii, et Lystris : quales persecutiones sustinui, et ex omnibus eripuit me Dominus.
55N||3||12||300910	Et omnes, qui pie volunt vivere in Christo Jesu, persecutionem patientur.
55N||3||13||300920	Mali autem homines et seductores proficient in pejus, errantes, et in errorem mittentes.
55N||3||14||300930	Tu vero permane in iis quæ didicisti, et credita sunt tibi : sciens a quo didiceris :
55N||3||15||300940	et quia ab infantia sacras litteras nosti, quæ te possunt instruere ad salutem, per fidem quæ est in Christo Jesu.
55N||3||16||300950	Omnis Scriptura divinitus inspirata utilis est ad docendum, ad arguendum, ad corripiendum, et erudiendum in justitia :
55N||3||17||300960	ut perfectus sit homo Dei, ad omne opus bonum instructus.
55N||4||1||300970	Testificor coram Deo, et Jesu Christo, qui judicaturus est vivos et mortuos, per adventum ipsius, et regnum ejus :
55N||4||2||300980	prædica verbum, insta opportune, importune : argue, obsecra, increpa in omni patientia, et doctrina.
55N||4||3||300990	Erit enim tempus, cum sanam doctrinam non sustinebunt, sed ad sua desideria coacervabunt sibi magistros, prurientes auribus,
55N||4||4||301000	et a veritate quidem auditum avertent, ad fabulas autem convertentur.
55N||4||5||301010	Tu vero vigila, in omnibus labora, opus fac evangelistæ, ministerium tuum imple. Sobrius esto.
55N||4||6||301020	Ego enim jam delibor, et tempus resolutionis meæ instat.
55N||4||7||301030	Bonum certamen certavi, cursum consummavi, fidem servavi.
55N||4||8||301040	In reliquo reposita est mihi corona justitiæ, quam reddet mihi Dominus in illa die, justus judex : non solum autem mihi, sed et iis, qui diligunt adventum ejus. Festina ad me venire cito.
55N||4||9||301050	Demas enim me reliquit, diligens hoc sæculum, et abiit Thessalonicam :
55N||4||10||301060	Crescens in Galatiam, Titus in Dalmatiam.
55N||4||11||301070	Lucas est mecum solus. Marcum assume, et adduc tecum : est enim mihi utilis in ministerium.
55N||4||12||301080	Tychicum autem misi Ephesum.
55N||4||13||301090	Penulam, quam reliqui Troade apud Carpum, veniens affer tecum, et libros, maxime autem membranas.
55N||4||14||301100	Alexander ærarius multa mala mihi ostendit : reddet illi Dominus secundum opera ejus :
55N||4||15||301110	quem et tu devita : valde enim restitit verbis nostris.
55N||4||16||301120	In prima mea defensione nemo mihi affuit, sed omnes me dereliquerunt : non illis imputetur.
55N||4||17||301130	Dominus autem mihi astitit, et confortavit me, ut per me prædicatio impleatur, et audiant omnes gentes : et liberatus sum de ore leonis.
55N||4||18||301140	Liberavit me Dominus ab omni opere malo : et salvum faciet in regnum suum cæleste, cui gloria in sæcula sæculorum. Amen.
55N||4||19||301150	Saluta Priscam, et Aquilam, et Onesiphori domum.
55N||4||20||301160	Erastus remansit Corinthi. Trophimum autem reliqui infirmum Mileti.
55N||4||21||301170	Festina ante hiemem venire. Salutant te Eubulus, et Pudens, et Linus, et Claudia, et fratres omnes.
55N||4||22||301180	Dominus Jesus Christus cum spiritu tuo. Gratia vobiscum. Amen.
56N||1||1||301190	Paulus servus Dei, Apostolus autem Jesu Christi secundum fidem electorum Dei, et agnitionem veritatis, quæ secundum pietatem est
56N||1||2||301200	in spem vitæ æternæ, quam promisit qui non mentitur, Deus, ante tempora sæcularia :
56N||1||3||301210	manifestavit autem temporibus suis verbum suum in prædicatione, quæ credita est mihi secundum præceptum Salvatoris nostri Dei :
56N||1||4||301220	Tito dilecto filio secundum communem fidem, gratia, et pax a Deo Patre, et Christo Jesu Salvatore nostro.
56N||1||5||301230	Hujus rei gratia reliqui te Cretæ, ut ea quæ desunt, corrigas, et constituas per civitates presbyteros, sicut et ego disposui tibi,
56N||1||6||301240	si quis sine crimine est, unius uxoris vir, filios habens fideles, non in accusatione luxuriæ, aut non subditos.
56N||1||7||301250	Oportet enim episcopum sine crimine esse, sicut Dei dispensatorem : non superbum, non iracundum, non vinolentum, non percussorem, non turpis lucri cupidum :
56N||1||8||301260	sed hospitalem, benignum, sobrium, justum, sanctum, continentem,
56N||1||9||301270	amplectentem eum, qui secundum doctrinam est, fidelem sermonem : ut potens sit exhortari in doctrina sana, et eos qui contradicunt, arguere.
56N||1||10||301280	Sunt enim multi etiam inobedientes, vaniloqui, et seductores : maxime qui de circumcisione sunt :
56N||1||11||301290	quos oportet redargui : qui universas domos subvertunt, docentes quæ non oportet, turpis lucri gratia.
56N||1||12||301300	Dixit quidam ex illis, proprius ipsorum propheta : Cretenses semper mendaces, malæ bestiæ, ventres pigri.
56N||1||13||301310	Testimonium hoc verum est. Quam ob causam increpa illos dure, ut sani sint in fide,
56N||1||14||301320	non intendentes judaicis fabulis, et mandatis hominum, aversantium se a veritate.
56N||1||15||301330	Omnia munda mundis : coinquinatis autem et infidelibus, nihil est mundum, sed inquinatæ sunt eorum et mens et conscientia.
56N||1||16||301340	Confitentur se nosse Deum, factis autem negant : cum sint abominati, et incredibiles, et ad omne opus bonum reprobi.
56N||2||1||301350	Tu autem loquere quæ decent sanam doctrinam :
56N||2||2||301360	senes ut sobrii sint, pudici, prudentes, sani in fide, in dilectione, in patientia :
56N||2||3||301370	anus similiter in habitu sancto, non criminatrices, non multo vino servientes, bene docentes :
56N||2||4||301380	ut prudentiam doceant adolescentulas, ut viros suos ament, filios suos diligant,
56N||2||5||301390	prudentes, castas, sobrias, domus curam habentes, benignas, subditas viris suis, ut non blasphemetur verbum Dei.
56N||2||6||301400	Juvenes similiter hortare ut sobrii sint.
56N||2||7||301410	In omnibus teipsum præbe exemplum bonorum operum, in doctrina, in integritate, in gravitate,
56N||2||8||301420	verbum sanum, irreprehensibile : ut is qui ex adverso est, vereatur, nihil habens malum dicere de nobis.
56N||2||9||301430	Servos dominis suis subditos esse, in omnibus placentes, non contradicentes,
56N||2||10||301440	non fraudantes, sed in omnibus fidem bonam ostendentes : ut doctrinam Salvatoris nostri Dei ornent in omnibus.
56N||2||11||301450	Apparuit enim gratia Dei Salvatoris nostri omnibus hominibus,
56N||2||12||301460	erudiens nos, ut abnegantes impietatem, et sæcularia desideria, sobrie, et juste, et pie vivamus in hoc sæculo,
56N||2||13||301470	exspectantes beatam spem, et adventum gloriæ magni Dei, et Salvatoris nostri Jesu Christi :
56N||2||14||301480	qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum.
56N||2||15||301490	Hæc loquere, et exhortare, et argue cum omni imperio. Nemo te contemnat.
56N||3||1||301500	Admone illos principibus, et potestatibus subditos esse, dicto obedire, ad omne opus bonum paratos esse :
56N||3||2||301510	neminem blasphemare, non litigiosos esse, sed modestos, omnem ostendentes mansuetudinem ad omnes homines.
56N||3||3||301520	Eramus enim aliquando et nos insipientes, increduli, errantes, servientes desideriis, et voluptatibus variis, in malitia et invidia agentes, odibiles, odientes invicem.
56N||3||4||301530	Cum autem benignitas et humanitas apparuit Salvatoris nostri Dei,
56N||3||5||301540	non ex operibus justitiæ, quæ fecimus nos, sed secundum suam misericordiam salvos nos fecit per lavacrum regenerationis et renovationis Spiritus Sancti,
56N||3||6||301550	quem effudit in nos abunde per Jesum Christum Salvatorem nostrum :
56N||3||7||301560	ut justificati gratia ipsius, hæredes simus secundum spem vitæ æternæ.
56N||3||8||301570	Fidelis sermo est : et de his volo te confirmare : ut curent bonis operibus præesse qui credunt Deo. Hæc sunt bona, et utilia hominibus.
56N||3||9||301580	Stultas autem quæstiones, et genealogias, et contentiones, et pugnas legis devita : sunt enim inutiles, et vanæ.
56N||3||10||301590	Hæreticum hominem post unam et secundam correptionem devita :
56N||3||11||301600	sciens quia subversus est, qui ejusmodi est, et delinquit, cum sit proprio judicio condemnatus.
56N||3||12||301610	Cum misero ad te Artemam, aut Tychicum, festina ad me venire Nicopolim : ibi enim statui hiemare.
56N||3||13||301620	Zenam legisperitum et Apollo sollicite præmitte, ut nihil illis desit.
56N||3||14||301630	Discant autem et nostri bonis operibus præesse ad usus necessarios : ut non sint infructuosi.
56N||3||15||301640	Salutant te qui mecum sunt omnes : saluta eos qui nos amant in fide. Gratia Dei cum omnibus vobis. Amen.
57N||1||1||301650	Paulus vinctus Christi Jesu, et Timotheus frater, Philemoni dilecto, et adjutori nostro,
57N||1||2||301660	et Appiæ sorori carissimæ, et Archippo commilitoni nostro, et ecclesiæ, quæ in domo tua est.
57N||1||3||301670	Gratia vobis, et pax a Deo Patre nostro, et Domino Jesu Christo.
57N||1||4||301680	Gratias ago Deo meo, semper memoriam tui faciens in orationibus meis,
57N||1||5||301690	audiens caritatem tuam, et fidem, quam habes in Domino Jesu, et in omnes sanctos :
57N||1||6||301700	ut communicatio fidei tuæ evidens fiat in agnitione omnis operis boni, quod est in vobis in Christo Jesu.
57N||1||7||301710	Gaudium enim magnum habui, et consolationem in caritate tua : quia viscera sanctorum requieverunt per te, frater.
57N||1||8||301720	Propter quod multam fiduciam habens in Christo Jesu imperandi tibi quod ad rem pertinet :
57N||1||9||301730	propter caritatem magis obsecro, cum sis talis, ut Paulus senex, nunc autem et vinctus Jesu Christi :
57N||1||10||301740	obsecro te pro meo filio, quem genui in vinculis, Onesimo,
57N||1||11||301750	qui tibi aliquando inutilis fuit, nunc autem et mihi et tibi utilis,
57N||1||12||301760	quem remisi tibi. Tu autem illum, ut mea viscera, suscipe :
57N||1||13||301770	quem ego volueram mecum detinere, ut pro te mihi ministraret in vinculis Evangelii :
57N||1||14||301780	sine consilio autem tuo nihil volui facere, uti ne velut ex necessitate bonum tuum esset, sed voluntarium.
57N||1||15||301790	Forsitan enim ideo discessit ad horam a te, ut æternum illum reciperes :
57N||1||16||301800	jam non ut servum, sed pro servo carissimum fratrem, maxime mihi : quanto autem magis tibi et in carne, et in Domino ?
57N||1||17||301810	Si ergo habes me socium, suscipe illum sicut me :
57N||1||18||301820	si autem aliquid nocuit tibi, aut debet, hoc mihi imputa.
57N||1||19||301830	Ego Paulus scripsi mea manu : ego reddam, ut non dicam tibi, quod et teipsum mihi debes :
57N||1||20||301840	ita, frater. Ego te fruar in Domino : refice viscera mea in Domino.
57N||1||21||301850	Confidens in obedientia tua scripsi tibi : sciens quoniam et super id, quod dico, facies.
57N||1||22||301860	Simul autem et para mihi hospitium : nam spero per orationes vestras donari me vobis.
57N||1||23||301870	Salutat te Epaphras concaptivus meus in Christo Jesu,
57N||1||24||301880	Marcus, Aristarchus, Demas, et Lucas, adjutores mei.
57N||1||25||301890	Gratia Domini nostri Jesu Christi cum spiritu vestro. Amen.
58N||1||1||301900	Multifariam, multisque modis olim Deus loquens patribus in prophetis :
58N||1||2||301910	novissime, diebus istis locutus est nobis in Filio, quem constituit hæredem universorum, per quem fecit et sæcula :
58N||1||3||301920	qui cum sit splendor gloriæ, et figura substantiæ ejus, portansque omnia verbo virtutis suæ, purgationem peccatorum faciens, sedet ad dexteram majestatis in excelsis :
58N||1||4||301930	tanto melior angelis effectus, quanto differentius præ illis nomen hæreditavit.
58N||1||5||301940	Cui enim dixit aliquando angelorum : Filius meus es tu, ego hodie genui te ? Et rursum : Ego ero illi in patrem, et ipse erit mihi in filium ?
58N||1||6||301950	Et cum iterum introducit primogenitum in orbem terræ, dicit : Et adorent eum omnes angeli Dei.
58N||1||7||301960	Et ad angelos quidem dicit : Qui facit angelos suos spiritus, et ministros suos flammam ignis.
58N||1||8||301970	Ad Filium autem : Thronus tuus Deus in sæculum sæculi : virga æquitatis, virga regni tui.
58N||1||9||301980	Dilexisti justitiam, et odisti iniquitatem : propterea unxit te Deus, Deus tuus, oleo exultationis præ participibus tuis.
58N||1||10||301990	Et : Tu in principio Domine terram fundasti : et opera manuum tuarum sunt cæli.
58N||1||11||302000	Ipsi peribunt, tu autem permanebis, et omnes ut vestimentum veterascent :
58N||1||12||302010	et velut amictum mutabis eos, et mutabuntur : tu autem idem ipse es, et anni tui non deficient.
58N||1||13||302020	Ad quem autem angelorum dixit aliquando : Sede a dextris meis, quoadusque ponam inimicos tuos scabellum pedum tuorum ?
58N||1||14||302030	Nonne omnes sunt administratorii spiritus, in ministerium missi propter eos, qui hæreditatem capient salutis ?
58N||2||1||302040	Propterea abundantius oportet observare nos ea quæ audivimus, ne forte pereffluamus.
58N||2||2||302050	Si enim qui per angelos dictus est sermo, factus est firmus, et omnis prævaricatio, et inobedientia accepit justam mercedis retributionem :
58N||2||3||302060	quomodo nos effugiemus si tantam neglexerimus salutem ? quæ cum initium accepisset enarrari per Dominum ab eis, qui audierunt, in nos confirmata est,
58N||2||4||302070	contestante Deo signis et portentis, et variis virtutibus, et Spiritus Sancti distributionibus secundum suam voluntatem.
58N||2||5||302080	Non enim angelis subjecit Deus orbem terræ futurum, de quo loquimur.
58N||2||6||302090	Testatus est autem in quodam loco quis, dicens : Quid est homo quod memor es ejus, aut filius hominis quoniam visitas eum ?
58N||2||7||302100	Minuisti eum paulo minus ab angelis : gloria et honore coronasti eum : et constituisti eum super opera manuum tuarum.
58N||2||8||302110	Omnia subjecisti sub pedibus ejus. In eo enim quod omnia ei subjecit, nihil dimisit non subjectum ei. Nunc autem necdum videmus omnia subjecta ei.
58N||2||9||302120	Eum autem, qui modico quam angeli minoratus est, videmus Jesum propter passionem mortis, gloria et honore coronatum : ut, gratia Dei, pro omnibus gustaret mortem.
58N||2||10||302130	Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare.
58N||2||11||302140	Qui enim sanctificat, et qui sanctificantur, ex uno omnes. Propter quam causam non confunditur fratres eos vocare, dicens :
58N||2||12||302150	Nuntiabo nomen tuum fratribus meis : in medio ecclesiæ laudabo te.
58N||2||13||302160	Et iterum : Ego ero fidens in eum. Et iterum : Ecce ego, et pueri mei, quos dedit mihi Deus.
58N||2||14||302170	Quia ergo pueri communicaverunt carni, et sanguini, et ipse similiter participavit eisdem : ut per mortem destrueret eum qui habebat mortis imperium, id est, diabolum :
58N||2||15||302180	et liberaret eos qui timore mortis per totam vitam obnoxii erant servituti.
58N||2||16||302190	Nusquam enim angelos apprehendit, sed semen Abrahæ apprehendit.
58N||2||17||302200	Unde debuit per omnia fratribus similari, ut misericors fieret, et fidelis pontifex ad Deum, ut repropitiaret delicta populi.
58N||2||18||302210	In eo enim, in quo passus est ipse et tentatus, potens est et eis, qui tentantur, auxiliari.
58N||3||1||302220	Unde, fratres sancti, vocationis cælestis participes, considerate Apostolum, et pontificem confessionis nostræ Jesum :
58N||3||2||302230	qui fidelis est ei, qui fecit illum, sicut et Moyses in omni domo ejus.
58N||3||3||302240	Amplioris enim gloriæ iste præ Moyse dignus est habitus, quanto ampliorem honorem habet domus, qui fabricavit illam.
58N||3||4||302250	Omnis namque domus fabricatur ab aliquo : qui autem omnia creavit, Deus est.
58N||3||5||302260	Et Moyses quidem fidelis erat in tota domo ejus tamquam famulus, in testimonium eorum, quæ dicenda erant :
58N||3||6||302270	Christus vero tamquam filius in domo sua : quæ domus sumus nos, si fiduciam, et gloriam spei usque ad finem, firmam retineamus.
58N||3||7||302280	Quapropter sicut dicit Spiritus Sanctus : Hodie si vocem ejus audieritis,
58N||3||8||302290	nolite obdurare corda vestra, sicut in exacerbatione secundum diem tentationis in deserto,
58N||3||9||302300	ubi tentaverunt me patres vestri : probaverunt, et viderunt opera mea
58N||3||10||302310	quadraginta annis : propter quod infensus fui generationi huic, et dixi : Semper errant corde. Ipsi autem non cognoverunt vias meas,
58N||3||11||302320	sicut juravi in ira mea : Si introibunt in requiem meam.
58N||3||12||302330	Videte fratres, ne forte sit in aliquo vestrum cor malum incredulitatis, discedendi a Deo vivo :
58N||3||13||302340	sed adhortamini vosmetipsos per singulos dies, donec hodie cognominatur, ut non obduretur quis ex vobis fallacia peccati.
58N||3||14||302350	Participes enim Christi effecti sumus, si tamen initium substantiæ ejus usque ad finem firmum retineamus.
58N||3||15||302360	Dum dicitur : Hodie si vocem ejus audieritis, nolite obdurare corda vestra, quemadmodum in illa exacerbatione.
58N||3||16||302370	Quidam enim audientes exacerbaverunt : sed non universi qui profecti sunt ex Ægypto per Moysen.
58N||3||17||302380	Quibus autem infensus est quadraginta annis ? nonne illis qui peccaverunt, quorum cadavera prostrata sunt in deserto ?
58N||3||18||302390	Quibus autem juravit non introire in requiem ipsius, nisi illis qui increduli fuerunt ?
58N||3||19||302400	Et videmus, quia non potuerunt introire propter incredulitatem.
58N||4||1||302410	Timeamus ergo ne forte relicta pollicitatione introëundi in requiem ejus, existimetur aliquis ex vobis deesse.
58N||4||2||302420	Etenim et nobis nuntiatum est, quemadmodum et illis : sed non profuit illis sermo auditus, non admistus fidei ex iis quæ audierunt.
58N||4||3||302430	Ingrediemur enim in requiem, qui credidimus : quemadmodum dixit : Sicut juravi in ira mea : Si introibunt in requiem meam : et quidem operibus ab institutione mundi perfectis.
58N||4||4||302440	Dixit enim in quodam loco de die septima sic : Et requievit Deus die septima ab omnibus operibus suis.
58N||4||5||302450	Et in isto rursum : Si introibunt in requiem meam.
58N||4||6||302460	Quoniam ergo superest introire quosdam in illam, et ii, quibus prioribus annuntiatum est, non introierunt propter incredulitatem :
58N||4||7||302470	iterum terminat diem quemdam, Hodie, in David dicendo, post tantum temporis, sicut supra dictum est : Hodie si vocem ejus audieritis, nolite obdurare corda vestra.
58N||4||8||302480	Nam si eis Jesus requiem præstitisset, numquam de alia loqueretur, posthac, die.
58N||4||9||302490	Itaque relinquitur sabbatismus populo Dei.
58N||4||10||302500	Qui enim ingressus est in requiem ejus, etiam ipse requievit ab operibus suis, sicut a suis Deus.
58N||4||11||302510	Festinemus ergo ingredi in illam requiem : ut ne in idipsum quis incidat incredulitatis exemplum.
58N||4||12||302520	Vivus est enim sermo Dei, et efficax et penetrabilior omni gladio ancipiti : et pertingens usque ad divisionem animæ ac spiritus : compagum quoque ac medullarum, et discretor cogitationum et intentionum cordis.
58N||4||13||302530	Et non est ulla creatura invisibilis in conspectu ejus : omnia autem nuda et aperta sunt oculis ejus, ad quem nobis sermo.
58N||4||14||302540	Habentes ergo pontificem magnum qui penetravit cælos, Jesum Filium Dei, teneamus confessionem.
58N||4||15||302550	Non enim habemus pontificem qui non possit compati infirmitatibus nostris : tentatum autem per omnia pro similitudine absque peccato.
58N||4||16||302560	Adeamus ergo cum fiducia ad thronum gratiæ : ut misericordiam consequamur, et gratiam inveniamus in auxilio opportuno.
58N||5||1||302570	Omnis namque pontifex ex hominibus assumptus, pro hominibus constituitur in iis quæ sunt ad Deum, ut offerat dona, et sacrificia pro peccatis :
58N||5||2||302580	qui condolere possit iis qui ignorant et errant : quoniam et ipse circumdatus est infirmitate :
58N||5||3||302590	et propterea debet, quemadmodum pro populo, ita etiam et pro semetipso offerre pro peccatis.
58N||5||4||302600	Nec quisquam sumit sibi honorem, sed qui vocatur a Deo, tamquam Aaron.
58N||5||5||302610	Sic et Christus non semetipsum clarificavit ut pontifex fieret : sed qui locutus est ad eum : Filius meus es tu, ego hodie genui te.
58N||5||6||302620	Quemadmodum et in alio loco dicit : Tu es sacerdos in æternum, secundum ordinem Melchisedech.
58N||5||7||302630	Qui in diebus carnis suæ preces, supplicationesque ad eum qui possit illum salvum facere a morte cum clamore valido, et lacrimis offerens, exauditus est pro sua reverentia.
58N||5||8||302640	Et quidem cum esset Filius Dei, didicit ex iis, quæ passus est, obedientiam :
58N||5||9||302650	et consummatus, factus est omnibus obtemperantibus sibi, causa salutis æternæ,
58N||5||10||302660	appellatus a Deo pontifex juxta ordinem Melchisedech.
58N||5||11||302670	De quo nobis grandis sermo, et ininterpretabilis ad dicendum : quoniam imbecilles facti estis ad audiendum.
58N||5||12||302680	Etenim cum deberetis magistri esse propter tempus, rursum indigetis ut vos doceamini quæ sint elementa exordii sermonum Dei : et facti estis quibus lacte opus sit, non solido cibo.
58N||5||13||302690	Omnis enim, qui lactis est particeps, expers est sermonis justitiæ : parvulus enim est.
58N||5||14||302700	Perfectorum autem est solidus cibus : eorum, qui pro consuetudine exercitatos habent sensus ad discretionem boni ac mali.
58N||6||1||302710	Quapropter intermittentes inchoationis Christi sermonem, ad perfectiora feramur, non rursum jacientes fundamentum pœnitentiæ ab operibus mortuis, et fidei ad Deum,
58N||6||2||302720	baptismatum doctrinæ, impositionis quoque manuum, ac resurrectionis mortuorum, et judicii æterni.
58N||6||3||302730	Et hoc faciemus, si quidem permiserit Deus.
58N||6||4||302740	Impossibile est enim eos qui semel sunt illuminati, gustaverunt etiam donum cæleste, et participes facti sunt Spiritus Sancti,
58N||6||5||302750	gustaverunt nihilominus bonum Dei verbum, virtutesque sæculi venturi,
58N||6||6||302760	et prolapsi sunt ; rursus renovari ad pœnitentiam, rursum crucifigentes sibimetipsis Filium Dei, et ostentui habentes.
58N||6||7||302770	Terra enim sæpe venientem super se bibens imbrem, et generans herbam opportunam illis, a quibus colitur, accipit benedictionem a Deo :
58N||6||8||302780	proferens autem spinas ac tribulos, reproba est, et maledicto proxima : cujus consummatio in combustionem.
58N||6||9||302790	Confidimus autem de vobis dilectissimi meliora, et viciniora saluti : tametsi ita loquimur.
58N||6||10||302800	Non enim injustus Deus, ut obliviscatur operis vestri, et dilectionis, quam ostendistis in nomine ipsius, qui ministrastis sanctis, et ministratis.
58N||6||11||302810	Cupimus autem unumquemque vestrum eamdem ostentare sollicitudinem ad expletionem spei usque in finem :
58N||6||12||302820	ut non segnes efficiamini, verum imitatores eorum, qui fide, et patientia hæreditabunt promissiones.
58N||6||13||302830	Abrahæ namque promittens Deus, quoniam neminem habuit, per quem juraret, majorem, juravit per semetipsum,
58N||6||14||302840	dicens : Nisi benedicens benedicam te, et multiplicans multiplicabo te.
58N||6||15||302850	Et sic longanimiter ferens, adeptus est repromissionem.
58N||6||16||302860	Homines enim per majorem sui jurant : et omnis controversiæ eorum finis, ad confirmationem, est juramentum.
58N||6||17||302870	In quo abundantius volens Deus ostendere pollicitationis hæredibus, immobilitatem consilii sui, interposuit jusjurandum :
58N||6||18||302880	ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem,
58N||6||19||302890	quam sicut anchoram habemus animæ tutam ac firmam, et incedentem usque ad interiora velaminis,
58N||6||20||302900	ubi præcursor pro nobis introivit Jesus, secundum ordinem Melchisedech pontifex factus in æternum.
58N||7||1||302910	Hic enim Melchisedech, rex Salem, sacerdos Dei summi, qui obviavit Abrahæ regresso a cæde regum, et benedixit ei :
58N||7||2||302920	cui et decimas omnium divisit Abraham : primum quidem qui interpretatur rex justitiæ : deinde autem et rex Salem, quod est, rex pacis,
58N||7||3||302930	sine patre, sine matre, sine genealogia, neque initium dierum, neque finem vitæ habens, assimilatus autem Filio Dei, manet sacerdos in perpetuum.
58N||7||4||302940	Intuemini autem quantus sit hic, cui et decimas dedit de præcipuis Abraham patriarcha.
58N||7||5||302950	Et quidem de filiis Levi sacerdotium accipientes, mandatum habent decimas sumere a populo secundum legem, id est, a fratribus suis : quamquam et ipsi exierint de lumbis Abrahæ.
58N||7||6||302960	Cujus autem generatio non annumeratur in eis, decimas sumpsit ab Abraham, et hunc, qui habebat repromissiones, benedixit.
58N||7||7||302970	Sine ulla autem contradictione, quod minus est, a meliore benedicitur.
58N||7||8||302980	Et hic quidem, decimas morientes homines accipiunt : ibi autem contestatur, quia vivit.
58N||7||9||302990	Et (ut ita dictum sit) per Abraham, et Levi, qui decimas accepit, decimatus est :
58N||7||10||303000	adhuc enim in lumbis patris erat, quando obviavit ei Melchisedech.
58N||7||11||303010	Si ergo consummatio per sacerdotium Leviticum erat (populus enim sub ipso legem accepit) quid adhuc necessarium fuit secundum ordinem Melchisedech, alium surgere sacerdotem, et non secundum ordinem Aaron dici ?
58N||7||12||303020	Translato enim sacerdotio, necesse erat ut et legis translatio fiat.
58N||7||13||303030	In quo enim hæc dicuntur, de alia tribu est, de qua nullus altari præsto fuit.
58N||7||14||303040	Manifestum est enim quod ex Juda ortus sit Dominus noster : in qua tribu nihil de sacerdotibus Moyses locutus est.
58N||7||15||303050	Et amplius adhuc manifestum est : si secundum similitudinem Melchisedech exsurgat alius sacerdos,
58N||7||16||303060	qui non secundum legem mandati carnalis factus est, sed secundum virtutem vitæ insolubilis.
58N||7||17||303070	Contestatur enim : Quoniam tu es sacerdos in æternum, secundum ordinem Melchisedech.
58N||7||18||303080	Reprobatio quidem fit præcedentis mandati, propter infirmitatem ejus, et inutilitatem :
58N||7||19||303090	nihil enim ad perfectum adduxit lex : introductio vero melioris spei, per quam proximamus ad Deum.
58N||7||20||303100	Et quantum est non sine jurejurando (alii quidem sine jurejurando sacerdotes facti sunt,
58N||7||21||303110	hic autem cum jurejurando per eum, qui dixit ad illum : Juravit Dominus, et non pœnitebit eum : tu es sacerdos in æternum) :
58N||7||22||303120	in tantum melioris testamenti sponsor factus est Jesus.
58N||7||23||303130	Et alii quidem plures facti sunt sacerdotes, idcirco quod morte prohiberentur permanere :
58N||7||24||303140	hic autem eo quod maneat in æternum, sempiternum habet sacerdotium.
58N||7||25||303150	Unde et salvare in perpetuum potest accedentes per semetipsum ad Deum : semper vivens ad interpellandum pro nobis.
58N||7||26||303160	Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior cælis factus :
58N||7||27||303170	qui non habet necessitatem quotidie, quemadmodum sacerdotes, prius pro suis delictis hostias offerre, deinde pro populi : hoc enim fecit semel, seipsum offerendo.
58N||7||28||303180	Lex enim homines constituit sacerdotes infirmitatem habentes : sermo autem jurisjurandi, qui post legem est, Filium in æternum perfectum.
58N||8||1||303190	Capitulum autem super ea quæ dicuntur : Talem habemus pontificem, qui consedit in dextera sedis magnitudinis in cælis,
58N||8||2||303200	sanctorum minister, et tabernaculi veri, quod fixit Dominus, et non homo.
58N||8||3||303210	Omnis enim pontifex ad offerendum munera, et hostias constituitur : unde necesse est et hunc habere aliquid, quod offerat.
58N||8||4||303220	Si ergo esset super terram, nec esset sacerdos : cum essent qui offerent secundum legem munera,
58N||8||5||303230	qui exemplari, et umbræ deserviunt cælestium. Sicut responsum est Moysi, cum consummaret tabernaculum : Vide (inquit) omnia facito secundum exemplar, quod tibi ostensum est in monte.
58N||8||6||303240	Nunc autem melius sortitus est ministerium, quanto et melioris testamenti mediator est, quod in melioribus repromissionibus sancitum est.
58N||8||7||303250	Nam si illud prius culpa vacasset, non utique secundi locus inquireretur.
58N||8||8||303260	Vituperans enim eos dicit : Ecce dies venient, dicit Dominus : et consummabo super domum Israël, et super domum Juda, testamentum novum,
58N||8||9||303270	non secundum testamentum quod feci patribus eorum in die qua apprehendi manum eorum ut educerem illos de terra Ægypti : quoniam ipsi non permanserunt in testamento meo : et ego neglexi eos, dicit Dominus.
58N||8||10||303280	Quia hoc est testamentum quod disponam domui Israël post dies illos, dicit Dominus : dando leges meas in mentem eorum, et in corde eorum superscribam eas : et ero eis in Deum, et ipsi erunt mihi in populum :
58N||8||11||303290	et non docebit unusquisque proximum suum, et unusquisque fratrem suum, dicens : Cognosce Dominum : quoniam omnes scient me a minore usque ad majorem eorum :
58N||8||12||303300	quia propitius ero iniquitatibus eorum, et peccatorum eorum jam non memorabor.
58N||8||13||303310	Dicendo autem novum : veteravit prius. Quod autem antiquatur, et senescit, prope interitum est.
58N||9||1||303320	Habuit quidem et prius justificationes culturæ, et Sanctum sæculare.
58N||9||2||303330	Tabernaculum enim factum est primum, in quo erant candelabra, et mensa, et propositio panum, quæ dicitur Sancta.
58N||9||3||303340	Post velamentum autem secundum, tabernaculum, quod dicitur Sancta sanctorum :
58N||9||4||303350	aureum habens thuribulum, et arcam testamenti circumtectam ex omni parte auro, in qua urna aurea habens manna, et virga Aaron, quæ fronduerat, et tabulæ testamenti,
58N||9||5||303360	superque eam erant cherubim gloriæ obumbrantia propitiatorium : de quibus non est modo dicendum per singula.
58N||9||6||303370	His vero ita compositis, in priori quidem tabernaculo semper introibant sacerdotes, sacrificiorum officia consummantes :
58N||9||7||303380	in secundo autem semel in anno solus pontifex non sine sanguine, quem offert pro sua et populi ignorantia :
58N||9||8||303390	hoc significante Spiritu Sancto, nondum propalatam esse sanctorum viam, adhuc priore tabernaculo habente statum :
58N||9||9||303400	quæ parabola est temporis instantis : juxta quam munera, et hostiæ offeruntur, quæ non possunt juxta conscientiam perfectum facere servientem, solummodo in cibis, et in potibus,
58N||9||10||303410	et variis baptismatibus, et justitiis carnis usque ad tempus correctionis impositis.
58N||9||11||303420	Christus autem assistens pontifex futurorum bonorum, per amplius et perfectius tabernaculum, non manufactum, id est, non hujus creationis :
58N||9||12||303430	neque per sanguinem hircorum aut vitulorum, sed per proprium sanguinem introivit semel in Sancta, æterna redemptione inventa.
58N||9||13||303440	Si enim sanguis hircorum et taurorum, et cinis vitulæ aspersus inquinatos sanctificat ad emundationem carnis :
58N||9||14||303450	quanto magis sanguis Christi, qui per Spiritum Sanctum semetipsum obtulit immaculatum Deo, emundabit conscientiam nostram ab operibus mortuis, ad serviendum Deo viventi ?
58N||9||15||303460	Et ideo novi testamenti mediator est : ut morte intercedente, in redemptionem earum prævaricationum, quæ erant sub priori testamento, repromissionem accipiant qui vocati sunt æternæ hæreditatis.
58N||9||16||303470	Ubi enim testamentum est, mors necesse est intercedat testatoris.
58N||9||17||303480	Testamentum enim in mortuis confirmatum est : alioquin nondum valet, dum vivit qui testatus est.
58N||9||18||303490	Unde nec primum quidem sine sanguine dedicatum est.
58N||9||19||303500	Lecto enim omni mandato legis a Moyse universo populo, accipiens sanguinem vitulorum et hircorum cum aqua, et lana coccinea, et hyssopo, ipsum quoque librum, et omnem populum aspersit,
58N||9||20||303510	dicens : Hic sanguis testamenti, quod mandavit ad vos Deus.
58N||9||21||303520	Etiam tabernaculum et omnia vasa ministerii sanguine similiter aspersit.
58N||9||22||303530	Et omnia pene in sanguine secundum legem mundantur : et sine sanguinis effusione non fit remissio.
58N||9||23||303540	Necesse est ergo exemplaria quidem cælestium his mundari : ipsa autem cælestia melioribus hostiis quam istis.
58N||9||24||303550	Non enim in manufacta Sancta Jesus introivit exemplaria verorum : sed in ipsum cælum, ut appareat nunc vultui Dei pro nobis :
58N||9||25||303560	neque ut sæpe offerat semetipsum, quemadmodum pontifex intrat in Sancta per singulos annos in sanguine alieno :
58N||9||26||303570	alioquin oportebat eum frequenter pati ab origine mundi : nunc autem semel in consummatione sæculorum, ad destitutionem peccati, per hostiam suam apparuit.
58N||9||27||303580	Et quemadmodum statutum est hominibus semel mori, post hoc autem judicium :
58N||9||28||303590	sic et Christus semel oblatus est ad multorum exhaurienda peccata : secundo sine peccato apparebit exspectantibus se, in salutem.
58N||10||1||303600	Umbram enim habens lex futurorum bonorum, non ipsam imaginem rerum : per singulos annos, eisdem ipsis hostiis quas offerunt indesinenter, numquam potest accedentes perfectos facere :
58N||10||2||303610	alioquin cessassent offerri : ideo quod nullam haberent ultra conscientiam peccati, cultores semel mundati :
58N||10||3||303620	sed in ipsis commemoratio peccatorum per singulos annos fit.
58N||10||4||303630	Impossibile enim est sanguine taurorum et hircorum auferri peccata.
58N||10||5||303640	Ideo ingrediens mundum dicit : Hostiam et oblationem noluisti : corpus autem aptasti mihi :
58N||10||6||303650	holocautomata pro peccato non tibi placuerunt.
58N||10||7||303660	Tunc dixi : Ecce venio : in capite libri scriptum est de me : Ut faciam, Deus, voluntatem tuam.
58N||10||8||303670	Superius dicens : Quia hostias, et oblationes, et holocautomata pro peccato noluisti, nec placita sunt tibi, quæ secundum legem offeruntur,
58N||10||9||303680	tunc dixi : Ecce venio, ut faciam, Deus, voluntatem tuam : aufert primum, ut sequens statuat.
58N||10||10||303690	In qua voluntate sanctificati sumus per oblationem corporis Jesu Christi semel.
58N||10||11||303700	Et omnis quidem sacerdos præsto est quotidie ministrans, et easdem sæpe offerens hostias, quæ numquam possunt auferre peccata :
58N||10||12||303710	hic autem unam pro peccatis offerens hostiam, in sempiternum sedet in dextera Dei,
58N||10||13||303720	de cetero exspectans donec ponantur inimici ejus scabellum pedum ejus.
58N||10||14||303730	Una enim oblatione, consummavit in sempiternum sanctificatos.
58N||10||15||303740	Contestatur autem nos et Spiritus Sanctus. Postquam enim dixit :
58N||10||16||303750	Hoc autem testamentum, quod testabor ad illos post dies illos, dicit Dominus, dando leges meas in cordibus eorum, et in mentibus eorum superscribam eas :
58N||10||17||303760	et peccatorum, et iniquitatum eorum jam non recordabor amplius.
58N||10||18||303770	Ubi autem horum remissio : jam non est oblatio pro peccato.
58N||10||19||303780	Habentes itaque, fratres, fiduciam in introitu sanctorum in sanguine Christi,
58N||10||20||303790	quam initiavit nobis viam novam, et viventem per velamen, id est, carnem suam,
58N||10||21||303800	et sacerdotem magnum super domum Dei :
58N||10||22||303810	accedamus cum vero corde in plenitudine fidei, aspersi corda a conscientia mala, et abluti corpus aqua munda,
58N||10||23||303820	teneamus spei nostræ confessionem indeclinabilem (fidelis enim est qui repromisit),
58N||10||24||303830	et consideremus invicem in provocationem caritatis, et bonorum operum :
58N||10||25||303840	non deserentes collectionem nostram, sicut consuetudinis est quibusdam, sed consolantes, et tanto magis quanto videritis appropinquantem diem.
58N||10||26||303850	Voluntarie enim peccantibus nobis post acceptam notitiam veritatis, jam non relinquitur pro peccatis hostia,
58N||10||27||303860	terribilis autem quædam exspectatio judicii, et ignis æmulatio, quæ consumptura est adversarios.
58N||10||28||303870	Irritam quis faciens legem Moysi, sine ulla miseratione duobus vel tribus testibus moritur :
58N||10||29||303880	quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiæ contumeliam fecerit ?
58N||10||30||303890	Scimus enim qui dixit : Mihi vindicta, et ego retribuam. Et iterum : Quia judicabit Dominus populum suum.
58N||10||31||303900	Horrendum est incidere in manus Dei viventis.
58N||10||32||303910	Rememoramini autem pristinos dies, in quibus illuminati, magnum certamen sustinuistis passionum :
58N||10||33||303920	et in altero quidem opprobriis et tribulationibus spectaculum facti : in altero autem socii taliter conversantium effecti.
58N||10||34||303930	Nam et vinctis compassi estis, et rapinam bonorum vestrorum cum gaudio suscepistis, cognoscentes vos habere meliorem et manentem substantiam.
58N||10||35||303940	Nolite itaque amittere confidentiam vestram, quæ magnam habet remunerationem.
58N||10||36||303950	Patientia enim vobis necessaria est : ut voluntatem Dei facientes, reportetis promissionem.
58N||10||37||303960	Adhuc enim modicum aliquantulum, qui venturus est, veniet, et non tardabit.
58N||10||38||303970	Justus autem meus ex fide vivit : quod si subtraxerit se, non placebit animæ meæ.
58N||10||39||303980	Nos autem non sumus subtractionis filii in perditionem, sed fidei in acquisitionem animæ.
58N||11||1||303990	Est autem fides sperandarum substantia rerum, argumentum non apparentium.
58N||11||2||304000	In hac enim testimonium consecuti sunt senes.
58N||11||3||304010	Fide intelligimus aptata esse sæcula verbo Dei : ut ex invisibilibus visibilia fierent.
58N||11||4||304020	Fide plurimam hostiam Abel, quam Cain, obtulit Deo, per quam testimonium consecutus est esse justus, testimonium perhibente muneribus ejus Deo, et per illam defunctus adhuc loquitur.
58N||11||5||304030	Fide Henoch translatus est ne videret mortem, et non inveniebatur, quia transtulit illum Deus : ante translationem enim testimonium habuit placuisse Deo.
58N||11||6||304040	Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit.
58N||11||7||304050	Fide Noë responso accepto de iis quæ adhuc non videbantur, metuens aptavit arcam in salutem domus suæ, per quam damnavit mundum : et justitiæ, quæ per fidem est, hæres est institutus.
58N||11||8||304060	Fide qui vocatur Abraham obedivit in locum exire, quem accepturus erat in hæreditatem : et exiit, nesciens quo iret.
58N||11||9||304070	Fide demoratus est in terra repromissionis, tamquam in aliena, in casulis habitando cum Isaac et Jacob cohæredibus repromissionis ejusdem.
58N||11||10||304080	Exspectabat enim fundamenta habentem civitatem : cujus artifex et conditor Deus.
58N||11||11||304090	Fide et ipsa Sara sterilis virtutem in conceptionem seminis accepit, etiam præter tempus ætatis : quoniam fidelem credidit esse eum qui repromiserat.
58N||11||12||304100	Propter quod et ab uno orti sunt (et hoc emortuo) tamquam sidera cæli in multitudinem, et sicut arena, quæ est ad oram maris, innumerabilis.
58N||11||13||304110	Juxta fidem defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram.
58N||11||14||304120	Qui enim hæc dicunt, significant se patriam inquirere.
58N||11||15||304130	Et si quidem ipsius meminissent de qua exierunt, habebant utique tempus revertendi :
58N||11||16||304140	nunc autem meliorem appetunt, id est, cælestem. Ideo non confunditur Deus vocari Deus eorum : paravit enim illis civitatem.
58N||11||17||304150	Fide obtulit Abraham Isaac, cum tentaretur, et unigenitum offerebat, qui susceperat repromissiones :
58N||11||18||304160	ad quem dictum est : Quia in Isaac vocabitur tibi semen :
58N||11||19||304170	arbitrans quia et a mortuis suscitare potens est Deus : unde eum et in parabolam accepit.
58N||11||20||304180	Fide et de futuris benedixit Isaac Jacob et Esau.
58N||11||21||304190	Fide Jacob, moriens, singulos filiorum Joseph benedixit : et adoravit fastigium virgæ ejus.
58N||11||22||304200	Fide Joseph, moriens, de profectione filiorum Israël memoratus est, et de ossibus suis mandavit.
58N||11||23||304210	Fide Moyses, natus, occultatus est mensibus tribus a parentibus suis, eo quod vidissent elegantem infantem, et non timuerunt regis edictum.
58N||11||24||304220	Fide Moyses grandis factus negavit se esse filium filiæ Pharaonis,
58N||11||25||304230	magis eligens affligi cum populo Dei, quam temporalis peccati habere jucunditatem,
58N||11||26||304240	majores divitias æstimans thesauro Ægyptiorum, improperium Christi : aspiciebat enim in remunerationem.
58N||11||27||304250	Fide reliquit Ægyptum, non veritus animositatem regis : invisibilem enim tamquam videns sustinuit.
58N||11||28||304260	Fide celebravit Pascha, et sanguinis effusionem : ne qui vastabat primitiva, tangeret eos.
58N||11||29||304270	Fide transierunt mare Rubrum tamquam per aridam terram : quod experti Ægyptii, devorati sunt.
58N||11||30||304280	Fide muri Jericho corruerunt, circuitu dierum septem.
58N||11||31||304290	Fide Rahab meretrix non periit cum incredulis, excipiens exploratores cum pace.
58N||11||32||304300	Et quid adhuc dicam ? deficiet enim me tempus enarrantem de Gedeon, Barac, Samson, Jephte, David, Samuel, et prophetis :
58N||11||33||304310	qui per fidem vicerunt regna, operati sunt justitiam, adepti sunt repromissiones, obturaverunt ora leonum,
58N||11||34||304320	extinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum :
58N||11||35||304330	acceperunt mulieres de resurrectione mortuos suos : alii autem distenti sunt non suscipientes redemptionem ut meliorem invenirent resurrectionem.
58N||11||36||304340	Alii vero ludibria, et verbera experti, insuper et vincula, et carceres :
58N||11||37||304350	lapidati sunt, secti sunt, tentati sunt, in occisione gladii mortui sunt, circuierunt in melotis, in pellibus caprinis, egentes, angustiati, afflicti :
58N||11||38||304360	quibus dignus non erat mundus : in solitudinibus errantes, in montibus, in speluncis, et in cavernis terræ.
58N||11||39||304370	Et hi omnes testimonio fidei probati, non acceperunt repromissionem,
58N||11||40||304380	Deo pro nobis melius aliquid providente, ut non sine nobis consummarentur.
58N||12||1||304390	Ideoque et nos tantam habentes impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen :
58N||12||2||304400	aspicientes in auctorem fidei, et consummatorem Jesum, qui proposito sibi gaudio sustinuit crucem, confusione contempta, atque in dextera sedis Dei sedet.
58N||12||3||304410	Recogitate enim eum qui talem sustinuit a peccatoribus adversum semetipsum contradictionem : ut ne fatigemini, animis vestris deficientes.
58N||12||4||304420	Nondum enim usque ad sanguinem restitistis, adversus peccatum repugnantes :
58N||12||5||304430	et obliti estis consolationis, quæ vobis tamquam filiis loquitur, dicens : Fili mi, noli negligere disciplinam Domini : neque fatigeris dum ab eo argueris.
58N||12||6||304440	Quem enim diligit Dominus, castigat : flagellat autem omnem filium, quem recipit.
58N||12||7||304450	In disciplina perseverate. Tamquam filiis vobis offert se Deus : quis enim filius, quem non corripit pater ?
58N||12||8||304460	quod si extra disciplinam estis, cujus participes facti sunt omnes : ergo adulteri, et non filii estis.
58N||12||9||304470	Deinde patres quidem carnis nostræ, eruditores habuimus, et reverebamur eos, non multo magis obtemperabimus Patri spirituum, et vivemus ?
58N||12||10||304480	Et illi quidem in tempore paucorum dierum, secundum voluntatem suam erudiebant nos : hic autem ad id quod utile est in recipiendo sanctificationem ejus.
58N||12||11||304490	Omnis autem disciplina in præsenti quidem videtur non esse gaudii, sed mœroris : postea autem fructum pacatissimum exercitatis per eam, reddet justitiæ.
58N||12||12||304500	Propter quod remissas manus, et soluta genua erigite,
58N||12||13||304510	et gressus rectos facite pedibus vestris : ut non claudicans quis erret, magis autem sanetur.
58N||12||14||304520	Pacem sequimini cum omnibus, et sanctimoniam, sine qua nemo videbit Deum :
58N||12||15||304530	contemplantes nequis desit gratiæ Dei : ne qua radix amaritudinis sursum germinans impediat, et per illam inquinentur multi.
58N||12||16||304540	Ne quis fornicator, aut profanus ut Esau : qui propter unam escam vendidit primitiva sua :
58N||12||17||304550	scitote enim quoniam et postea cupiens hæreditare benedictionem, reprobatus est : non enim invenit pœnitentiæ locum, quamquam cum lacrimis inquisisset eam.
58N||12||18||304560	Non enim accessistis ad tractabilem montem, et accensibilem ignem, et turbinem, et caliginem, et procellam,
58N||12||19||304570	et tubæ sonum, et vocem verborum, quam qui audierunt, excusaverunt se, ne eis fieret verbum.
58N||12||20||304580	Non enim portabant quod dicebatur : Et si bestia tetigerit montem, lapidabitur.
58N||12||21||304590	Et ita terribile erat quod videbatur. Moyses dixit : Exterritus sum, et tremebundus.
58N||12||22||304600	Sed accessistis ad Sion montem, et civitatem Dei viventis, Jerusalem cælestem, et multorum millium angelorum frequentiam,
58N||12||23||304610	et ecclesiam primitivorum, qui conscripti sunt in cælis, et judicem omnium Deum, et spiritus justorum perfectorum,
58N||12||24||304620	et testamenti novi mediatorem Jesum, et sanguinis aspersionem melius loquentem quam Abel.
58N||12||25||304630	Videte ne recusetis loquentem. Si enim illi non effugerunt, recusantes eum, qui super terram loquebatur : multo magis nos, qui de cælis loquentem nobis avertimus.
58N||12||26||304640	Cujus vox movit terram tunc : nunc autem repromittit, dicens : Adhuc semel, et ego movebo non solum terram, sed et cælum.
58N||12||27||304650	Quod autem, Adhuc semel, dicit : declarat mobilium translationem tamquam factorum, ut maneant ea quæ sunt immobilia.
58N||12||28||304660	Itaque regnum immobile suscipientes, habemus gratiam : per quam serviamus placentes Deo, cum metu et reverentia.
58N||12||29||304670	Etenim Deus noster ignis consumens est.
58N||13||1||304680	Caritas fraternitatis maneat in vobis,
58N||13||2||304690	et hospitalitatem nolite oblivisci : per hanc enim latuerunt quidam, angelis hospitio receptis.
58N||13||3||304700	Mementote vinctorum, tamquam simul vincti : et laborantium, tamquam et ipsi in corpore morantes.
58N||13||4||304710	Honorabile connubium in omnibus, et thorus immaculatus. Fornicatores enim, et adulteros judicabit Deus.
58N||13||5||304720	Sint mores sine avaritia, contenti præsentibus : ipse enim dixit : Non te deseram, neque derelinquam :
58N||13||6||304730	ita ut confidenter dicamus : Dominus mihi adjutor : non timebo quid faciat mihi homo.
58N||13||7||304740	Mementote præpositorum vestrorum, qui vobis locuti sunt verbum Dei : quorum intuentes exitum conversationis, imitamini fidem.
58N||13||8||304750	Jesus Christus heri, et hodie : ipse et in sæcula.
58N||13||9||304760	Doctrinis variis et peregrinis nolite abduci. Optimum est enim gratia stabilire cor, non escis : quæ non profuerunt ambulantibus in eis.
58N||13||10||304770	Habemus altare, de quo edere non habent potestatem, qui tabernaculo deserviunt.
58N||13||11||304780	Quorum enim animalium infertur sanguis pro peccato in Sancta per pontificem, horum corpora cremantur extra castra.
58N||13||12||304790	Propter quod et Jesus, ut sanctificaret per suum sanguinem populum, extra portam passus est.
58N||13||13||304800	Exeamus igitur ad eum extra castra, improperium ejus portantes.
58N||13||14||304810	Non enim habemus hic manentem civitatem, sed futuram inquirimus.
58N||13||15||304820	Per ipsum ergo offeramus hostiam laudis semper Deo, id est, fructum labiorum confitentium nomini ejus.
58N||13||16||304830	Beneficentiæ autem et communionis nolite oblivisci : talibus enim hostiis promeretur Deus.
58N||13||17||304840	Obedite præpositis vestris, et subjacete eis. Ipsi enim pervigilant quasi rationem pro animabus vestris reddituri, ut cum gaudio hoc faciant, et non gementes : hoc enim non expedit vobis.
58N||13||18||304850	Orate pro nobis : confidimus enim quia bonam conscientiam habemus in omnibus bene volentes conversari.
58N||13||19||304860	Amplius autem deprecor vos hoc facere, quo celerius restituar vobis.
58N||13||20||304870	Deus autem pacis, qui eduxit de mortuis pastorem magnum ovium, in sanguine testamenti æterni, Dominum nostrum Jesum Christum,
58N||13||21||304880	aptet vos in omni bono, ut faciatis ejus voluntatem : faciens in vobis quod placeat coram se per Jesum Christum : cui est gloria in sæcula sæculorum. Amen.
58N||13||22||304890	Rogo autem vos fratres, ut sufferatis verbum solatii. Etenim perpaucis scripsi vobis.
58N||13||23||304900	Cognoscite fratrem nostrum Timotheum dimissum : cum quo (si celerius venerit) videbo vos.
58N||13||24||304910	Salutate omnes præpositos vestros, et omnes sanctos. Salutant vos de Italia fratres.
58N||13||25||304920	Gratia cum omnibus vobis. Amen.
59N||1||1||304930	Jacobus, Dei et Domini nostri Jesu Christi servus, duodecim tribubus, quæ sunt in dispersione, salutem.
59N||1||2||304940	Omne gaudium existimate fratres mei, cum in tentationes varias incideritis :
59N||1||3||304950	scientes quod probatio fidei vestræ patientiam operatur.
59N||1||4||304960	Patientia autem opus perfectum habet : ut sitis perfecti et integri in nullo deficientes.
59N||1||5||304970	Si quis autem vestrum indiget sapientia, postulet a Deo, qui dat omnibus affluenter, et non improperat : et dabitur ei.
59N||1||6||304980	Postulet autem in fide nihil hæsitans : qui enim hæsitat, similis est fluctui maris, qui a vento movetur et circumfertur :
59N||1||7||304990	non ergo æstimet homo ille quod accipiat aliquid a Domino.
59N||1||8||305000	Vir duplex animo inconstans est in omnibus viis suis.
59N||1||9||305010	Glorietur autem frater humilis in exaltatione sua :
59N||1||10||305020	dives autem in humilitate sua, quoniam sicut flos fœni transibit ;
59N||1||11||305030	exortus est enim sol cum ardore, et arefecit fœnum, et flos ejus decidit, et decor vultus ejus deperiit : ita et dives in itineribus suis marcescet.
59N||1||12||305040	Beatus vir qui suffert tentationem : quoniam cum probatus fuerit, accipiet coronam vitæ, quam repromisit Deus diligentibus se.
59N||1||13||305050	Nemo cum tentatur, dicat quoniam a Deo tentatur : Deus enim intentator malorum est : ipse autem neminem tentat.
59N||1||14||305060	Unusquisque vero tentatur a concupiscentia sua abstractus, et illectus.
59N||1||15||305070	Deinde concupiscentia cum conceperit, parit peccatum : peccatum vero cum consummatum fuerit, generat mortem.
59N||1||16||305080	Nolite itaque errare, fratres mei dilectissimi.
59N||1||17||305090	Omne datum optimum, et omne donum perfectum desursum est, descendens a Patre luminum, apud quem non est transmutatio, nec vicissitudinis obumbratio.
59N||1||18||305100	Voluntarie enim genuit nos verbo veritatis, ut simus initium aliquod creaturæ ejus.
59N||1||19||305110	Scitis, fratres mei dilectissimi. Sit autem omnis homo velox ad audiendum : tardus autem ad loquendum, et tardus ad iram.
59N||1||20||305120	Ira enim viri justitiam Dei non operatur.
59N||1||21||305130	Propter quod abjicientes omnem immunditiam, et abundantiam malitiæ, in mansuetudine suscipite insitum verbum, quod potest salvare animas vestras.
59N||1||22||305140	Estote autem factores verbi, et non auditores tantum : fallentes vosmetipsos.
59N||1||23||305150	Quia si quis auditor est verbi, et non factor, hic comparabitur viro consideranti vultum nativitatis suæ in speculo :
59N||1||24||305160	consideravit enim se, et abiit, et statim oblitus est qualis fuerit.
59N||1||25||305170	Qui autem perspexerit in legem perfectam libertatis, et permanserit in ea, non auditor obliviosus factus, sed factor operis : hic beatus in facto suo erit.
59N||1||26||305180	Si quis autem putat se religiosum esse, non refrenans linguam suam, sed seducens cor suum, hujus vana est religio.
59N||1||27||305190	Religio munda et immaculata apud Deum et Patrem, hæc est : visitare pupillos et viduas in tribulatione eorum, et immaculatum se custodire ab hoc sæculo.
59N||2||1||305200	Fratres mei, nolite in personarum acceptione habere fidem Domini nostri Jesu Christi gloriæ.
59N||2||2||305210	Etenim si introierit in conventum vestrum vir aureum annulum habens in veste candida, introierit autem et pauper in sordido habitu,
59N||2||3||305220	et intendatis in eum qui indutus est veste præclara, et dixeritis ei : Tu sede hic bene : pauperi autem dicatis : Tu sta illic ; aut sede sub scabello pedum meorum :
59N||2||4||305230	nonne judicatis apud vosmetipsos, et facti estis judices cogitationum iniquarum ?
59N||2||5||305240	Audite, fratres mei dilectissimi : nonne Deus elegit pauperes in hoc mundo, divites in fide, et hæredes regni, quod repromisit Deus diligentibus se ?
59N||2||6||305250	vos autem exhonorastis pauperem. Nonne divites per potentiam opprimunt vos, et ipsi trahunt vos ad judicia ?
59N||2||7||305260	nonne ipsi blasphemant bonum nomen, quod invocatum est super vos ?
59N||2||8||305270	Si tamen legem perficitis regalem secundum Scripturas : Diliges proximum tuum sicut teipsum : bene facitis :
59N||2||9||305280	si autem personas accipitis, peccatum operamini, redarguti a lege quasi transgressores.
59N||2||10||305290	Quicumque autem totam legem servaverit, offendat autem in uno, factus est omnium reus.
59N||2||11||305300	Qui enim dixit : Non mœchaberis, dixit et : Non occides. Quod si non mœchaberis, occides autem, factus es transgressor legis.
59N||2||12||305310	Sic loquimini, et sic facite sicut per legem libertatis incipientes judicari.
59N||2||13||305320	Judicium enim sine misericordia illi qui non fecit misericordiam : superexaltat autem misericordia judicium.
59N||2||14||305330	Quid proderit, fratres mei, si fidem quis dicat se habere, opera autem non habeat ? numquid poterit fides salvare eum ?
59N||2||15||305340	Si autem frater et soror nudi sint, et indigeant victu quotidiano,
59N||2||16||305350	dicat autem aliquis ex vobis illis : Ite in pace, calefacimini et saturamini : non dederitis autem eis quæ necessaria sunt corpori, quid proderit ?
59N||2||17||305360	Sic et fides, si non habeat opera, mortua est in semetipsa.
59N||2||18||305370	Sed dicet quis : Tu fidem habes, et ego opera habeo : ostende mihi fidem tuam sine operibus : et ego ostendam tibi ex operibus fidem meam.
59N||2||19||305380	Tu credis quoniam unus est Deus : bene facis : et dæmones credunt, et contremiscunt.
59N||2||20||305390	Vis autem scire, o homo inanis, quoniam fides sine operibus mortua est ?
59N||2||21||305400	Abraham pater noster nonne ex operibus justificatus est, offerens Isaac filium suum super altare ?
59N||2||22||305410	Vides quoniam fides cooperabatur operibus illius : et ex operibus fides consummata est ?
59N||2||23||305420	Et suppleta est Scriptura, dicens : Credidit Abraham Deo, et reputatum est illi ad justitiam, et amicus Dei appellatus est.
59N||2||24||305430	Videtis quoniam ex operibus justificatur homo, et non ex fide tantum ?
59N||2||25||305440	Similiter et Rahab meretrix, nonne ex operibus justificata est, suscipiens nuntios, et alia via ejiciens ?
59N||2||26||305450	Sicut enim corpus sine spiritu mortuum est, ita et fides sine operibus mortua est.
59N||3||1||305460	Nolite plures magistri fieri fratres mei, scientes quoniam majus judicium sumitis.
59N||3||2||305470	In multis enim offendimus omnes. Si quis in verbo non offendit, hic perfectus est vir : potest etiam freno circumducere totum corpus.
59N||3||3||305480	Si autem equis frena in ora mittimus ad consentiendum nobis, et omne corpus illorum circumferimus.
59N||3||4||305490	Ecce et naves, cum magnæ sint, et a ventis validis minentur, circumferuntur a modico gubernaculo ubi impetus dirigentis voluerit.
59N||3||5||305500	Ita et lingua modicum quidem membrum est, et magna exaltat. Ecce quantus ignis quam magnam silvam incendit !
59N||3||6||305510	Et lingua ignis est, universitas iniquitatis. Lingua constituitur in membris nostris, quæ maculat totum corpus, et inflammat rotam nativitatis nostræ inflammata a gehenna.
59N||3||7||305520	Omnis enim natura bestiarum, et volucrum, et serpentium, et ceterorum domantur, et domita sunt a natura humana :
59N||3||8||305530	linguam autem nullus hominum domare potest : inquietum malum, plena veneno mortifero.
59N||3||9||305540	In ipsa benedicimus Deum et Patrem : et in ipsa maledicimus homines, qui ad similitudinem Dei facti sunt.
59N||3||10||305550	Ex ipso ore procedit benedictio et maledictio. Non oportet, fratres mei, hæc ita fieri.
59N||3||11||305560	Numquid fons de eodem foramine emanat dulcem et amaram aquam ?
59N||3||12||305570	Numquid potest, fratres mei, ficus uvas facere, aut vitis ficus ? Sic neque salsa dulcem potest facere aquam.
59N||3||13||305580	Quis sapiens et disciplinatus inter vos ? Ostendat ex bona conversatione operationem suam in mansuetudine sapientiæ.
59N||3||14||305590	Quod si zelum amarum habetis, et contentiones sint in cordibus vestris : nolite gloriari, et mendaces esse adversus veritatem :
59N||3||15||305600	non est enim ista sapientia desursum descendens : sed terrena, animalis, diabolica.
59N||3||16||305610	Ubi enim zelus et contentio, ibi inconstantia et omne opus pravum.
59N||3||17||305620	Quæ autem desursum est sapientia, primum quidem pudica est, deinde pacifica, modesta, suadibilis, bonus consentiens, plena misericordia et fructibus bonis, non judicans, sine simulatione.
59N||3||18||305630	Fructus autem justitiæ, in pace seminatur, facientibus pacem.
59N||4||1||305640	Unde bella et lites in vobis ? nonne hinc : ex concupiscentiis vestris, quæ militant in membris vestris ?
59N||4||2||305650	concupiscitis, et non habetis : occiditis, et zelatis : et non potestis adipisci : litigatis, et belligeratis, et non habetis, propter quod non postulatis.
59N||4||3||305660	Petitis, et non accipitis : eo quod male petatis : ut in concupiscentiis vestris insumatis.
59N||4||4||305670	Adulteri, nescitis quia amicitia hujus mundi inimica est Dei ? quicumque ergo voluerit amicus esse sæculi hujus, inimicus Dei constituitur.
59N||4||5||305680	An putatis quia inaniter Scriptura dicat : Ad invidiam concupiscit spiritus qui habitat in vobis ?
59N||4||6||305690	majorem autem dat gratiam. Propter quod dicit : Deus superbis resistit, humilibus autem dat gratiam.
59N||4||7||305700	Subditi ergo estote Deo, resistite autem diabolo, et fugiet a vobis.
59N||4||8||305710	Appropinquate Deo, et appropinquabit vobis. Emundate manus, peccatores : et purificate corda, duplices animo.
59N||4||9||305720	Miseri estote, et lugete, et plorate : risus vester in luctum convertatur, et gaudium in mœrorem.
59N||4||10||305730	Humiliamini in conspectu Domini, et exaltabit vos.
59N||4||11||305740	Nolite detrahere alterutrum fratres. Qui detrahit fratri, aut qui judicat fratrem suum, detrahit legi, et judicat legem. Si autem judicas legem, non es factor legis, sed judex.
59N||4||12||305750	Unus est legislator et judex, qui potest perdere et liberare.
59N||4||13||305760	Tu autem quis es, qui judicas proximum ? Ecce nunc qui dicitis : Hodie, aut crastino ibimus in illam civitatem, et faciemus ibi quidem annum, et mercabimur, et lucrum faciemus :
59N||4||14||305770	qui ignoratis quid erit in crastino.
59N||4||15||305780	Quæ est enim vita vestra ? vapor est ad modicum parens, et deinceps exterminabitur ; pro eo ut dicatis : Si Dominus voluerit. Et : Si vixerimus, faciemus hoc, aut illud.
59N||4||16||305790	Nunc autem exsultatis in superbiis vestris. Omnis exsultatio talis, maligna est.
59N||4||17||305800	Scienti igitur bonum facere, et non facienti, peccatum est illi.
59N||5||1||305810	Agite nunc divites, plorate ululantes in miseriis vestris, quæ advenient vobis.
59N||5||2||305820	Divitiæ vestræ putrefactæ sunt, et vestimenta vestra a tineis comesta sunt.
59N||5||3||305830	Aurum et argentum vestrum æruginavit : et ærugo eorum in testimonium vobis erit, et manducabit carnes vestras sicut ignis. Thesaurizastis vobis iram in novissimis diebus.
59N||5||4||305840	Ecce merces operariorum, qui messuerunt regiones vestras, quæ fraudata est a vobis, clamat : et clamor eorum in aures Domini sabbaoth introivit.
59N||5||5||305850	Epulati estis super terram, et in luxuriis enutristis corda vestra in die occisionis.
59N||5||6||305860	Addixistis, et occidistis justum, et non resistit vobis.
59N||5||7||305870	Patientes igitur estote, fratres, usque ad adventum Domini. Ecce agricola exspectat pretiosum fructum terræ, patienter ferens donec accipiat temporaneum et serotinum.
59N||5||8||305880	Patientes igitur estote et vos, et confirmate corda vestra : quoniam adventus Domini appropinquavit.
59N||5||9||305890	Nolite ingemiscere, fratres, in alterutrum, ut non judicemini. Ecce judex ante januam assistit.
59N||5||10||305900	Exemplum accipite, fratres, exitus mali, laboris, et patientiæ, prophetas qui locuti sunt in nomine Domini.
59N||5||11||305910	Ecce beatificamus eos qui sustinuerunt. Sufferentiam Job audistis, et finem Domini vidistis, quoniam misericors Dominus est, et miserator.
59N||5||12||305920	Ante omnia autem, fratres mei, nolite jurare, neque per cælum, neque per terram, neque aliud quodcumque juramentum. Sit autem sermo vester : Est, est : Non, non : ut non sub judicio decidatis.
59N||5||13||305930	Tristatur aliquis vestrum ? oret. Æquo animo est ? psallat.
59N||5||14||305940	Infirmatur quis in vobis ? inducat presbyteros ecclesiæ, et orent super eum, ungentes eum oleo in nomine Domini :
59N||5||15||305950	et oratio fidei salvabit infirmum, et alleviabit eum Dominus : et si in peccatis sit, remittentur ei.
59N||5||16||305960	Confitemini ergo alterutrum peccata vestra, et orate pro invicem ut salvemini : multum enim valet deprecatio justi assidua.
59N||5||17||305970	Elias homo erat similis nobis passibilis : et oratione oravit ut non pluret super terram, et non pluit annos tres, et menses sex.
59N||5||18||305980	Et rursum oravit : et cælum dedit pluviam, et terra dedit fructum suum.
59N||5||19||305990	Fratres mei, si quis ex vobis erraverit a veritate, et converterit quis eum :
59N||5||20||306000	scire debet quoniam qui converti fecerit peccatorem ab errore viæ suæ, salvabit animam ejus a morte, et operiet multitudinem peccatorum.
60N||1||1||306010	Petrus Apostolus Jesu Christi, electis advenis dispersionis Ponti, Galatiæ, Cappadociæ, Asiæ, et Bithyniæ,
60N||1||2||306020	secundum præscientiam Dei Patris, in sanctificationem Spiritus, in obedientiam, et aspersionem sanguinis Jesu Christi. Gratia vobis, et pax multiplicetur.
60N||1||3||306030	Benedictus Deus et Pater Domini nostri Jesu Christi, qui secundum misericordiam suam magnam regeneravit nos in spem vivam, per resurrectionem Jesu Christi ex mortuis,
60N||1||4||306040	in hæreditatem incorruptibilem, et incontaminatam, et immarcescibilem, conservatam in cælis in vobis,
60N||1||5||306050	qui in virtute Dei custodimini per fidem in salutem, paratam revelari in tempore novissimo.
60N||1||6||306060	In quo exsultabis, modicum nunc si oportet contristari in variis tentationibus :
60N||1||7||306070	ut probatio vestræ fidei multo pretiosior auro (quod per ignem probatur) inveniatur in laudem, et gloriam, et honorem in revelatione Jesu Christi :
60N||1||8||306080	quem cum non videritis, diligitis : in quem nunc quoque non videntes creditis : credentes autem exsultabitis lætitia inenarrabili, et glorificata :
60N||1||9||306090	reportantes finem fidei vestræ, salutem animarum.
60N||1||10||306100	De qua salute exquisierunt, atque scrutati sunt prophetæ, qui de futura in vobis gratia prophetaverunt :
60N||1||11||306110	scrutantes in quod vel quale tempus significaret in eis Spiritus Christi : prænuntians eas quæ in Christo sunt passiones, et posteriores glorias :
60N||1||12||306120	quibus revelatum est quia non sibimetipsis, vobis autem ministrabant ea quæ nunc nuntiata sunt vobis per eos qui evangelizaverunt vobis, Spiritu Sancto misso de cælo, in quem desiderant angeli prospicere.
60N||1||13||306130	Propter quod succincti lumbos mentis vestræ, sobrii, perfecte sperate in eam, quæ offertur vobis, gratiam, in revelationem Jesu Christi :
60N||1||14||306140	quasi filii obedientiæ, non configurati prioribus ignorantiæ vestræ desideriis :
60N||1||15||306150	sed secundum eum qui vocavit vos, Sanctum : et ipsi in omni conversatione sancti sitis :
60N||1||16||306160	quoniam scriptum est : Sancti eritis, quoniam ego sanctus sum.
60N||1||17||306170	Et si patrem invocatis eum, qui sine acceptione personarum judicat secundum uniuscujusque opus, in timore incolatus vestri tempore conversamini.
60N||1||18||306180	Scientes quod non corruptibilibus, auro vel argento, redempti estis de vana vestra conversatione paternæ traditionis :
60N||1||19||306190	sed pretioso sanguine quasi agni immaculati Christi, et incontaminati :
60N||1||20||306200	præcogniti quidem ante mundi constitutionem, manifestati autem novissimis temporibus propter vos,
60N||1||21||306210	qui per ipsum fideles estis in Deo, qui suscitavit eum a mortuis, et dedit ei gloriam, ut fides vestra et spes esset in Deo :
60N||1||22||306220	animas vestras castificantes in obedientia caritatis, in fraternitatis amore, simplici ex corde invicem diligite attentius :
60N||1||23||306230	renati non ex semine corruptibili, sed incorruptibili per verbum Dei vivi, et permanentis in æternum :
60N||1||24||306240	quia omnis caro ut fœnum : et omnis gloria ejus tamquam flos fœni : exaruit fœnum, et flos ejus decidit.
60N||1||25||306250	Verbum autem Domini manet in æternum : hoc est autem verbum, quod evangelizatum est in vos.
60N||2||1||306260	Deponentes igitur omnem malitiam, et omnem dolum, et simulationes, et invidias, et omnes detractiones,
60N||2||2||306270	sicut modo geniti infantes, rationabile, sine dolo lac concupiscite : ut in eo crescatis in salutem :
60N||2||3||306280	si tamen gustastis quoniam dulcis est Dominus.
60N||2||4||306290	Ad quem accedentes lapidem vivum, ab hominibus quidem reprobatum, a Deo autem electum, et honorificatum :
60N||2||5||306300	et ipsi tamquam lapides vivi superædificamini, domus spiritualis, sacerdotium sanctum, offerre spirituales hostias, acceptabiles Deo per Jesum Christum.
60N||2||6||306310	Propter quod continet Scriptura : Ecce pono in Sion lapidem summum angularem, electum, pretiosum : et qui crediderit in eum, non confundetur.
60N||2||7||306320	Vobis igitur honor credentibus : non credentibus autem lapis, quem reprobaverunt ædificantes : hic factus est in caput anguli,
60N||2||8||306330	et lapis offensionis, et petra scandali, his qui offendunt verbo, nec credunt in quo et positi sunt.
60N||2||9||306340	Vos autem genus electum, regale sacerdotium, gens sancta, populus acquisitionis : ut virtutes annuntietis ejus qui de tenebris vos vocavit in admirabile lumen suum.
60N||2||10||306350	Qui aliquando non populus, nunc autem populus Dei : qui non consecuti misericordiam, nunc autem misericordiam consecuti.
60N||2||11||306360	Carissimi, obsecro vos tamquam advenas et peregrinos abstinere vos a carnalibus desideriis, quæ militant adversus animam,
60N||2||12||306370	conversationem vestram inter gentes habentes bonam : ut in eo quod detrectant de vobis tamquam de malefactoribus, ex bonis operibus vos considerantes, glorificent Deum in die visitationis.
60N||2||13||306380	Subjecti igitur estote omni humanæ creaturæ propter Deum : sive regi quasi præcellenti :
60N||2||14||306390	sive ducibus tamquam ab eo missis ad vindictam malefactorum, laudem vero bonorum :
60N||2||15||306400	quia sic est voluntas Dei, ut benefacientes obmutescere faciatis imprudentium hominum ignorantiam :
60N||2||16||306410	quasi liberi, et non quasi velamen habentes malitiæ libertatem, sed sicut servi Dei.
60N||2||17||306420	Omnes honorate : fraternitatem diligite : Deum timete : regem honorificate.
60N||2||18||306430	Servi, subditi estote in omni timore dominis, non tantum bonis et modestis, sed etiam dyscolis.
60N||2||19||306440	Hæc est enim gratia, si propter Dei conscientiam sustinet qui tristitias, patiens injuste.
60N||2||20||306450	Quæ enim est gloria, si peccantes, et colaphizati suffertis ? sed si bene facientes patienter sustinetis, hæc est gratia apud Deum.
60N||2||21||306460	In hoc enim vocati estis : quia et Christus passus est pro nobis, vobis relinquens exemplum ut sequamini vestigia ejus :
60N||2||22||306470	qui peccatum non fecit, nec inventus est dolus in ore ejus :
60N||2||23||306480	qui cum malediceretur, non maledicebat : cum pateretur, non comminabatur : tradebat autem judicanti se injuste :
60N||2||24||306490	qui peccata nostra ipse pertulit in corpore suo super lignum ; ut peccatis mortui, justitiæ vivamus : cujus livore sanatis estis.
60N||2||25||306500	Eratis enim sicut oves errantes, sed conversi estis nunc ad pastorem, et episcopum animarum vestrarum.
60N||3||1||306510	Similiter et mulieres subditæ sint viris suis : ut etsi qui non credunt verbo, per mulierem conversationem sine verbo lucrifiant :
60N||3||2||306520	considerantes in timore castam conversationem vestram.
60N||3||3||306530	Quarum non sit extrinsecus capillatura, aut circumdatio auri, aut indumenti vestimentorum cultus :
60N||3||4||306540	sed qui absconditus est cordis homo, in incorruptibilitate quieti, et modesti spiritus, qui est in conspectu Dei locuples.
60N||3||5||306550	Sic enim aliquando et sanctæ mulieres, sperantes in Deo, ornabant se, subjectæ propriis viris.
60N||3||6||306560	Sicut Sara obediebat Abrahæ, dominum eum vocans : cujus estis filiæ benefacientes, et non pertimentes ullam perturbationem.
60N||3||7||306570	Viri similiter cohabitantes secundum scientiam, quasi infirmiori vasculo muliebri impartientes honorem, tamquam et cohæredibus gratiæ vitæ : ut non impediantur orationes vestræ.
60N||3||8||306580	In fine autem omnes unanimes, compatientes fraternitatis amatores, misericordes, modesti, humiles :
60N||3||9||306590	non reddentes malum pro malo, nec maledictum pro maledicto, sed e contrario benedicentes : quia in hoc vocati estis, ut benedictionem hæreditate possideatis.
60N||3||10||306600	Qui enim vult vitam diligere, et dies videre bonos, coërceat linguam suam a malo, et labia ejus ne loquantur dolum.
60N||3||11||306610	Declinet a malo, et faciat bonum : inquirat pacem, et sequatur eam :
60N||3||12||306620	quia oculi Domini super justos, et aures ejus in preces eorum : vultus autem Domini super facientes mala.
60N||3||13||306630	Et quis est qui vobis noceat, si boni æmulatores fueritis ?
60N||3||14||306640	Sed et si quid patimini propter justitiam, beati. Timorem autem eorum ne timueritis, et non conturbemini.
60N||3||15||306650	Dominum autem Christum sanctificate in cordibus vestris, parati semper ad satisfactionem omni poscenti vos rationem de ea, quæ in vobis est, spe.
60N||3||16||306660	Sed cum modestia, et timore, conscientiam habentes bonam : ut in eo, quod detrahunt vobis, confundantur, qui calumniantur vestram bonam in Christo conversationem.
60N||3||17||306670	Melius est enim benefacientes (si voluntas Dei velit) pati, quam malefacientes.
60N||3||18||306680	Quia et Christus semel pro peccatis nostris mortuus est, justus pro injustis, ut nos offerret Deo, mortificatus quidem carne, vivificatus autem spiritu.
60N||3||19||306690	In quo et his, qui in carcere erant, spiritibus veniens prædicavit :
60N||3||20||306700	qui increduli fuerant aliquando, quando exspectabant Dei patientiam in diebus Noë, cum fabricaretur arca : in qua pauci, id est octo animæ, salvæ factæ sunt per aquam.
60N||3||21||306710	Quod et vos nunc similis formæ salvos fecit baptisma : non carnis depositio sordium, sed conscientiæ bonæ interrogatio in Deum per resurrectionem Jesu Christi.
60N||3||22||306720	Qui est in dextera Dei, deglutiens mortem ut vitæ æternæ hæredes efficeremur : profectus in cælum subjectis sibi angelis, et potestatibus, et virtutibus.
60N||4||1||306730	Christo igitur passo in carne, et vos eadem cogitatione armamini : quia qui passus est in carne, desiit a peccatis :
60N||4||2||306740	ut jam non desideriis hominum, sed voluntati Dei, quod reliquum est in carne vivat temporis.
60N||4||3||306750	Sufficit enim præteritum tempus ad voluntatem gentium consummandam his qui ambulaverunt in luxuriis, desideriis, vinolentiis, comessationibus, potationibus, et illicitis idolorum cultibus.
60N||4||4||306760	In quo admirantur non concurrentibus vobis in eamdem luxuriæ confusionem, blasphemantes.
60N||4||5||306770	Qui reddent rationem ei qui paratus est judicare vivos et mortuos.
60N||4||6||306780	Propter hoc enim et mortuis evangelizatum est : ut judicentur quidem secundum homines in carne, vivant autem secundum Deum in spiritu.
60N||4||7||306790	Omnium autem finis appropinquavit. Estote itaque prudentes, et vigilate in orationibus.
60N||4||8||306800	Ante omnia autem, mutuam in vobismetipsis caritatem continuam habentes : quia caritas operit multitudinem peccatorum.
60N||4||9||306810	Hospitales invicem sine murmuratione.
60N||4||10||306820	Unusquisque, sicut accepit gratiam, in alterutrum illam administrantes, sicut boni dispensatores multiformis gratiæ Dei.
60N||4||11||306830	Si quis loquitur, quasi sermones Dei : si quis ministrat, tamquam ex virtute, quam administrat Deus : ut in omnibus honorificetur Deus per Jesum Christum : cui est gloria et imperium in sæcula sæculorum. Amen.
60N||4||12||306840	Carissimi, nolite peregrinari in fervore, qui ad tentationem vobis fit, quasi novi aliquid vobis contingat :
60N||4||13||306850	sed communicantes Christi passionibus gaudete, ut et in revelatione gloriæ ejus gaudeatis exsultantes.
60N||4||14||306860	Si exprobramini in nomine Christi, beati eritis : quoniam quod est honoris, gloriæ, et virtutis Dei, et qui est ejus Spiritus, super vos requiescit.
60N||4||15||306870	Nemo autem vestrum patiatur ut homicida, aut fur, aut maledicus, aut alienorum appetitor.
60N||4||16||306880	Si autem ut christianus, non erubescat : glorificet autem Deum in isto nomine :
60N||4||17||306890	quoniam tempus est ut incipiat judicium a domo Dei. Si autem primum a nobis, quis finis eorum, qui non credunt Dei Evangelio ?
60N||4||18||306900	et si justus vix salvabitur, impius et peccator ubi parebunt ?
60N||4||19||306910	Itaque et hi, qui patiuntur secundum voluntatem Dei, fideli Creatori commendent animas suas in benefactis.
60N||5||1||306920	Seniores ergo, qui in vobis sunt, obsecro, consenior et testis Christi passionum : qui et ejus, quæ in futuro revelanda est, gloriæ communicator :
60N||5||2||306930	pascite qui in vobis est gregem Dei, providentes non coacte, sed spontanee secundum Deum : neque turpis lucri gratia, sed voluntarie :
60N||5||3||306940	neque ut dominantes in cleris, sed forma facti gregis ex animo.
60N||5||4||306950	Et cum apparuerit princeps pastorum, percipietis immarcescibilem gloriæ coronam.
60N||5||5||306960	Similiter adolescentes subditi estote senioribus. Omnes autem invicem humilitatem insinuate, quia Deus superbis resistit, humilibus autem dat gratiam.
60N||5||6||306970	Humiliamini igitur sub potenti manu Dei, ut vos exaltet in tempore visitationis :
60N||5||7||306980	omnem sollicitudinem vestram projicientes in eum, quoniam ipsi cura est de vobis.
60N||5||8||306990	Sobrii estote, et vigilate : quia adversarius vester diabolus tamquam leo rugiens circuit, quærens quem devoret :
60N||5||9||307000	cui resistite fortes in fide : scientes eamdem passionem ei quæ in mundo est vestræ fraternitati fieri.
60N||5||10||307010	Deus autem omnis gratiæ, qui vocavit nos in æternam suam gloriam in Christo Jesu, modicum passos ipse perficiet, confirmabit, solidabitque.
60N||5||11||307020	Ipsi gloria, et imperium in sæcula sæculorum. Amen.
60N||5||12||307030	Per Silvanum fidelem fratrem vobis, ut arbitror, breviter scripsi : obsecrans et contestans, hanc esse veram gratiam Dei, in qua statis.
60N||5||13||307040	Salutat vos ecclesia quæ est in Babylone coëlecta, et Marcus filius meus.
60N||5||14||307050	Salutate invicem in osculo sancto. Gratia vobis omnibus qui estis in Christo Jesu. Amen.
61N||1||1||307060	Simon Petrus, servus et apostolus Jesu Christi, iis qui coæqualem nobiscum sortiti sunt fidem in justitia Dei nostri, et Salvatoris Jesu Christi .
61N||1||2||307070	Gratia vobis, et pax adimpleatur in cognitione Dei, et Christi Jesu Domini nostri :
61N||1||3||307080	Quomodo omnia nobis divinæ virtutis suæ, quæ ad vitam et pietatem donata sunt, per cognitionem ejus, qui vocavit nos propria gloria, et virtute,
61N||1||4||307090	per quem maxima, et pretiosa nobis promissa donavit : ut per hæc efficiamini divinæ consortes naturæ : fugientes ejus, quæ in mundo est, concupiscentiæ corruptionem.
61N||1||5||307100	Vos autem curam omnem subinferentes, ministrate in fide vestra virtutem, in virtute autem scientiam,
61N||1||6||307110	in scientia autem abstinentiam, in abstinentia autem patientiam, in patientia autem pietatem,
61N||1||7||307120	in pietate autem amorem fraternitatis, in amore autem fraternitatis caritatem.
61N||1||8||307130	Hæc enim si vobiscum adsint, et superent, non vacuos nec sine fructu vos constituent in Domini nostri Jesu Christi cognitione.
61N||1||9||307140	Cui enim non præsto sunt hæc, cæcus est, et manu tentans, oblivionem accipiens purgationis veterum suorum delictorum.
61N||1||10||307150	Quapropter fratres, magis satagite ut per bona opera certam vestram vocationem, et electionem faciatis : hæc enim facientes, non peccabitis aliquando.
61N||1||11||307160	Sic enim abundanter ministrabitur vobis introitus in æternum regnum Domini nostri et Salvatoris Jesu Christi.
61N||1||12||307170	Propter quod incipiam vos semper commonere de his : et quidem scientes et confirmatos vos in præsenti veritate.
61N||1||13||307180	Justum autem arbitror quamdiu sum in hoc tabernaculo, suscitare vos in commonitione :
61N||1||14||307190	certus quod velox est depositio tabernaculi mei secundum quod et Dominus noster Jesus Christus significavit mihi.
61N||1||15||307200	Dabo autem operam et frequenter habere vos post obitum meum, ut horum memoriam faciatis.
61N||1||16||307210	Non enim doctas fabulas secuto notam fecimus vobis Domini nostri Jesu Christi virtutem et præsentiam : sed speculatores facti illius magnitudinis.
61N||1||17||307220	Accipiens enim a Deo Patre honorem et gloriam, voce delapsa ad eum hujuscemodi a magnifica gloria : Hic est Filius meus dilectus, in quo mihi complacui, ipsum audite.
61N||1||18||307230	Et hanc vocem nos audivimus de cælo allatam, cum essemus cum ipso in monte sancto.
61N||1||19||307240	Et habemus firmiorem propheticum sermonem : cui benefacitis attendentes quasi lucernæ lucenti in caliginoso donec dies elucescat, et lucifer oriatur in cordibus vestris :
61N||1||20||307250	hoc primum intelligentes quod omnis prophetia Scripturæ propria interpretatione non fit.
61N||1||21||307260	Non enim voluntate humana allata est aliquando prophetia : sed Spiritu Sancto inspirati, locuti sunt sancti Dei homines.
61N||2||1||307270	Fuerunt vero et pseudoprophetæ in populo, sicut et in vobis erunt magistri mendaces, qui introducent sectas perditionis : et eum qui emit eos, Dominum negant, superducentes sibi celerem perditionem.
61N||2||2||307280	Et multi sequentur eorum luxurias, per quos via veritatis blasphemabitur :
61N||2||3||307290	et in avaritia fictis verbis de vobis negotiabuntur : quibus judicium jam olim non cessat : et perditio eorum non dormitat.
61N||2||4||307300	Si enim Deus angelis peccantibus non pepercit, sed rudentibus inferni detractos in tartarum tradidit cruciandos, in judicium reservari.
61N||2||5||307310	Et originali mundo non pepercit, sed octavum Noë justitiæ præconem custodivit, diluvium mundo impiorum inducens.
61N||2||6||307320	Et civitates Sodomorum et Gomorrhæorum in cinerem redigens, eversione damnavit : exemplum eorum, qui impie acturi sunt, ponens :
61N||2||7||307330	et justum Lot oppressum a nefandorum injuria, ac luxuriosa conversatione eripuit :
61N||2||8||307340	aspectu enim, et auditu justus erat : habitans apud eos, qui de die in diem animam justam iniquis operibus cruciabant.
61N||2||9||307350	Novit Dominus pios de tentatione eripere : iniquos vero in diem judicii reservare cruciandos.
61N||2||10||307360	Magis autem eos, qui post carnem in concupiscentia immunditiæ ambulant, dominationemque contemnunt, audaces, sibi placentes, sectas non metuunt introducere blasphemantes :
61N||2||11||307370	ubi angeli fortitudine, et virtute cum sint majores, non portant adversum se execrabile judicium.
61N||2||12||307380	Hi vero velut irrationabilia pecora, naturaliter in captionem, et in perniciem in his quæ ignorant blasphemantes in corruptione sua peribunt,
61N||2||13||307390	percipientes mercedem injustitiæ, voluptatem existimantes diei delicias : coinquinationes, et maculæ deliciis affluentes, in conviviis suis luxuriantes vobiscum,
61N||2||14||307400	oculos habentes plenos adulterii, et incessabilis delicti. Pellicientes animas instabiles, cor exercitatum avaritia habentes, maledictionis filii :
61N||2||15||307410	derelinquentes rectam viam erraverunt, secuti viam Balaam ex Bosor, qui mercedem iniquitatis amavit :
61N||2||16||307420	correptionem vero habuit suæ vesaniæ : subjugale mutum animal, hominis voce loquens, prohibuit prophetæ insipientiam.
61N||2||17||307430	Hi sunt fontes sine aqua, et nebulæ turbinibus exagitatæ, quibus caligo tenebrarum reservatur.
61N||2||18||307440	Superba enim vanitatis loquentes, pelliciunt in desideriis carnis luxuriæ eos, qui paululum effugiunt, qui in errore conversantur :
61N||2||19||307450	libertatem illis promittentes, cum ipsi servi sint corruptionem : a quo enim quis superatus est, hujus et servus est.
61N||2||20||307460	Si enim refugientes coinquinationes mundi in cognitione Domini nostri, et Salvatoris Jesu Christi, his rursus implicatis superantur : facta sunt eis posteriora deteriora prioribus.
61N||2||21||307470	Melius enim erat illis non cognoscere viam justitiæ, quam post agnitionem, retrorsum converti ab eo, quod illis traditum est, sancto mandato.
61N||2||22||307480	Contigit enim eis illud veri proverbii : Canis reversus ad suum vomitum : et, Sus lota in volutabro luti.
61N||3||1||307490	Hanc ecce vobis, carissimi, secundam scribo epistolam, in quibus vestram excito in commonitione sinceram mentem :
61N||3||2||307500	ut memores sitis eorum, quæ prædixi, verborum, a sanctis prophetis et apostolorum vestrorum, præceptorum Domini et Salvatoris.
61N||3||3||307510	Hoc primum scientes, quod venient in novissimis diebus in deceptione illusores, juxta proprias concupiscentias ambulantes,
61N||3||4||307520	dicentes : Ubi est promissio, aut adventus ejus ? ex quo enim patres dormierunt, omnia sic perseverant ab initio creaturæ.
61N||3||5||307530	Latet enim eos hoc volentes, quod cæli erant prius, et terra de aqua, et per aquam consistens Dei verbo :
61N||3||6||307540	per quæ, ille tunc mundus aqua inundatus, periit.
61N||3||7||307550	Cæli autem, qui nunc sunt, et terra eodem verbo repositi sunt, igni reservati in diem judicii, et perditionis impiorum hominum.
61N||3||8||307560	Unum vero hoc non lateat vos, carissimi, quia unus dies apud Dominum sicut mille anni, et mille anni sicut dies unus.
61N||3||9||307570	Non tardat Dominus promissionem suam, sicut quidam existimant : sed patienter agit propter vos, nolens aliquos perire, sed omnes ad pœnitentiam reverti.
61N||3||10||307580	Adveniet autem dies Domini ut fur : in quo cæli magno impetu transient, elementa vero calore solventur, terra autem et quæ in ipsa sunt opera, exurentur.
61N||3||11||307590	Cum igitur hæc omnia dissolvenda sunt, quales oportet vos esse in sanctis conversationibus, et pietatibus,
61N||3||12||307600	exspectantes, et properantes in adventum diei Domini, per quem cæli ardentes solventur, et elementa ignis ardore tabescent ?
61N||3||13||307610	Novos vero cælos, et novam terram secundum promissa ipsius exspectamus, in quibus justitia habitat.
61N||3||14||307620	Propter quod, carissimi, hæc exspectantes, satagite immaculati, et inviolati ei inveniri in pace :
61N||3||15||307630	et Domini nostri longanimitatem, salutem arbitremini : sicut et carissimus frater noster Paulus secundum datam sibi sapientiam scripsit vobis,
61N||3||16||307640	sicut et omnibus epistolis, loquens in eis de his in quibus sunt quædam difficilia intellectu, quæ indocti et instabiles depravant, sicut et ceteras Scripturas, ad suam ipsorum perditionem.
61N||3||17||307650	Vos igitur fratres, præscientes custodite, ne insipientium errore traducti excidatis a propria firmitate :
61N||3||18||307660	crescite vero in gratia, et in cognitione Domini nostri, et Salvatoris Jesu Christi. Ipsi gloria et nunc, et in diem æternitatis. Amen.
62N||1||1||307670	Quod fuit ab initio, quod audivimus, quod vidimus oculis nostris, quod perspeximus, et manus nostræ contrectaverunt de verbo vitæ :
62N||1||2||307680	et vita manifestata est, et vidimus, et testamur, et annuntiamus vobis vitam æternam, quæ erat apud Patrem, et apparuit nobis :
62N||1||3||307690	quod vidimus et audivimus, annuntiamus vobis, ut et vos societatem habeatis nobiscum, et societas nostra sit cum Patre, et cum Filio ejus Jesu Christo.
62N||1||4||307700	Et hæc scribimus vobis ut gaudeatis, et gaudium vestrum sit plenum.
62N||1||5||307710	Et hæc est annuntiatio, quam audivimus ab eo, et annuntiamus vobis : quoniam Deus lux est, et tenebræ in eo non sunt ullæ.
62N||1||6||307720	Si dixerimus quoniam societatem habemus cum eo, et in tenebris ambulamus, mentimur, et veritatem non facimus.
62N||1||7||307730	Si autem in luce ambulamus sicut et ipse est in luce, societatem habemus ad invicem, et sanguis Jesu Christi, Filii ejus, emundat nos ab omni peccato.
62N||1||8||307740	Si dixerimus quoniam peccatum non habemus, ipsi nos seducimus, et veritas in nobis non est.
62N||1||9||307750	Si confiteamur peccata nostra : fidelis est, et justus, ut remittat nobis peccata nostra, et emundet nos ab omni iniquitate.
62N||1||10||307760	Si dixerimus quoniam non peccavimus, mendacem facimus eum, et verbum ejus non est in nobis.
62N||2||1||307770	Filioli mei, hæc scribo vobis, ut non peccetis. Sed et si quis peccaverit, advocatum habemus apud Patrem, Jesum Christum justum :
62N||2||2||307780	et ipse est propitiatio pro peccatis nostris : non pro nostris autem tantum, sed etiam pro totius mundi.
62N||2||3||307790	Et in hoc scimus quoniam cognovimus eum, si mandata ejus observemus.
62N||2||4||307800	Qui dicit se nosse eum, et mandata ejus non custodit, mendax est, et in hoc veritas non est.
62N||2||5||307810	Qui autem servat verbum ejus, vere in hoc caritas Dei perfecta est : et in hoc scimus quoniam in ipso sumus.
62N||2||6||307820	Qui dicit se in ipso manere, debet, sicut ille ambulavit, et ipse ambulare.
62N||2||7||307830	Carissimi, non mandatum novum scribo vobis, sed mandatum vetus, quod habuistis ab initio. Mandatum vetus est verbum, quod audistis.
62N||2||8||307840	Iterum mandatum novum scribo vobis, quod verum est et in ipso, et in vobis : quia tenebræ transierunt, et verum lumen jam lucet.
62N||2||9||307850	Qui dicit se in luce esse, et fratrem suum odit, in tenebris est usque adhuc.
62N||2||10||307860	Qui diligit fratrem suum, in lumine manet, et scandalum in eo non est.
62N||2||11||307870	Qui autem odit fratrem suum, in tenebris est, et in tenebris ambulat, et nescit quo eat : quia tenebræ obcæcaverunt oculos ejus.
62N||2||12||307880	Scribo vobis, filioli, quoniam remittuntur vobis peccata propter nomen ejus.
62N||2||13||307890	Scribo vobis, patres, quoniam cognovistis eum, qui ab initio est. Scribo vobis, adolescentes, quoniam vicistis malignum.
62N||2||14||307900	Scribo vobis, infantes, quoniam cognovistis patrem. Scribo vobis juvenes, quoniam fortes estis, et verbum Dei manet in vobis, et vicistis malignum.
62N||2||15||307910	Nolite diligere mundum, neque ea quæ in mundo sunt. Si quis diligit mundum, non est caritas Patris in eo :
62N||2||16||307920	quoniam omne quod est in mundo, concupiscentia carnis est, et concupiscentia oculorum, et superbia vitæ : quæ non est ex Patre, sed ex mundo est.
62N||2||17||307930	Et mundus transit, et concupiscentia ejus : qui autem facit voluntatem Dei manet in æternum.
62N||2||18||307940	Filioli, novissima hora est : et sicut audistis quia antichristus venit, et nunc antichristi multi facti sunt ; unde scimus, quia novissima hora est.
62N||2||19||307950	Ex nobis prodierunt, sed non erant ex nobis, nam, si fuissent ex nobis, permansissent utique nobiscum : sed ut manifesti sint quoniam non sunt omnes ex nobis.
62N||2||20||307960	Sed vos unctionem habetis a Sancto, et nostis omnia.
62N||2||21||307970	Non scripsi vobis quasi ignorantibus veritatem, sed quasi scientibus eam : et quoniam omne mendacium ex veritate non est.
62N||2||22||307980	Quis est mendax, nisi is qui negat quoniam Jesus est Christus ? Hic est antichristus, qui negat Patrem, et Filium.
62N||2||23||307990	Omnis qui negat Filium, nec Patrem habet : qui confitetur Filium, et Patrem habet.
62N||2||24||308000	Vos quod audistis ab initio, in vobis permaneat : si in vobis permanserit quod audistis ab initio, et vos in Filio et Patre manebitis.
62N||2||25||308010	Et hæc est repromissio, quam ipse pollicitus est nobis, vitam æternam.
62N||2||26||308020	Hæc scripsi vobis de his, qui seducant vos.
62N||2||27||308030	Et vos unctionem, quam accepistis ab eo, maneat in vobis. Et non necesse habetis ut aliquis doceat vos : sed sicut unctio ejus docet vos de omnibus, et verum est, et non est mendacium. Et sicut docuit vos : manete in eo.
62N||2||28||308040	Et nunc, filioli, manete in eo : ut cum apparuerit, habeamus fiduciam, et non confundamur ab eo in adventu ejus.
62N||2||29||308050	Si scitis quoniam justus est, scitote quoniam et omnis, qui facit justitiam, ex ipso natus est.
62N||3||1||308060	Videte qualem caritatem dedit nobis Pater, ut filii Dei nominemur et simus. Propter hoc mundus non novit nos : quia non novit eum.
62N||3||2||308070	Carissimi, nunc filii Dei sumus : et nondum apparuit quid erimus. Scimus quoniam cum apparuerit, similes ei erimus : quoniam videbimus eum sicuti est.
62N||3||3||308080	Et omnis qui habet hanc spem in eo, sanctificat se, sicut et ille sanctus est.
62N||3||4||308090	Omnis qui facit peccatum, et iniquitatem facit : et peccatum est iniquitas.
62N||3||5||308100	Et scitis quia ille apparuit ut peccata nostra tolleret : et peccatum in eo non est.
62N||3||6||308110	Omnis qui in eo manet, non peccat : et omnis qui peccat, non vidit eum, nec cognovit eum.
62N||3||7||308120	Filioli, nemo vos seducat. Qui facit justitiam, justus est, sicut et ille justus est.
62N||3||8||308130	Qui facit peccatum, ex diabolo est : quoniam ab initio diabolus peccat. In hoc apparuit Filius Dei, ut dissolvat opera diaboli.
62N||3||9||308140	Omnis qui natus est ex Deo, peccatum non facit : quoniam semen ipsius in eo manet, et non potest peccare, quoniam ex Deo natus est.
62N||3||10||308150	In hoc manifesti sunt filii Dei, et filii diaboli. Omnis qui non est justus, non est ex Deo, et qui non diligit fratrem suum :
62N||3||11||308160	quoniam hæc est annuntiatio, quam audistis ab initio, ut diligatis alterutrum.
62N||3||12||308170	Non sicut Cain, qui ex maligno erat, et occidit fratrem suum. Et propter quid occidit eum ? Quoniam opera ejus maligna erant : fratris autem ejus, justa.
62N||3||13||308180	Nolite mirari, fratres, si odit vos mundus.
62N||3||14||308190	Nos scimus quoniam translati sumus de morte ad vitam, quoniam diligimus fratres. Qui non diligit, manet in morte :
62N||3||15||308200	omnis qui odit fratrem suum, homicida est. Et scitis quoniam omnis homicida non habet vitam æternam in semetipso manentem.
62N||3||16||308210	In hoc cognovimus caritatem Dei, quoniam ille animam suam pro nobis posuit : et nos debemus pro fratribus animas ponere.
62N||3||17||308220	Qui habuerit substantiam hujus mundi, et viderit fratrem suum necessitatem habere, et clauserit viscera sua ab eo : quomodo caritas Dei manet in eo ?
62N||3||18||308230	Filioli mei, non diligamus verbo neque lingua, sed opere et veritate :
62N||3||19||308240	in hoc cognoscimus quoniam ex veritate sumus : et in conspectu ejus suadebimus corda nostra.
62N||3||20||308250	Quoniam si reprehenderit nos cor nostrum : major est Deus corde nostro, et novit omnia.
62N||3||21||308260	Carissimi, si cor nostrum non reprehenderit nos, fiduciam habemus ad Deum :
62N||3||22||308270	et quidquid petierimus, accipiemus ab eo : quoniam mandata ejus custodimus, et ea, quæ sunt placita coram eo, facimus.
62N||3||23||308280	Et hoc est mandatum ejus : ut credamus in nomine Filii ejus Jesu Christi : et diligamus alterutrum, sicut dedit mandatum nobis.
62N||3||24||308290	Et qui servat mandata ejus, in illo manet, et ipse in eo : et in hoc scimus quoniam manet in nobis, de Spiritu quem dedit nobis.
62N||4||1||308300	Carissimi, nolite omni spiritui credere, sed probate spiritus si ex Deo sint : quoniam multi pseudoprophetæ exierunt in mundum.
62N||4||2||308310	In hoc cognoscitur Spiritus Dei : omnis spiritus qui confitetur Jesum Christum in carne venisse, ex Deo est :
62N||4||3||308320	et omnis spiritus qui solvit Jesum, ex Deo non est, et hic est antichristus, de quo audistis quoniam venit, et nunc jam in mundo est.
62N||4||4||308330	Vos ex Deo estis filioli, et vicistis eum, quoniam major est qui in vobis est, quam qui in mundo.
62N||4||5||308340	Ipsi de mundo sunt : ideo de mundo loquuntur, et mundus eos audit.
62N||4||6||308350	Nos ex Deo sumus. Qui novit Deum, audit nos ; qui non est ex Deo, non audit nos : in hoc cognoscimus Spiritum veritatis, et spiritum erroris.
62N||4||7||308360	Carissimi, diligamus nos invicem : quia caritas ex Deo est. Et omnis qui diligit, ex Deo natus est, et cognoscit Deum.
62N||4||8||308370	Qui non diligit, non novit Deum : quoniam Deus caritas est.
62N||4||9||308380	In hoc apparuit caritas Dei in nobis, quoniam Filium suum unigenitum misit Deus in mundum, ut vivamus per eum.
62N||4||10||308390	In hoc est caritas : non quasi nos dilexerimus Deum, sed quoniam ipse prior dilexit nos, et misit Filium suum propitiationem pro peccatis nostris.
62N||4||11||308400	Carissimi, si sic Deus dilexit nos : et nos debemus alterutrum diligere.
62N||4||12||308410	Deum nemo vidit umquam. Si diligamus invicem, Deus in nobis manet, et caritas ejus in nobis perfecta est.
62N||4||13||308420	In hoc cognoscimus quoniam in eo manemus, et ipse in nobis : quoniam de Spiritu suo dedit nobis.
62N||4||14||308430	Et vos vidimus, et testificamur quoniam Pater misit Filium suum Salvatorem mundi.
62N||4||15||308440	Quisquis confessus fuerit quoniam Jesus est Filius Dei, Deus in eo manet, et ipse in Deo.
62N||4||16||308450	Et nos cognovimus, et credidimus caritati, quam habet Deus in nobis. Deus caritas est : et qui manet in caritate, in Deo manet, et Deus in eo.
62N||4||17||308460	In hoc perfecta est caritas Dei nobiscum, ut fiduciam habeamus in die judicii : quia sicut ille est, et nos sumus in hoc mundo.
62N||4||18||308470	Timor non est in caritate : sed perfecta caritas foras mittit timorem, quoniam timor pœnam habet : qui autem timet, non est perfectus in caritate.
62N||4||19||308480	Nos ergo diligamus Deum, quoniam Deus prior dilexit nos.
62N||4||20||308490	Si quis dixerit, Quoniam diligo Deum, et fratrem suum oderit, mendax est. Qui enim non diligit fratrem suum quem vidit, Deum, quem non vidit, quomodo potest diligere ?
62N||4||21||308500	Et hoc mandatum habemus a Deo : ut qui diligit Deum, diligat et fratrem suum.
62N||5||1||308510	Omnis qui credit quoniam Jesus est Christus, ex Deo natus est. Et omnis qui diligit eum qui genuit, diligit et eum qui natus est ex eo.
62N||5||2||308520	In hoc cognoscimus quoniam diligamus natos Dei, cum Deum diligamus, et mandata ejus faciamus.
62N||5||3||308530	Hæc est enim caritas Dei, ut mandata ejus custodiamus : et mandata ejus gravia non sunt.
62N||5||4||308540	Quoniam omne quod natum est ex Deo, vincit mundum : et hæc est victoria, quæ vincit mundum, fides nostra.
62N||5||5||308550	Quis est, qui vincit mundum, nisi qui credit quoniam Jesus est Filius Dei ?
62N||5||6||308560	Hic est, qui venit per aquam et sanguinem, Jesus Christus : non in aqua solum, sed in aqua et sanguine. Et Spiritus est, qui testificatur quoniam Christus est veritas.
62N||5||7||308570	Quoniam tres sunt, qui testimonium dant in cælo : Pater, Verbum, et Spiritus Sanctus : et hi tres unum sunt.
62N||5||8||308580	Et tres sunt, qui testimonium dant in terra : spiritus, et aqua, et sanguis : et hi tres unum sunt.
62N||5||9||308590	Si testimonium hominum accipimus, testimonium Dei majus est : quoniam hoc est testimonium Dei, quod majus est, quoniam testificatus est de Filio suo.
62N||5||10||308600	Qui credit in Filium Dei, habet testimonium Dei in se. Qui non credit Filio, mendacem facit eum : quia non credit in testimonium quod testificatus est Deus de Filio suo.
62N||5||11||308610	Et hoc est testimonium, quoniam vitam æternam dedit nobis Deus : et hæc vita in Filio ejus est.
62N||5||12||308620	Qui habet Filium, habet vitam : qui non habet Filium, vitam non habet.
62N||5||13||308630	Hæc scribo vobis ut sciatis quoniam vitam habetis æternam, qui creditis in nomine Filii Dei.
62N||5||14||308640	Et hæc est fiducia, quam habemus ad eum : quia quodcumque petierimus, secundum voluntatem ejus, audit nos.
62N||5||15||308650	Et scimus quia audit nos quidquid petierimus : scimus quoniam habemus petitiones quas postulamus ab eo.
62N||5||16||308660	Qui scit fratrem suum peccare peccatum non ad mortem, petat, et dabitur ei vita peccanti non ad mortem. Est peccatum ad mortem : non pro illo dico ut roget quis.
62N||5||17||308670	Omnis iniquitas, peccatum est : et est peccatum ad mortem.
62N||5||18||308680	Scimus quia omnis qui natus est ex Deo, non peccat : sed generatio Dei conservat eum, et malignus non tangit eum.
62N||5||19||308690	Scimus quoniam ex Deo sumus : et mundus totus in maligno positus est.
62N||5||20||308700	Et scimus quoniam Filius Dei venit, et dedit nobis sensum ut cognoscamus verum Deum, et simus in vero Filio ejus. Hic est verus Deus, et vita æterna.
62N||5||21||308710	Filioli, custodite vos a simulacris. Amen.
63N||1||1||308720	Senior Electæ dominæ, et natis ejus, quos ego diligo in veritate, et non ego solus, sed et omnes qui cognoverunt veritatem,
63N||1||2||308730	propter veritatem, quæ permanet in nobis, et nobiscum erit in æternum.
63N||1||3||308740	Sit vobiscum gratia, misericordia, pax a Deo Patre, et a Christo Jesu Filio Patris in veritate, et caritate.
63N||1||4||308750	Gavisus sum valde, quoniam inveni de filiis tuis ambulantes in veritate, sicut mandatum accepimus a Patre.
63N||1||5||308760	Et nunc rogo te domina, non tamquam mandatum novum scribens tibi, sed quod habuimus ab initio, ut diligamus alterutrum.
63N||1||6||308770	Et hæc est caritas, ut ambulemus secundum mandata ejus. Hoc est enim mandatum, ut quemadmodum audistis ab initio, in eo ambuletis.
63N||1||7||308780	Quoniam multi seductores exierunt in mundum, qui non confitentur Jesum Christum venisse in carnem : hic est seductor, et antichristus.
63N||1||8||308790	Videte vosmetipsos, ne perdatis quæ operati estis : sed ut mercedem plenam accipiatis.
63N||1||9||308800	Omnis qui recedit, et non permanet in doctrina Christi, Deum non habet : qui permanet in doctrina, hic et Patrem et Filium habet.
63N||1||10||308810	Si quis venit ad vos, et hanc doctrinam non affert, nolite recipere eum in domum, nec Ave ei dixeritis.
63N||1||11||308820	Qui enim dicit illi Ave, communicat operibus ejus malignis.
63N||1||12||308830	Plura habens vobis scribere, nolui per cartam et atramentum : spero enim me futurum apud vos, et os ad os loqui : ut gaudium vestrum plenum sit.
63N||1||13||308840	Salutant te filii sororis tuæ Electæ.
64N||1||1||308850	Senior Gajo carissimo, quem ego diligo in veritate.
64N||1||2||308860	Carissime, de omnibus orationem facio prospere te ingredi, et valere sicut prospere agit anima tua.
64N||1||3||308870	Gavisus sum valde venientibus fratribus, et testimonium perhibentibus veritati tuæ, sicut tu in veritate ambulas.
64N||1||4||308880	Majorem horum non habeo gratiam, quam ut audiam filios meos in veritate ambulare.
64N||1||5||308890	Carissime, fideliter facis quidquid operaris in fratres, et hoc in peregrinos,
64N||1||6||308900	qui testimonium reddiderunt caritati tuæ in conspectu ecclesiæ : quos, benefaciens, deduces digne Deo.
64N||1||7||308910	Pro nomine enim ejus profecti sunt, nihil accipientes a gentibus.
64N||1||8||308920	Nos ergo debemus suscipere hujusmodi, ut cooperatores simus veritatis.
64N||1||9||308930	Scripsissem forsitan ecclesiæ : sed is qui amat primatum genere in eis, Diotrephes, non recipit nos :
64N||1||10||308940	propter hoc si venero, commonebo ejus opera, quæ facit, verbis malignis garriens in nos : et quasi non ei ista sufficiant, neque ipse suscipit fratres : et eos qui suscipiunt, prohibet, et de ecclesia ejicit.
64N||1||11||308950	Carissime, noli imitari malum, sed quod bonum est. Qui benefacit, ex Deo est : qui malefacit, non vidit Deum.
64N||1||12||308960	Demetrio testimonium redditur ab omnibus, et ab ipsa veritate, sed et nos testimonium perhibemus : et nosti quoniam testimonium nostrum verum est.
64N||1||13||308970	Multa habui tibi scribere : sed nolui per atramentum et calamum scribere tibi.
64N||1||14||308980	Spero autem protinus te videre, et os ad os loquemur. Pax tibi. Salutant te amici. Saluta amicos nominatim.
65N||1||1||308990	Judas Jesu Christi servus, frater autem Jacobi, his qui sunt in Deo Patre dilectis, et Christo Jesu conservatis, et vocatis.
65N||1||2||309000	Misericordia vobis, et pax, et caritas adimpleatur.
65N||1||3||309010	Carissimi, omnem sollicitudinem faciens scribendi vobis de communi vestra salute, necesse habui scribere vobis : deprecans supercertari semel traditæ sanctis fidei.
65N||1||4||309020	Subintroierunt enim quidam homines (qui olim præscripti sunt in hoc judicium) impii, Dei nostri gratiam transferentes in luxuriam, et solum Dominatorem, et Dominum nostrum Jesum Christum negantes.
65N||1||5||309030	Commonere autem vos volo, scientes semel omnia, quoniam Jesus populum de terra Ægypti salvans, secundo eos, qui non crediderunt, perdidit :
65N||1||6||309040	angelos vero, qui non servaverunt suum principatum, sed dereliquerunt suum domicilium, in judicium magni diei, vinculis æternis sub caligine reservavit.
65N||1||7||309050	Sicut Sodoma, et Gomorrha, et finitimæ civitates simili modo exfornicatæ, et abeuntes post carnem alteram, factæ sunt exemplum, ignis æterni pœnam sustinentes.
65N||1||8||309060	Similiter et hi carnem quidem maculant, dominationem autem spernunt, majestatem autem blasphemant.
65N||1||9||309070	Cum Michaël Archangelus cum diabolo disputans altercaretur de Moysi corpore, non est ausus judicium inferre blasphemiæ : sed dixit : Imperet tibi Dominus.
65N||1||10||309080	Hi autem quæcumque quidem ignorant, blasphemant : quæcumque autem naturaliter, tamquam muta animalia, norunt, in his corrumpuntur.
65N||1||11||309090	Væ illis, quia in via Cain abierunt, et errore Balaam mercede effusi sunt, et in contradictione Core perierunt !
65N||1||12||309100	Hi sunt in epulis suis maculæ, convivantes sine timore, semetipsos pascentes, nubes sine aqua, quæ a ventis circumferentur, arbores autumnales, infructuosæ, bis mortuæ, eradicatæ,
65N||1||13||309110	fluctus feri maris, despumantes suas confusiones, sidera errantia : quibus procella tenebrarum servata est in æternum.
65N||1||14||309120	Prophetavit autem et de his septimus ab Adam Enoch, dicens : Ecce venit Dominus in sanctis millibus suis
65N||1||15||309130	facere judicium contra omnes, et arguere omnes impios de omnibus operibus impietatis eorum, quibus impie egerunt, et de omnibus duris, quæ locuti sunt contra Deum peccatores impii.
65N||1||16||309140	Hi sunt murmuratores querulosi, secundum desideria sua ambulantes, et os eorum loquitur superba, mirantes personas quæstus causa.
65N||1||17||309150	Vos autem carissimi, memores estote verborum, quæ prædicta sunt ab apostolis Domini nostri Jesu Christi,
65N||1||18||309160	qui dicebant vobis, quoniam in novissimo tempore venient illusores, secundum desideria sua ambulantes in impietatibus.
65N||1||19||309170	Hi sunt, qui segregant semetipsos, animales, Spiritum non habentes.
65N||1||20||309180	Vos autem carissimi superædificantes vosmetipsos sanctissimæ vestræ fidei, in Spiritu Sancto orantes,
65N||1||21||309190	vosmetipsos in dilectione Dei servate, exspectantes misericordiam Domini nostri Jesu Christi in vitam æternam.
65N||1||22||309200	Et hos quidem arguite judicatos :
65N||1||23||309210	illos vero salvate, de igne rapientes. Aliis autem miseremini in timore : odientes et eam, quæ carnalis est, maculatam tunicam.
65N||1||24||309220	Ei autem qui potens est vos conservare sine peccato et constituere ante conspectum gloriæ suæ immaculatos in exsultatione in adventu Domini nostri Jesu Christi,
65N||1||25||309230	soli Deo Salvatori nostro, per Jesum Christum Dominum nostrum, gloria et magnificentia, imperium et potestas ante omne sæculum, et nunc, et in omnia sæcula sæculorum. Amen.
66N||1||1||309240	Apocalypsis Jesu Christi, quam dedit illi Deus palam facere servis suis, quæ oportet fieri cito : et significavit, mittens per angelum suum servo suo Joanni,
66N||1||2||309250	qui testimonium perhibuit verbo Dei, et testimonium Jesu Christi, quæcumque vidit.
66N||1||3||309260	Beatus qui legit, et audit verba prophetiæ hujus, et servat ea, quæ in ea scripta sunt : tempus enim prope est.
66N||1||4||309270	Joannes septem ecclesiis, quæ sunt in Asia. Gratia vobis, et pax ab eo, qui est, et qui erat, et qui venturus est : et a septem spiritibus qui in conspectu throni ejus sunt :
66N||1||5||309280	et a Jesu Christo, qui est testis fidelis, primogenitus mortuorum, et princeps regum terræ, qui dilexit nos, et lavit nos a peccatis nostris in sanguine suo,
66N||1||6||309290	et fecit nos regnum, et sacerdotes Deo et Patri suo : ipsi gloria et imperium in sæcula sæculorum. Amen.
66N||1||7||309300	Ecce venit cum nubibus, et videbit eum omnis oculus, et qui eum pupugerunt. Et plangent se super eum omnes tribus terræ. Etiam : amen.
66N||1||8||309310	Ego sum alpha et omega, principium et finis, dicit Dominus Deus : qui est, et qui erat, et qui venturus est, omnipotens.
66N||1||9||309320	Ego Joannes frater vester, et particeps in tribulatione, et regno, et patientia in Christo Jesu : fui in insula, quæ appellatur Patmos, propter verbum Dei, et testimonium Jesu :
66N||1||10||309330	fui in spiritu in dominica die, et audivi post me vocem magnam tamquam tubæ,
66N||1||11||309340	dicentis : Quod vides, scribe in libro : et mitte septem ecclesiis, quæ sunt in Asia, Epheso, et Smyrnæ, et Pergamo, et Thyatiræ, et Sardis, et Philadelphiæ, et Laodiciæ.
66N||1||12||309350	Et conversus sum ut viderem vocem, quæ loquebatur mecum : et conversus vidi septem candelabra aurea :
66N||1||13||309360	et in medio septem candelabrorum aureorum, similem Filio hominis vestitum podere, et præcinctum ad mamillas zona aurea :
66N||1||14||309370	caput autem ejus, et capilli erant candidi tamquam lana alba, et tamquam nix, et oculi ejus tamquam flamma ignis :
66N||1||15||309380	et pedes ejus similes auricalco, sicut in camino ardenti, et vox illius tamquam vox aquarum multarum :
66N||1||16||309390	et habebat in dextera sua stellas septem : et de ore ejus gladius utraque parte acutus exibat : et facies ejus sicut sol lucet in virtute sua.
66N||1||17||309400	Et cum vidissem eum, cecidi ad pedes ejus tamquam mortuus. Et posuit dexteram suam super me, dicens : Noli timere : ego sum primus, et novissimus,
66N||1||18||309410	et vivus, et fui mortuus, et ecce sum vivens in sæcula sæculorum : et habeo claves mortis, et inferni.
66N||1||19||309420	Scribe ergo quæ vidisti, et quæ sunt, et quæ oportet fieri post hæc.
66N||1||20||309430	Sacramentum septem stellarum, quas vidisti in dextera mea, et septem candelabra aurea : septem stellæ, angeli sunt septem ecclesiarum : et candelabra septem, septem ecclesiæ sunt.
66N||2||1||309440	Angelo Ephesi ecclesiæ scribe : Hæc dicit, qui tenet septem stellas in dextera sua, qui ambulat in medio septem candelabrorum aureorum :
66N||2||2||309450	Scio opera tua, et laborem, et patientiam tuam, et quia non potes sustinere malos : et tentasti eos, qui se dicunt apostolos esse, et non sunt : et invenisti eos mendaces :
66N||2||3||309460	et patientiam habes, et sustinuisti propter nomen meum, et non defecisti.
66N||2||4||309470	Sed habeo adversum te, quod caritatem tuam primam reliquisti.
66N||2||5||309480	Memor esto itaque unde excideris : et age pœnitentiam, et prima opera fac : sin autem, venio tibi, et movebo candelabrum tuum de loco suo, nisi pœnitentiam egeris.
66N||2||6||309490	Sed hoc habes, quia odisti facta Nicolaitarum, quæ et ego odi.
66N||2||7||309500	Qui habet aurem, audiat quid Spiritus dicat ecclesiis : Vincenti dabo edere de ligno vitæ, quod est in paradiso Dei mei.
66N||2||8||309510	Et angelo Smyrnæ ecclesiæ scribe : Hæc dicit primus, et novissimus, qui fuit mortuus, et vivit :
66N||2||9||309520	Scio tribulationem tuam, et paupertatem tuam, sed dives es : et blasphemaris ab his, qui se dicunt Judæos esse, et non sunt, sed sunt synagoga Satanæ.
66N||2||10||309530	Nihil horum timeas quæ passurus es. Ecce missurus est diabolus aliquos ex vobis in carcerem ut tentemini : et habebitis tribulationem diebus decem. Esto fidelis usque ad mortem, et dabo tibi coronam vitæ.
66N||2||11||309540	Qui habet aurem, audiat quid Spiritus dicat ecclesiis : Qui vicerit, non lædetur a morte secunda.
66N||2||12||309550	Et angelo Pergami ecclesiæ scribe : Hæc dicit qui habet rhomphæam utraque parte acutam :
66N||2||13||309560	Scio ubi habitas, ubi sedes est Satanæ : et tenes nomen meum, et non negasti fidem meam. Et in diebus illis Antipas testis meus fidelis, qui occisus est apud vos ubi Satanas habitat.
66N||2||14||309570	Sed habeo aversus te pauca : quia habes illic tenentes doctrinam Balaam, qui docebat Balac mittere scandalum coram filiis Israël, edere, et fornicari :
66N||2||15||309580	ita habes et tu tenentes doctrinam Nicolaitarum.
66N||2||16||309590	Similiter pœnitentiam age : si quominus veniam tibi cito, et pugnabo cum illis in gladio oris mei.
66N||2||17||309600	Qui habet aurem, audiat quid Spiritus dicat ecclesiis : Vincenti dabo manna absconditum, et dabo illi calculum candidum : et in calculo nomen novum scriptum, quod nemo scit, nisi qui accipit.
66N||2||18||309610	Et angelo Thyatiræ ecclesiæ scribe : Hæc dicit Filius Dei, qui habet oculos tamquam flammam ignis, et pedes ejus similes auricalco :
66N||2||19||309620	Novi opera tua, et fidem, et caritatem tuam, et ministerium, et patientiam tuam, et opera tua novissima plura prioribus.
66N||2||20||309630	Sed habeo adversus te pauca : quia permittis mulierem Jezabel, quæ se dicit propheten, docere, et seducere servos meos, fornicari, et manducare de idolothytis.
66N||2||21||309640	Et dedi illi tempus ut pœnitentiam ageret : et non vult pœnitere a fornicatione sua.
66N||2||22||309650	Ecce mittam eam in lectum : et qui mœchantur cum ea, in tribulatione maxima erunt, nisi pœnitentiam ab operibus suis egerint.
66N||2||23||309660	Et filios ejus interficiam in morte, et scient omnes ecclesiæ, quia ego sum scrutans renes, et corda : et dabo unicuique vestrum secundum opera sua. Vobis autem dico,
66N||2||24||309670	et ceteris qui Thyatiræ estis : quicumque non habent doctrinam hanc, et qui non cognoverunt altitudines Satanæ, quemadmodum dicunt, non mittam super vos aliud pondus :
66N||2||25||309680	tamen id quod habetis, tenete donec veniam.
66N||2||26||309690	Et qui vicerit, et custodierit usque in finem opera mea, dabo illi potestatem super gentes,
66N||2||27||309700	et reget eas in virga ferrea, et tamquam vas figuli confringentur,
66N||2||28||309710	sicut et ego accepi a Patre meo : et dabo illi stellam matutinam.
66N||2||29||309720	Qui habet aurem, audiat quid Spiritus dicat ecclesiis.
66N||3||1||309730	Et angelo ecclesiæ Sardis scribe : Hæc dicit qui habet septem spiritus Dei, et septem stellas : Scio opera tua, quia nomen habes quod vivas, et mortuus es.
66N||3||2||309740	Esto vigilans, et confirma cetera, quæ moritura erant. Non enim invenio opera tua plena coram Deo meo.
66N||3||3||309750	In mente ergo habe qualiter acceperis, et audieris, et serva, et pœnitentiam age. Si ergo non vigilaveris, veniam ad te tamquam fur et nescies qua hora veniam ad te.
66N||3||4||309760	Sed habes pauca nomina in Sardis qui non inquinaverunt vestimenta sua : et ambulabunt mecum in albis, quia digni sunt.
66N||3||5||309770	Qui vicerit, sic vestietur vestimentis albis, et non delebo nomen ejus de libro vitæ, et confitebor nomen ejus coram Patre meo, et coram angelis ejus.
66N||3||6||309780	Qui habet aurem, audiat quid Spiritus dicat ecclesiis.
66N||3||7||309790	Et angelo Philadelphiæ ecclesiæ scribe : Hæc dicit Sanctus et Verus, qui habet clavem David : qui aperit, et nemo claudit : claudit, et nemo aperit :
66N||3||8||309800	Scio opera tua. Ecce dedi coram te ostium apertum, quod nemo potest claudere : quia modicam habes virtutem, et servasti verbum meum, et non negasti nomen meum.
66N||3||9||309810	Ecce dabo de synagoga Satanæ, qui dicunt se Judæos esse, et non sunt, sed mentiuntur : ecce faciam illos ut veniant, et adorent ante pedes tuos : et scient quia ego dilexi te,
66N||3||10||309820	quoniam servasti verbum patientiæ meæ, et ego servabo te ab hora tentationis, quæ ventura est in orbem universum tentare habitantes in terra.
66N||3||11||309830	Ecce venio cito : tene quod habes, ut nemo accipiat coronam tuam.
66N||3||12||309840	Qui vicerit, faciam illum columnam in templo Dei mei, et foras non egredietur amplius : et scribam super eum nomen Dei mei, et nomen civitatis Dei mei novæ Jerusalem, quæ descendit de cælo a Deo meo, et nomen meum novum.
66N||3||13||309850	Qui habet aurem, audiat quid Spiritus dicat ecclesiis.
66N||3||14||309860	Et angelo Laodiciæ ecclesiæ scribe : Hæc dicit : Amen, testis fidelis et verus, qui est principium creaturæ Dei.
66N||3||15||309870	Scio opera tua : quia neque frigidus es, neque calidus : utinam frigidus esses, aut calidus :
66N||3||16||309880	sed quia tepidus es, et nec frigidus, nec calidus, incipiam te evomere ex ore meo :
66N||3||17||309890	quia dicis : Quod dives sum, et locupletatus, et nullius egeo : et nescis quia tu es miser, et miserabilis, et pauper, et cæcus, et nudus.
66N||3||18||309900	Suadeo tibi emere a me aurum ignitum probatum, ut locuples fias, et vestimentis albis induaris, et non appareat confusio nuditatis tuæ, et collyrio inunge oculos tuos ut videas.
66N||3||19||309910	Ego quos amo, arguo, et castigo. Æmulare ergo, et pœnitentiam age.
66N||3||20||309920	Ecce sto ad ostium, et pulso : si quis audierit vocem meam, et aperuerit mihi januam, intrabo ad illum, et cœnabo cum illo, et ipse mecum.
66N||3||21||309930	Qui vicerit, dabo ei sedere mecum in throno meo : sicut et ego vici, et sedi cum Patre meo in throno ejus.
66N||3||22||309940	Qui habet aurem, audiat quid Spiritus dicat ecclesiis.
66N||4||1||309950	Post hæc vidi : et ecce ostium apertum in cælo, et vox prima, quam audivi tamquam tubæ loquentis mecum, dicens : Ascende huc, et ostendam tibi quæ oportet fieri post hæc.
66N||4||2||309960	Et statim fui in spiritu : et ecce sedes posita erat in cælo, et supra sedem sedens.
66N||4||3||309970	Et qui sedebat similis erat aspectui lapidis jaspidis, et sardinis : et iris erat in circuitu sedis similis visioni smaragdinæ.
66N||4||4||309980	Et in circuitu sedis sedilia viginti quatuor : et super thronos viginti quatuor seniores sedentes, circumamicti vestimentis albis, et in capitibus eorum coronæ aureæ.
66N||4||5||309990	Et de throno procedebant fulgura, et voces, et tonitrua : et septem lampades ardentes ante thronum, qui sunt septem spiritus Dei.
66N||4||6||310000	Et in conspectu sedis tamquam mare vitreum simile crystallo : et in medio sedis, et in circuitu sedis quatuor animalia plena oculis ante et retro.
66N||4||7||310010	Et animal primum simile leoni, et secundum animal simile vitulo, et tertium animal habens faciem quasi hominis, et quartum animal simile aquilæ volanti.
66N||4||8||310020	Et quatuor animalia, singula eorum habebant alas senas : et in circuitu, et intus plena sunt oculis : et requiem non habebant die ac nocte, dicentia : Sanctus, Sanctus, Sanctus Dominus Deus omnipotens, qui erat, et qui est, et qui venturus est.
66N||4||9||310030	Et cum darent illa animalia gloriam, et honorem, et benedictionem sedenti super thronum, viventi in sæcula sæculorum,
66N||4||10||310040	procidebant viginti quatuor seniores ante sedentem in throno, et adorabant viventem in sæcula sæculorum, et mittebant coronas suas ante thronum, dicentes :
66N||4||11||310050	Dignus es Domine Deus noster accipere gloriam, et honorem, et virtutem : quia tu creasti omnia, et propter voluntatem tuam erant, et creata sunt.
66N||5||1||310060	Et vidi in dextera sedentis supra thronum, librum scriptum intus et foris, signatum sigillis septem.
66N||5||2||310070	Et vidi angelum fortem, prædicantem voce magna : Quis est dignus aperire librum, et solvere signacula ejus ?
66N||5||3||310080	Et nemo poterat neque in cælo, neque in terra, neque subtus terram aperire librum, neque respicere illum.
66N||5||4||310090	Et ego flebam multum, quoniam nemo dignus inventus est aperire librum, nec videre eum.
66N||5||5||310100	Et unus de senioribus dixit mihi : Ne fleveris : ecce vicit leo de tribu Juda, radix David, aperire librum, et solvere septem signacula ejus.
66N||5||6||310110	Et vidi : et ecce in medio throni et quatuor animalium, et in medio seniorum, Agnum stantem tamquam occisum, habentem cornua septem, et oculos septem : qui sunt septem spiritus Dei, missi in omnem terram.
66N||5||7||310120	Et venit : et accepit de dextera sedentis in throno librum.
66N||5||8||310130	Et cum aperuisset librum, quatuor animalia, et viginti quatuor seniores ceciderunt coram Agno, habentes singuli citharas, et phialas aureas plenas odoramentorum, quæ sunt orationes sanctorum :
66N||5||9||310140	et cantabant canticum novum, dicentes : Dignus es, Domine, accipere librum, et aperire signacula ejus : quoniam occisus es, et redemisti nos Deo in sanguine tuo ex omni tribu, et lingua, et populo, et natione :
66N||5||10||310150	et fecisti nos Deo nostro regnum, et sacerdotes : et regnabimus super terram.
66N||5||11||310160	Et vidi, et audivi vocem angelorum multorum in circuitu throni, et animalium, et seniorum : et erat numerus eorum millia millium,
66N||5||12||310170	dicentium voce magna : Dignus est Agnus, qui occisus est, accipere virtutem, et divinitatem, et sapientiam, et fortitudinem, et honorem, et gloriam, et benedictionem.
66N||5||13||310180	Et omnem creaturam, quæ in cælo est, et super terram, et sub terra, et quæ sunt in mari, et quæ in eo : omnes audivi dicentes : Sedenti in throno, et Agno, benedictio et honor, et gloria, et potestas in sæcula sæculorum.
66N||5||14||310190	Et quatuor animalia dicebant : Amen. Et viginti quatuor seniores ceciderunt in facies suas : et adoraverunt viventem in sæcula sæculorum.
66N||6||1||310200	Et vidi quod aperuisset Agnus unum de septem sigillis, et audivi unum de quatuor animalibus, dicens tamquam vocem tonitrui : Veni, et vide.
66N||6||2||310210	Et vidi : et ecce equus albus, et qui sedebat super illum, habebat arcum, et data est ei corona, et exivit vincens ut vinceret.
66N||6||3||310220	Et cum aperuisset sigillum secundum, audivi secundum animal, dicens : Veni, et vide.
66N||6||4||310230	Et exivit alius equus rufus : et qui sedebat super illum, datum est ei ut sumeret pacem de terra, et ut invicem se interficiant, et datus est ei gladius magnus.
66N||6||5||310240	Et cum aperuisset sigillum tertium, audivi tertium animal, dicens : Veni, et vide. Et ecce equus niger : et qui sedebat super illum, habebat stateram in manu sua.
66N||6||6||310250	Et audivi tamquam vocem in medio quatuor animalium dicentium : Bilibris tritici denario et tres bilibres hordei denario, et vinum, et oleum ne læseris.
66N||6||7||310260	Et cum aperuisset sigillum quartum, audivi vocem quarti animalis dicentis : Veni, et vide.
66N||6||8||310270	Et ecce equus pallidus : et qui sedebat super eum, nomen illi Mors, et infernus sequebatur eum, et data est illi potestas super quatuor partes terræ, interficere gladio, fame, et morte, et bestiis terræ.
66N||6||9||310280	Et cum aperuisset sigillum quintum, vidi subtus altare animas interfectorum propter verbum Dei, et propter testimonium, quod habebant :
66N||6||10||310290	et clamabant voce magna, dicentes : Usquequo Domine (sanctus et verus), non judicas, et non vindicas sanguinem nostrum de iis qui habitant in terra ?
66N||6||11||310300	Et datæ sunt illis singulæ stolæ albæ : et dictum est illis ut requiescerent adhuc tempus modicum donec compleantur conservi eorum, et fratres eorum, qui interficiendi sunt sicut et illi.
66N||6||12||310310	Et vidi cum aperuisset sigillum sextum : et ecce terræmotus magnus factus est, et sol factus est niger tamquam saccus cilicinus : et luna tota facta est sicut sanguis :
66N||6||13||310320	et stellæ de cælo ceciderunt super terram, sicut ficus emittit grossos suos cum a vento magno movetur :
66N||6||14||310330	et cælum recessit sicut liber involutus : et omnis mons, et insulæ de locis suis motæ sunt :
66N||6||15||310340	et reges terræ, et principes, et tribuni, et divites, et fortes, et omnis servus, et liber absconderunt se in speluncis, et in petris montium :
66N||6||16||310350	et dicunt montibus, et petris : Cadite super nos, et abscondite nos a facie sedentis super thronum, et ab ira Agni :
66N||6||17||310360	quoniam venit dies magnus iræ ipsorum : et quis poterit stare ?
66N||7||1||310370	Post hæc vidi quatuor angelos stantes super quatuor angulos terræ, tenentes quatuor ventos terræ, ne flarent super terram, neque super mare, neque in ullam arborem.
66N||7||2||310380	Et vidi alterum angelum ascendentem ab ortu solis, habentem signum Dei vivi : et clamavit voce magna quatuor angelis, quibus datum est nocere terræ et mari,
66N||7||3||310390	dicens : Nolite nocere terræ, et mari, neque arboribus, quoadusque signemus servos Dei nostri in frontibus eorum.
66N||7||4||310400	Et audivi numerum signatorum, centum quadraginta quatuor millia signati, ex omni tribu filiorum Israël.
66N||7||5||310410	Ex tribu Juda duodecim millia signati : ex tribu Ruben duodecim millia signati : ex tribu Gad duodecim millia signati :
66N||7||6||310420	ex tribu Aser duodecim millia signati : ex tribu Nephthali duodecim millia signati : ex tribu Manasse duodecim millia signati :
66N||7||7||310430	ex tribu Simeon duodecim millia signati : ex tribu Levi duodecim millia signati : ex tribu Issachar duodecim millia signati :
66N||7||8||310440	ex tribu Zabulon duodecim millia signati : ex tribu Joseph duodecim millia signati : ex tribu Benjamin duodecim millia signati.
66N||7||9||310450	Post hæc vidi turbam magnam, quam dinumerare nemo poterat, ex omnibus gentibus, et tribubus, et populis, et linguis : stantes ante thronum, et in conspectu Agni, amicti stolis albis, et palmæ in manibus eorum :
66N||7||10||310460	et clamabant voce magna, dicentes : Salus Deo nostro, qui sedet super thronum, et Agno.
66N||7||11||310470	Et omnes angeli stabant in circuitu throni, et seniorum, et quatuor animalium : et ceciderunt in conspectu throni in facies suas, et adoraverunt Deum,
66N||7||12||310480	dicentes : Amen. Benedictio, et claritas, et sapientia, et gratiarum actio, honor, et virtus, et fortitudo Deo nostro in sæcula sæculorum. Amen.
66N||7||13||310490	Et respondit unus de senioribus et dixit mihi : Hi, qui amicti sunt stolis albis, qui sunt ? et unde venerunt ?
66N||7||14||310500	Et dixi illi : Domine mi, tu scis. Et dixit mihi : Hi sunt, qui venerunt de tribulatione magna, et laverunt stolas suas, et dealbaverunt eas in sanguine Agni.
66N||7||15||310510	Ideo sunt ante thronum Dei, et serviunt ei die ac nocte in templo ejus : et qui sedet in throno, habitabit super illos :
66N||7||16||310520	non esurient, neque sitient amplius, nec cadet super illos sol, neque ullus æstus :
66N||7||17||310530	quoniam Agnus, qui in medio throni est, reget illos et deducet eos ad vitæ fontes aquarum, et absterget Deus omnem lacrimam ab oculis eorum.
66N||8||1||310540	Et cum aperuisset sigillum septimum, factum est silentium in cælo, quasi media hora.
66N||8||2||310550	Et vidi septem angelos stantes in conspectu Dei : et datæ sunt illis septem tubæ.
66N||8||3||310560	Et alius angelus venit, et stetit ante altare habens thuribulum aureum : et data sunt illi incensa multa, ut daret de orationibus sanctorum omnium super altare aureum, quod est ante thronum Dei.
66N||8||4||310570	Et ascendit fumus incensorum de orationibus sanctorum de manu angeli coram Deo.
66N||8||5||310580	Et accepit angelus thuribulum, et implevit illud de igne altaris, et misit in terram : et facta sunt tonitrua, et voces, et fulgura, et terræmotus magnus.
66N||8||6||310590	Et septem angeli, qui habebant septem tubas, præparaverunt se ut tuba canerent.
66N||8||7||310600	Et primus angelus tuba cecinit, et facta est grando, et ignis, mista in sanguine, et missum est in terram, et tertia pars terræ combusta est, et tertia pars arborum concremata est, et omne fœnum viride combustum est.
66N||8||8||310610	Et secundus angelus tuba cecinit : et tamquam mons magnus igne ardens missus est in mare, et facta est tertia pars maris sanguis,
66N||8||9||310620	et mortua est tertia pars creaturæ eorum, quæ habebant animas in mari, et tertia pars navium interiit.
66N||8||10||310630	Et tertius angelus tuba cecinit : et cecidit de cælo stella magna, ardens tamquam facula, et cecidit in tertiam partem fluminum, et in fontes aquarum :
66N||8||11||310640	et nomen stellæ dicitur Absinthium, et facta est tertia pars aquarum in absinthium ; et multi hominum mortui sunt de aquis, quia amaræ factæ sunt.
66N||8||12||310650	Et quartus angelus tuba cecinit : et percussa est tertia pars solis, et tertia pars lunæ, et tertia pars stellarum, ita ut obscuraretur tertia pars eorum, et diei non luceret pars tertia, et noctis similiter.
66N||8||13||310660	Et vidi, et audivi vocem unius aquilæ volantis per medium cæli dicentis voce magna : Væ, væ, væ habitantibus in terra de ceteris vocibus trium angelorum, qui erant tuba canituri.
66N||9||1||310670	Et quintus angelus tuba cecinit : et vidi stellam de cælo cecidisse in terram, et data est ei clavis putei abyssi.
66N||9||2||310680	Et aperuit puteum abyssi : et ascendit fumus putei, sicut fumus fornacis magnæ : et obscuratus est sol, et aër de fumo putei :
66N||9||3||310690	et de fumo putei exierunt locustæ in terram, et data est illis potestas, sicut habent potestatem scorpiones terræ :
66N||9||4||310700	et præceptum est illis ne læderent fœnum terræ, neque omne viride, neque omnem arborem : nisi tantum homines, qui non habent signum Dei in frontibus suis :
66N||9||5||310710	et datum est illis ne occiderent eos : sed ut cruciarent mensibus quinque : et cruciatus eorum, ut cruciatus scorpii cum percutit hominem.
66N||9||6||310720	Et in diebus illis quærent homines mortem, et non invenient eam : et desiderabunt mori, et fugiet mors ab eis.
66N||9||7||310730	Et similitudines locustarum, similes equis paratis in prælium : et super capita earum tamquam coronæ similes auro : et facies earum tamquam facies hominum.
66N||9||8||310740	Et habebant capillos sicut capillos mulierum. Et dentes earum, sicut dentes leonum erant :
66N||9||9||310750	et habebant loricas sicut loricas ferreas, et vox alarum earum sicut vox curruum equorum multorum currentium in bellum :
66N||9||10||310760	et habebant caudas similes scorpionum, et aculei erant in caudis earum : et potestas earum nocere hominibus mensibus quinque :
66N||9||11||310770	et habebant super se regem angelum abyssi cui nomen hebraice Abaddon, græce autem Apollyon, latine habens nomen Exterminans.
66N||9||12||310780	Væ unum abiit, et ecce veniunt adhuc duo væ post hæc.
66N||9||13||310790	Et sextus angelus tuba cecinit : et audivi vocem unam ex quatuor cornibus altaris aurei, quod est ante oculos Dei,
66N||9||14||310800	dicentem sexto angelo, qui habebat tubam : Solve quatuor angelos, qui alligati sunt in flumine magno Euphrate.
66N||9||15||310810	Et soluti sunt quatuor angeli, qui parati erant in horam, et diem, et mensem, et annum, ut occiderent tertiam partem hominum.
66N||9||16||310820	Et numerus equestris exercitus vicies millies dena millia. Et audivi numerum eorum.
66N||9||17||310830	Et ita vidi equos in visione : et qui sedebant super eos, habebant loricas igneas, et hyacinthinas, et sulphureas, et capita eorum erant tamquam capita leonum : et de ore eorum procedit ignis, et fumus, et sulphur.
66N||9||18||310840	Et ab his tribus plagis occisa est tertia pars hominum de igne, et de fumo, et sulphure, quæ procedebant de ore ipsorum.
66N||9||19||310850	Potestas enim equorum in ore eorum est, et in caudis eorum, nam caudæ eorum similes serpentibus, habentes capita : et in his nocent.
66N||9||20||310860	Et ceteri homines, qui non sunt occisi in his plagis, neque pœnitentiam egerunt de operibus manuum suarum, ut non adorarent dæmonia, et simulacra aurea, et argentea, et ærea, et lapidea, et lignea, quæ neque videre possunt, neque audire, neque ambulare,
66N||9||21||310870	et non egerunt pœnitentiam ab homicidiis suis, neque a veneficiis suis, neque a fornicatione sua, neque a furtis suis.
66N||10||1||310880	Et vidi alium angelum fortem descendentem de cælo amictum nube, et iris in capite ejus, et facies ejus erat ut sol, et pedes ejus tamquam columnæ ignis :
66N||10||2||310890	et habebat in manu sua libellum apertum : et posuit pedem suum dextrum super mare, sinistrum autem super terram :
66N||10||3||310900	et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas.
66N||10||4||310910	Et cum locuta fuissent septem tonitrua voces suas, ego scripturus eram : et audivi vocem de cælo dicentem mihi : Signa quæ locuta sunt septem tonitrua : et noli ea scribere.
66N||10||5||310920	Et angelus, quem vidi stantem super mare et super terram, levavit manum suam ad cælum :
66N||10||6||310930	et juravit per viventem in sæcula sæculorum, qui creavit cælum, et ea quæ in eo sunt : et terram, et ea quæ in ea sunt : et mare, et ea quæ in eo sunt : Quia tempus non erit amplius :
66N||10||7||310940	sed in diebus vocis septimi angeli, cum cœperit tuba canere, consummabitur mysterium Dei sicut evangelizavit per servos suos prophetas.
66N||10||8||310950	Et audivi vocem de cælo iterum loquentem mecum, et dicentem : Vade, et accipe librum apertum de manu angeli stantis super mare, et super terram.
66N||10||9||310960	Et abii ad angelum, dicens ei, ut daret mihi librum. Et dixit mihi : Accipe librum, et devora illum : et faciet amaricari ventrem tuum, sed in ore tuo erit dulce tamquam mel.
66N||10||10||310970	Et accepi librum de manu angeli, et devoravi illum : et erat in ore meo tamquam mel dulce, et cum devorassem eum, amaricatus est venter meus :
66N||10||11||310980	et dixit mihi : Oportet te iterum prophetare gentibus, et populis, et linguis, et regibus multis.
66N||11||1||310990	Et datus est mihi calamus similis virgæ, et dictum est mihi : Surge, et metire templum Dei, et altare, et adorantes in eo :
66N||11||2||311000	atrium autem, quod est foris templum, ejice foras, et ne metiaris illud : quoniam datum est gentibus, et civitatem sanctam calcabunt mensibus quadraginta duobus :
66N||11||3||311010	et dabo duobus testibus meis, et prophetabunt diebus mille ducentis sexaginta, amicti saccis.
66N||11||4||311020	Hi sunt duæ olivæ et duo candelabra in conspectu Domini terræ stantes.
66N||11||5||311030	Et si quis voluerit eos nocere, ignis exiet de ore eorum, et devorabit inimicos eorum : et si quis voluerit eos lædere, sic oportet eum occidi.
66N||11||6||311040	Hi habent potestatem claudendi cælum, ne pluat diebus prophetiæ ipsorum : et potestatem habent super aquas convertendi eas in sanguinem, et percutere terram omni plaga quotiescumque voluerint.
66N||11||7||311050	Et cum finierint testimonium suum, bestia, quæ ascendit de abysso, faciet adversum eos bellum, et vincet illos, et occidet eos.
66N||11||8||311060	Et corpora eorum jacebunt in plateis civitatis magnæ, quæ vocatur spiritualiter Sodoma, et Ægyptus, ubi et Dominus eorum crucifixus est.
66N||11||9||311070	Et videbunt de tribubus, et populis, et linguis, et gentibus corpora eorum per tres dies et dimidium : et corpora eorum non sinent poni in monumentis :
66N||11||10||311080	et inhabitantes terram gaudebunt super illos, et jucundabuntur : et munera mittent invicem, quoniam hi duo prophetæ cruciaverunt eos, qui habitabant super terram.
66N||11||11||311090	Et post dies tres et dimidium, spiritus vitæ a Deo intravit in eos. Et steterunt super pedes suos, et timor magnus cecidit super eos qui viderunt eos.
66N||11||12||311100	Et audierunt vocem magnam de cælo, dicentem eis : Ascendite huc. Et ascenderunt in cælum in nube : et viderunt illos inimici eorum.
66N||11||13||311110	Et in illa hora factus est terræmotus magnus, et decima pars civitatis cecidit : et occisa sunt in terræmotu nomina hominum septem millia : et reliqui in timorem sunt missi, et dederunt gloriam Deo cæli.
66N||11||14||311120	Væ secundum abiit : et ecce væ tertium veniet cito.
66N||11||15||311130	Et septimus angelus tuba cecinit : et factæ sunt voces magnæ in cælo dicentes : Factum est regnum hujus mundi, Domini nostri et Christi ejus, et regnabit in sæcula sæculorum. Amen.
66N||11||16||311140	Et viginti quatuor seniores, qui in conspectu Dei sedent in sedibus suis, ceciderunt in facies suas, et adoraverunt Deum, dicentes :
66N||11||17||311150	Gratias agimus tibi, Domine Deus omnipotens, qui es, et qui eras, et qui venturus es : quia accepisti virtutem tuam magnam, et regnasti.
66N||11||18||311160	Et iratæ sunt gentes, et advenit ira tua et tempus mortuorum judicari, et reddere mercedem servis tuis prophetis, et sanctis, et timentibus nomen tuum pusillis et magnis, et exterminandi eos qui corruperunt terram.
66N||11||19||311170	Et apertum est templum Dei in cælo : et visa est arca testamenti ejus in templo ejus, et facta sunt fulgura, et voces, et terræmotus, et grando magna.
66N||12||1||311180	Et signum magnum apparuit in cælo : mulier amicta sole, et luna sub pedibus ejus, et in capite ejus corona stellarum duodecim :
66N||12||2||311190	et in utero habens, clamabat parturiens, et cruciabatur ut pariat.
66N||12||3||311200	Et visum est aliud signum in cælo : et ecce draco magnus rufus habens capita septem, et cornua decem : et in capitibus ejus diademata septem,
66N||12||4||311210	et cauda ejus trahebat tertiam partem stellarum cæli, et misit eas in terram : et draco stetit ante mulierem, quæ erat paritura, ut cum peperisset, filium ejus devoraret.
66N||12||5||311220	Et peperit filium masculum, qui recturus erat omnes gentes in virga ferrea : et raptus est filius ejus ad Deum, et ad thronum ejus,
66N||12||6||311230	et mulier fugit in solitudinem ubi habebat locum paratum a Deo, ut ibi pascant eam diebus mille ducentis sexaginta.
66N||12||7||311240	Et factum est prælium magnum in cælo : Michaël et angeli ejus præliabantur cum dracone, et draco pugnabat, et angeli ejus :
66N||12||8||311250	et non valuerunt, neque locus inventus est eorum amplius in cælo.
66N||12||9||311260	Et projectus est draco ille magnus, serpens antiquus, qui vocatur diabolus, et Satanas, qui seducit universum orbem : et projectus est in terram, et angeli ejus cum illo missi sunt.
66N||12||10||311270	Et audivi vocem magnam in cælo dicentem : Nunc facta est salus, et virtus, et regnum Dei nostri, et potestas Christi ejus : quia projectus est accusator fratrum nostrorum, qui accusabat illos ante conspectum Dei nostri die ac nocte.
66N||12||11||311280	Et ipsi vicerunt eum propter sanguinem Agni, et propter verbum testimonii sui, et non dilexerunt animas suas usque ad mortem.
66N||12||12||311290	Propterea lætamini cæli, et qui habitatis in eis. Væ terræ, et mari, quia descendit diabolus ad vos habens iram magnam, sciens quod modicum tempus habet.
66N||12||13||311300	Et postquam vidit draco quod projectus esset in terram, persecutus est mulierem, quæ peperit masculum :
66N||12||14||311310	et datæ sunt mulieri alæ duæ aquilæ magnæ ut volaret in desertum in locum suum, ubi alitur per tempus et tempora, et dimidium temporis a facie serpentis.
66N||12||15||311320	Et misit serpens ex ore suo post mulierem, aquam tamquam flumen, ut eam faceret trahi a flumine.
66N||12||16||311330	Et adjuvit terra mulierem, et aperuit terra os suum, et absorbuit flumen, quod misit draco de ore suo.
66N||12||17||311340	Et iratus est draco in mulierem : et abiit facere prælium cum reliquis de semine ejus, qui custodiunt mandata Dei, et habent testimonium Jesu Christi.
66N||12||18||311350	Et stetit supra arenam maris.
66N||13||1||311360	Et vidi de mari bestiam ascendentem habentem capita septem, et cornua decem, et super cornua ejus decem diademata, et super capita ejus nomina blasphemiæ.
66N||13||2||311370	Et bestia, quam vidi, similis erat pardo, et pedes ejus sicut pedes ursi, et os ejus sicut os leonis. Et dedit illi draco virtutem suam, et potestatem magnam.
66N||13||3||311380	Et vidi unum de capitibus suis quasi occisum in mortem : et plaga mortis ejus curata est. Et admirata est universa terra post bestiam.
66N||13||4||311390	Et adoraverunt draconem, qui dedit potestatem bestiæ : et adoraverunt bestiam, dicentes : Quis similis bestiæ ? et quis poterit pugnare cum ea ?
66N||13||5||311400	Et datum est ei os loquens magna et blasphemias : et data est ei potestas facere menses quadraginta duos.
66N||13||6||311410	Et aperuit os suum in blasphemias ad Deum, blasphemare nomen ejus, et tabernaculum ejus, et eos qui in cælo habitant.
66N||13||7||311420	Et est datum illi bellum facere cum sanctis, et vincere eos. Et data est illi potestas in omnem tribum, et populum, et linguam, et gentem,
66N||13||8||311430	et adoraverunt eam omnes, qui inhabitant terram : quorum non sunt scripta nomina in libro vitæ Agni, qui occisus est ab origine mundi.
66N||13||9||311440	Si quis habet aurem, audiat.
66N||13||10||311450	Qui in captivitatem duxerit, in captivitatem vadet : qui in gladio occiderit, oportet eum gladio occidi. Hic est patientia, et fides sanctorum.
66N||13||11||311460	Et vidi aliam bestiam ascendentem de terra, et habebat cornua duo similia Agni, et loquebatur sicut draco.
66N||13||12||311470	Et potestatem prioris bestiæ omnem faciebat in conspectu ejus : et fecit terram, et habitantes in ea, adorare bestiam primam, cujus curata est plaga mortis.
66N||13||13||311480	Et fecit signa magna, ut etiam ignem faceret de cælo descendere in terram in conspectu hominum.
66N||13||14||311490	Et seduxit habitantes in terra propter signa, quæ data sunt illi facere in conspectu bestiæ, dicens habitantibus in terra, ut faciant imaginem bestiæ, quæ habet plagam gladii, et vixit.
66N||13||15||311500	Et datum est illi ut daret spiritum imagini bestiæ, et ut loquatur imago bestiæ : et faciat ut quicumque non adoraverint imaginem bestiæ, occidantur.
66N||13||16||311510	Et faciet omnes pusillos, et magnos, et divites, et pauperes, et liberos, et servos habere caracterem in dextera manu sua, aut in frontibus suis :
66N||13||17||311520	et nequis possit emere, aut vendere, nisi qui habet caracterem, aut nomen bestiæ, aut numerum nominis ejus.
66N||13||18||311530	Hic sapientia est. Qui habet intellectum, computet numerum bestiæ. Numerus enim hominis est : et numerus ejus sexcenti sexaginta sex.
66N||14||1||311540	Et vidi : et ecce Agnus stabat supra montem Sion, et cum eo centum quadraginta quatuor millia, habentes nomen ejus, et nomen Patris ejus scriptum in frontibus suis.
66N||14||2||311550	Et audivi vocem de cælo, tamquam vocem aquarum multarum, et tamquam vocem tonitrui magni : et vocem, quam audivi, sicut citharœdorum citharizantium in citharis suis.
66N||14||3||311560	Et cantabant quasi canticum novum ante sedem, et ante quatuor animalia, et seniores : et nemo poterat dicere canticum, nisi illa centum quadraginta quatuor millia, qui empti sunt de terra.
66N||14||4||311570	Hi sunt, qui cum mulieribus non sunt coinquinati : virgines enim sunt. Hi sequuntur Agnum quocumque ierit. Hi empti sunt ex hominibus primitiæ Deo, et Agno :
66N||14||5||311580	et in ore eorum non est inventum mendacium : sine macula enim sunt ante thronum Dei.
66N||14||6||311590	Et vidi alterum angelum volantem per medium cæli, habentem Evangelium æternum, ut evangelizaret sedentibus super terram, et super omnem gentem, et tribum, et linguam, et populum :
66N||14||7||311600	dicens magna voce : Timete Dominum, et date illi honorem, quia venit hora judicii ejus : et adorate eum, qui fecit cælum, et terram, mare, et fontes aquarum.
66N||14||8||311610	Et alius angelus secutus est dicens : Cecidit, cecidit Babylon illa magna : quæ a vino iræ fornicationis suæ potavit omnes gentes.
66N||14||9||311620	Et tertius angelus secutus est illos, dicens voce magna : Si quis adoraverit bestiam, et imaginem ejus, et acceperit caracterem in fronte sua, aut in manu sua :
66N||14||10||311630	et hic bibet de vino iræ Dei, quod mistum est mero in calice iræ ipsius, et cruciabitur igne, et sulphure in conspectu angelorum sanctorum, et ante conspectum Agni :
66N||14||11||311640	et fumus tormentorum eorum ascendet in sæcula sæculorum : nec habent requiem die ac nocte, qui adoraverunt bestiam, et imaginem ejus, et si quis acceperit caracterem nominis ejus.
66N||14||12||311650	Hic patientia sanctorum est, qui custodiunt mandata Dei, et fidem Jesu.
66N||14||13||311660	Et audivi vocem de cælo, dicentem mihi : Scribe : Beati mortui qui in Domino moriuntur. Amodo jam dicit Spiritus, ut requiescant a laboribus suis : opera enim illorum sequuntur illos.
66N||14||14||311670	Et vidi : et ecce nubem candidam, et super nubem sedentem similem Filio hominis, habentem in capite suo coronam auream, et in manu sua falcem acutam.
66N||14||15||311680	Et alius angelus exivit de templo, clamans voce magna ad sedentem super nubem : Mitte falcem tuam, et mete, quia venit hora ut metatur, quoniam aruit messis terræ.
66N||14||16||311690	Et misit qui sedebat super nubem, falcem suam in terram, et demessa est terra.
66N||14||17||311700	Et alius angelus exivit de templo, quod est in cælo, habens et ipse falcem acutam.
66N||14||18||311710	Et alius angelus exivit de altari, qui habebat potestatem supra ignem : et clamavit voce magna ad eum qui habebat falcem acutam, dicens : Mitte falcem tuam acutam, et vindemia botros vineæ terræ : quoniam maturæ sunt uvæ ejus.
66N||14||19||311720	Et misit angelus falcem suam acutam in terram, et vindemiavit vineam terræ, et misit in lacum iræ Dei magnum :
66N||14||20||311730	et calcatus est lacus extra civitatem, et exivit sanguis de lacu usque ad frenos equorum per stadia mille sexcenta.
66N||15||1||311740	Et vidi aliud signum in cælo magnum et mirabile, angelos septem, habentes plagas septem novissimas : quoniam in illis consummata est ira Dei.
66N||15||2||311750	Et vidi tamquam mare vitreum mistum igne, et eos, qui vicerunt bestiam, et imaginem ejus, et numerum nominis ejus, stantes super mare vitreum, habentes citharas Dei :
66N||15||3||311760	et cantantes canticum Moysi servi Dei, et canticum Agni, dicentes : Magna et mirabilia sunt opera tua, Domine Deus omnipotens : justæ et veræ sunt viæ tuæ, Rex sæculorum.
66N||15||4||311770	Quis non timebit te, Domine, et magnificabit nomen tuum ? quia solus pius es : quoniam omnes gentes venient, et adorabunt in conspectu tuo, quoniam judicia tua manifesta sunt.
66N||15||5||311780	Et post hæc vidi : et ecce apertum est templum tabernaculi testimonii in cælo,
66N||15||6||311790	et exierunt septem angeli habentes septem plagas de templo, vestiti lino mundo et candido, et præcincti circa pectora zonis aureis.
66N||15||7||311800	Et unum de quatuor animalibus dedit septem angelis septem phialas aureas, plenas iracundiæ Dei viventis in sæcula sæculorum.
66N||15||8||311810	Et impletum est templum fumo a majestate Dei, et de virtute ejus : et nemo poterat introire in templum, donec consummarentur septem plagæ septem angelorum.
66N||16||1||311820	Et audivi vocem magnam de templo, dicentem septem angelis : Ite, et effundite septem phialas iræ Dei in terram.
66N||16||2||311830	Et abiit primus, et effudit phialam suam in terram, et factum est vulnus sævum et pessimum in homines, qui habebant caracterem bestiæ, et in eos qui adoraverunt imaginem ejus.
66N||16||3||311840	Et secundus angelus effudit phialam suam in mare, et factus est sanguis tamquam mortui : et omnis anima vivens mortua est in mari.
66N||16||4||311850	Et tertius effudit phialam suam super flumina, et super fontes aquarum, et factus est sanguis.
66N||16||5||311860	Et audivi angelum aquarum dicentem : Justus es, Domine, qui es, et qui eras sanctus, qui hæc judicasti :
66N||16||6||311870	quia sanguinem sanctorum et prophetarum effuderunt, et sanguinem eis dedisti bibere : digni enim sunt.
66N||16||7||311880	Et audivi alterum ab altari dicentem : Etiam Domine Deus omnipotens, vera et justa judicia tua.
66N||16||8||311890	Et quartus angelus effudit phialam suam in solem, et datum est illi æstu affligere homines, et igni :
66N||16||9||311900	et æstuaverunt homines æstu magno, et blasphemaverunt nomen Dei habentis potestatem super has plagas, neque egerunt pœnitentiam ut darent illi gloriam.
66N||16||10||311910	Et quintus angelus effudit phialam suam super sedem bestiæ : et factum est regnum ejus tenebrosum, et commanducaverunt linguas suas præ dolore :
66N||16||11||311920	et blasphemaverunt Deum cæli præ doloribus, et vulneribus suis, et non egerunt pœnitentiam ex operibus suis.
66N||16||12||311930	Et sextus angelus effudit phialam suam in flumen illud magnum Euphraten : et siccavit aquam ejus, ut præpararetur via regibus ab ortu solis.
66N||16||13||311940	Et vidi de ore draconis, et de ore bestiæ, et de ore pseudoprophetæ spiritus tres immundos in modum ranarum.
66N||16||14||311950	Sunt enim spiritus dæmoniorum facientes signa, et procedunt ad reges totius terræ congregare illos in prælium ad diem magnum omnipotentis Dei.
66N||16||15||311960	Ecce venio sicut fur. Beatus qui vigilat, et custodit vestimenta sua, ne nudus ambulet, et videant turpitudinem ejus.
66N||16||16||311970	Et congregabit illos in locum qui vocatur hebraice Armagedon.
66N||16||17||311980	Et septimus angelus effudit phialam suam in aërem, et exivit vox magna de templo a throno, dicens : Factum est.
66N||16||18||311990	Et facta sunt fulgura, et voces, et tonitrua, et terræmotus factus est magnus, qualis numquam fuit ex quo homines fuerunt super terram : talis terræmotus, sic magnus.
66N||16||19||312000	Et facta est civitas magna in tres partes : et civitates gentium ceciderunt. Et Babylon magna venit in memoriam ante Deum, dare illi calicem vini indignationis iræ ejus.
66N||16||20||312010	Et omnis insula fugit, et montes non sunt inventi.
66N||16||21||312020	Et grando magna sicut talentum descendit de cælo in homines : et blasphemaverunt Deum homines propter plagam grandinis : quoniam magna facta est vehementer.
66N||17||1||312030	Et venit unus de septem angelis, qui habebant septem phialas, et locutus est mecum, dicens : Veni, ostendam tibi damnationem meretricis magnæ, quæ sedet super aquas multas,
66N||17||2||312040	cum qua fornicati sunt reges terræ, et inebriati sunt qui inhabitant terram de vino prostitutionis ejus.
66N||17||3||312050	Et abstulit me in spiritu in desertum. Et vidi mulierem sedentem super bestiam coccineam, plenam nominibus blasphemiæ, habentem capita septem, et cornua decem.
66N||17||4||312060	Et mulier erat circumdata purpura, et coccino, et inaurata auro, et lapide pretioso, et margaritis, habens poculum aureum in manu sua, plenum abominatione, et immunditia fornicationis ejus.
66N||17||5||312070	Et in fronte ejus nomen scriptum : Mysterium : Babylon magna, mater fornicationum, et abominationum terræ.
66N||17||6||312080	Et vidi mulierem ebriam de sanguine sanctorum, et de sanguine martyrum Jesu. Et miratus sum cum vidissem illam admiratione magna.
66N||17||7||312090	Et dixit mihi angelus : Quare miraris ? ego dicam tibi sacramentum mulieris, et bestiæ, quæ portat eam, quæ habet capita septem, et cornua decem.
66N||17||8||312100	Bestia, quam vidisti, fuit, et non est, et ascensura est de abysso, et in interitum ibit : et mirabuntur inhabitantes terram (quorum non sunt scripta nomina in libro vitæ a constitutione mundi) videntes bestiam, quæ erat, et non est.
66N||17||9||312110	Et hic est sensus, qui habet sapientiam. Septem capita, septem montes sunt, super quos mulier sedet, et reges septem sunt.
66N||17||10||312120	Quinque ceciderunt, unus est, et alius nondum venit : et cum venerit, oportet illum breve tempus manere.
66N||17||11||312130	Et bestia, quæ erat, et non est : et ipsa octava est : et de septem est, et in interitum vadit.
66N||17||12||312140	Et decem cornua, quæ vidisti, decem reges sunt : qui regnum nondum acceperunt, sed potestatem tamquam reges una hora accipient post bestiam.
66N||17||13||312150	Hi unum consilium habent, et virtutem, et potestatem suam bestiæ tradent.
66N||17||14||312160	Hi cum Agno pugnabunt, et Agnus vincet illos : quoniam Dominus dominorum est, et Rex regum, et qui cum illo sunt, vocati, electi, et fideles.
66N||17||15||312170	Et dixit mihi : Aquæ, quas vidisti ubi meretrix sedet, populi sunt, et gentes, et linguæ.
66N||17||16||312180	Et decem cornua, quæ vidisti in bestia : hi odient fornicariam, et desolatam facient illam, et nudam, et carnes ejus manducabunt, et ipsam igni concremabunt.
66N||17||17||312190	Deus enim dedit in corda eorum ut faciant quod placitum est illi : ut dent regnum suum bestiæ donec consummentur verba Dei.
66N||17||18||312200	Et mulier, quam vidisti, est civitas magna, quæ habet regnum super reges terræ.
66N||18||1||312210	Et post hæc vidi alium angelum descendentem de cælo, habentem potestatem magnam : et terra illuminata est a gloria ejus.
66N||18||2||312220	Et exclamavit in fortitudine, dicens : Cecidit, cecidit Babylon magna : et facta est habitatio dæmoniorum, et custodia omnis spiritus immundi, et custodia omnis volucris immundæ, et odibilis :
66N||18||3||312230	quia de vino iræ fornicationis ejus biberunt omnes gentes : et reges terræ cum illa fornicati sunt : et mercatores terræ de virtute deliciarum ejus divites facti sunt.
66N||18||4||312240	Et audivi aliam vocem de cælo, dicentem : Exite de illa populus meus : ut ne participes sitis delictorum ejus, et de plagis ejus non accipiatis.
66N||18||5||312250	Quoniam pervenerunt peccata ejus usque ad cælum, et recordatus est Dominus iniquitatum ejus.
66N||18||6||312260	Reddite illi sicut et ipsa reddidit vobis : et duplicate duplicia secundum opera ejus : in poculo, quo miscuit, miscete illi duplum.
66N||18||7||312270	Quantum glorificavit se, et in deliciis fuit, tantum date illi tormentum et luctum : quia in corde suo dicit : Sedeo regina : et vidua non sum, et luctum non videbo.
66N||18||8||312280	Ideo in una die venient plagæ ejus, mors, et luctus, et fames, et igne comburetur : quia fortis est Deus, qui judicabit illam.
66N||18||9||312290	Et flebunt, et plangent se super illam reges terræ, qui cum illa fornicati sunt, et in deliciis vixerunt, cum viderint fumum incendii ejus :
66N||18||10||312300	longe stantes propter timorem tormentorum ejus, dicentes : Væ, væ civitas illa magna Babylon, civitas illa fortis : quoniam una hora venit judicium tuum.
66N||18||11||312310	Et negotiatores terræ flebunt, et lugebunt super illam : quoniam merces eorum nemo emet amplius :
66N||18||12||312320	merces auri, et argenti, et lapidis pretiosi, et margaritæ, et byssi, et purpuræ, et serici, et cocci (et omne lignum thyinum, et omnia vasa eboris, et omnia vasa de lapide pretioso, et æramento, et ferro, et marmore,
66N||18||13||312330	et cinnamomum) et odoramentorum, et unguenti, et thuris, et vini, et olei, et similæ, et tritici, et jumentorum, et ovium, et equorum, et rhedarum, et mancipiorum, et animarum hominum.
66N||18||14||312340	Et poma desiderii animæ tuæ discesserunt a te, et omnia pinguia et præclara perierunt a te, et amplius illa jam non invenient.
66N||18||15||312350	Mercatores horum, qui divites facti sunt, ab ea longe stabunt propter timorem tormentorum ejus, flentes, ac lugentes,
66N||18||16||312360	et dicentes : Væ, væ civitas illa magna, quæ amicta erat bysso, et purpura, et cocco, et deaurata erat auro, et lapide pretioso, et margaritis :
66N||18||17||312370	quoniam una hora destitutæ sunt tantæ divitiæ, et omnis gubernator, et omnis qui in lacum navigat, et nautæ, et qui in mari operantur, longe steterunt,
66N||18||18||312380	et clamaverunt videntes locum incendii ejus, dicentes : Quæ similis civitati huic magnæ ?
66N||18||19||312390	et miserunt pulverem super capita sua, et clamaverunt flentes, et lugentes, dicentes : Væ, væ civitas illa magna, in qua divites facti sunt omnes, qui habebant naves in mari de pretiis ejus : quoniam una hora desolata est.
66N||18||20||312400	Exsulta super eam cælum, et sancti apostoli, et prophetæ : quoniam judicavit Deus judicium vestrum de illa.
66N||18||21||312410	Et sustulit unus angelus fortis lapidem quasi molarem magnum, et misit in mare, dicens : Hoc impetu mittetur Babylon civitas illa magna, et ultra jam non invenietur.
66N||18||22||312420	Et vox citharœdorum, et musicorum, et tibia canentium, et tuba non audietur in te amplius : et omnis artifex omnis artis non invenietur in te amplius : et vox molæ non audietur in te amplius :
66N||18||23||312430	et lux lucernæ non lucebit in te amplius : et vox sponsi et sponsæ non audietur adhuc in te : quia mercatores tui erant principes terræ, quia in veneficiis tuis erraverunt omnes gentes.
66N||18||24||312440	Et in ea sanguis prophetarum et sanctorum inventus est : et omnium qui interfecti sunt in terra.
66N||19||1||312450	Post hæc audivi quasi vocem turbarum multarum in cælo dicentium : Alleluja : salus, et gloria, et virtus Deo nostro est :
66N||19||2||312460	quia vera et justa judicia sunt ejus, qui judicavit de meretrice magna, quæ corrupit terram in prostitutione sua, et vindicavit sanguinem servorum suorum de manibus ejus.
66N||19||3||312470	Et iterum dixerunt : Alleluja. Et fumus ejus ascendit in sæcula sæculorum.
66N||19||4||312480	Et ceciderunt seniores viginti quatuor, et quatuor animalia, et adoraverunt Deum sedentem super thronum, dicentes : Amen : alleluja.
66N||19||5||312490	Ex vox de throno exivit, dicens : Laudem dicite Deo nostro omnes servi ejus : et qui timetis eum pusilli et magni.
66N||19||6||312500	Et audivi quasi vocem turbæ magnæ, et sicut vocem aquarum multarum, et sicut vocem tonitruorum magnorum, dicentium : Alleluja : quoniam regnavit Dominus Deus noster omnipotens.
66N||19||7||312510	Gaudeamus, et exsultemus : et demus gloriam ei : quia venerunt nuptiæ Agni, et uxor ejus præparavit se.
66N||19||8||312520	Et datum est illi ut cooperiat se byssino splendenti et candido. Byssinum enim justificationes sunt sanctorum.
66N||19||9||312530	Et dixit mihi : Scribe : Beati qui ad cœnam nuptiarum Agni vocati sunt ; et dixit mihi : Hæc verba Dei vera sunt.
66N||19||10||312540	Et cecidi ante pedes ejus, ut adorarem eum. Et dicit mihi : Vide ne feceris : conservus tuus sum, et fratrum tuorum habentium testimonium Jesu. Deum adora. Testimonium enim Jesu est spiritus prophetiæ.
66N||19||11||312550	Et vidi cælum apertum, et ecce equus albus, et qui sedebat super eum, vocabatur Fidelis, et Verax, et cum justitia judicat et pugnat.
66N||19||12||312560	Oculi autem ejus sicut flamma ignis, et in capite ejus diademata multa, habens nomen scriptum, quod nemo novit nisi ipse.
66N||19||13||312570	Et vestitus erat veste aspersa sanguine : et vocatur nomen ejus : Verbum Dei.
66N||19||14||312580	Et exercitus qui sunt in cælo, sequebantur eum in equis albis, vestiti byssino albo et mundo.
66N||19||15||312590	Et de ore ejus procedit gladius ex utraque parte acutus, ut in ipso percutiat gentes. Et ipse reget eas in virga ferrea : et ipse calcat torcular vini furoris iræ Dei omnipotentis.
66N||19||16||312600	Et habet in vestimento et in femore suo scriptum : Rex regum et Dominus dominantium.
66N||19||17||312610	Et vidi unum angelum stantem in sole, et clamavit voce magna, dicens omnibus avibus, quæ volabant per medium cæli : Venite, et congregamini ad cœnam magnam Dei :
66N||19||18||312620	ut manducetis carnes regum, et carnes tribunorum, et carnes fortium, et carnes equorum, et sedentium in ipsis, et carnes omnium liberorum, et servorum, et pusillorum et magnorum.
66N||19||19||312630	Et vidi bestiam, et reges terræ, et exercitus eorum congregatos ad faciendum prælium cum illo, qui sedebat in equo, et cum exercitu ejus.
66N||19||20||312640	Et apprehensa est bestia, et cum ea pseudopropheta : qui fecit signa coram ipso, quibus seduxit eos, qui acceperunt caracterem bestiæ, et qui adoraverunt imaginem ejus. Vivi missi sunt hi duo in stagnum ignis ardentis sulphure :
66N||19||21||312650	et ceteri occisi sunt in gladio sedentis super equum, qui procedit de ore ipsius : et omnes aves saturatæ sunt carnibus eorum.
66N||20||1||312660	Et vidi angelum descendentem de cælo, habentem clavem abyssi, et catenam magnam in manu sua.
66N||20||2||312670	Et apprehendit draconem, serpentem antiquum, qui est diabolus, et Satanas, et ligavit eum per annos mille :
66N||20||3||312680	et misit eum in abyssum, et clausit, et signavit super illum ut non seducat amplius gentes, donec consummentur mille anni : et post hæc oportet illum solvi modico tempore.
66N||20||4||312690	Et vidi sedes, et sederunt super eas, et judicium datum est illis : et animas decollatorum propter testimonium Jesu, et propter verbum Dei, et qui non adoraverunt bestiam, neque imaginem ejus, nec acceperunt caracterem ejus in frontibus, aut in manibus suis, et vixerunt, et regnaverunt cum Christo mille annis.
66N||20||5||312700	Ceteri mortuorum non vixerunt, donec consummentur mille anni. Hæc est resurrectio prima.
66N||20||6||312710	Beatus, et sanctus, qui habet partem in resurrectione prima : in his secunda mors non habet potestatem : sed erunt sacerdotes Dei et Christi, et regnabunt cum illo mille annis.
66N||20||7||312720	Et cum consummati fuerint mille anni, solvetur Satanas de carcere suo, et exibit, et seducet gentes, quæ sunt super quatuor angulos terræ, Gog, et Magog, et congregabit eos in prælium, quorum numerus est sicut arena maris.
66N||20||8||312730	Et ascenderunt super latitudinem terræ, et circuierunt castra sanctorum, et civitatem dilectam.
66N||20||9||312740	Et descendit ignis a Deo de cælo, et devoravit eos : et diabolus, qui seducebat eos, missus est in stagnum ignis, et sulphuris, ubi et bestia
66N||20||10||312750	et pseudopropheta cruciabuntur die ac nocte in sæcula sæculorum.
66N||20||11||312760	Et vidi thronum magnum candidum, et sedentem super eum, a cujus conspectu fugit terra, et cælum, et locus non est inventus eis.
66N||20||12||312770	Et vidi mortuos, magnos et pusillos, stantes in conspectu throni, et libri aperti sunt : et alius liber apertus est, qui est vitæ : et judicati sunt mortui ex his, quæ scripta erant in libris, secundum opera ipsorum :
66N||20||13||312780	et dedit mare mortuos, qui in eo erant : et mors et infernus dederunt mortuos suos, qui in ipsis erant : et judicatum est de singulis secundum opera ipsorum.
66N||20||14||312790	Et infernus et mors missi sunt in stagnum ignis. Hæc est mors secunda.
66N||20||15||312800	Et qui non inventus est in libro vitæ scriptus, missus est in stagnum ignis.
66N||21||1||312810	Et vidi cælum novum et terram novam. Primum enim cælum, et prima terra abiit, et mare jam non est.
66N||21||2||312820	Et ego Joannes vidi sanctam civitatem Jerusalem novam descendentem de cælo a Deo, paratam sicut sponsam ornatam viro suo.
66N||21||3||312830	Et audivi vocem magnam de throno dicentem : Ecce tabernaculum Dei cum hominibus, et habitabit cum eis. Et ipsi populus ejus erunt, et ipse Deus cum eis erit eorum Deus :
66N||21||4||312840	et absterget Deus omnem lacrimam ab oculis eorum : et mors ultra non erit, neque luctus, neque clamor, neque dolor erit ultra, quia prima abierunt.
66N||21||5||312850	Et dixit qui sedebat in throno : Ecce nova facio omnia. Et dixit mihi : Scribe, quia hæc verba fidelissima sunt, et vera.
66N||21||6||312860	Et dixit mihi : Factum est : ego sum alpha et omega, initium et finis. Ego sitienti dabo de fonte aquæ vitæ, gratis.
66N||21||7||312870	Qui vicerit, possidebit hæc : et ero illi Deus, et ille erit mihi filius.
66N||21||8||312880	Timidis autem, et incredulis, et execratis, et homicidis, et fornicatoribus, et veneficis, et idolatris, et omnibus mendacibus, pars illorum erit in stagno ardenti igne et sulphure : quod est mors secunda.
66N||21||9||312890	Et venit unus de septem angelis habentibus phialas plenas septem plagis novissimis, et locutus est mecum, dicens : Veni, et ostendam tibi sponsam, uxorem Agni.
66N||21||10||312900	Et sustulit me in spiritu in montem magnum et altum, et ostendit mihi civitatem sanctam Jerusalem descendentem de cælo a Deo,
66N||21||11||312910	habentem claritatem Dei : et lumen ejus simile lapidi pretioso tamquam lapidi jaspidis, sicut crystallum.
66N||21||12||312920	Et habebat murum magnum, et altum, habentem portas duodecim : et in portis angelos duodecim, et nomina inscripta, quæ sunt nomina duodecim tribuum filiorum Israël :
66N||21||13||312930	ab oriente portæ tres, et ab aquilone portæ tres, et ab austro portæ tres, et ab occasu portæ tres.
66N||21||14||312940	Et murus civitatis habens fundamenta duodecim, et in ipsis duodecim nomina duodecim apostolorum Agni.
66N||21||15||312950	Et qui loquebatur mecum, habebat mensuram arundineam auream, ut metiretur civitatem, et portas ejus, et murum.
66N||21||16||312960	Et civitas in quadro posita est, et longitudo ejus tanta est quanta et latitudo : et mensus est civitatem de arundine aurea per stadia duodecim millia : et longitudo, et altitudo, et latitudo ejus æqualia sunt.
66N||21||17||312970	Et mensus est murum ejus centem quadraginta quatuor cubitorum, mensura hominis, quæ est angeli.
66N||21||18||312980	Et erat structura muri ejus ex lapide jaspide : ipsa vero civitas aurum mundum simile vitro mundo.
66N||21||19||312990	Et fundamenta muri civitatis omni lapide pretioso ornata. Fundamentum primum, jaspis : secundum, sapphirus : tertium, calcedonius : quartum, smaragdus :
66N||21||20||313000	quintum, sardonyx : sextum, sardius : septimum, chrysolithus : octavum, beryllus : nonum, topazius : decimum, chrysoprasus : undecimum, hyacinthus : duodecimum, amethystus.
66N||21||21||313010	Et duodecim portæ, duodecim margaritæ sunt, per singulas : et singulæ portæ erant ex singulis margaritis : et platea civitatis aurum mundum, tamquam vitrum perlucidum.
66N||21||22||313020	Et templum non vidi in ea : Dominus enim Deus omnipotens templum illius est, et Agnus.
66N||21||23||313030	Et civitas non eget sole neque luna ut luceant in ea, nam claritas Dei illuminavit eam, et lucerna ejus est Agnus.
66N||21||24||313040	Et ambulabunt gentes in lumine ejus : et reges terræ afferent gloriam suam et honorem in illam.
66N||21||25||313050	Et portæ ejus non claudentur per diem : nox enim non erit illic.
66N||21||26||313060	Et afferent gloriam et honorem gentium in illam.
66N||21||27||313070	Non intrabit in eam aliquod coinquinatum, aut abominationem faciens et mendacium, nisi qui scripti sunt in libro vitæ Agni.
66N||22||1||313080	Et ostendit mihi fluvium aquæ vitæ, splendidum tamquam crystallum, procedentem de sede Dei et Agni.
66N||22||2||313090	In medio plateæ ejus, et ex utraque parte fluminis, lignum vitæ, afferens fructus duodecim per menses singulos, reddens fructum suum et folia ligni ad sanitatem gentium.
66N||22||3||313100	Et omne maledictum non erit amplius : sed sedes Dei et Agni in illa erunt, et servi ejus servient illi.
66N||22||4||313110	Et videbunt faciem ejus : et nomen ejus in frontibus eorum.
66N||22||5||313120	Et nox ultra non erit : et non egebunt lumine lucernæ, neque lumine solis, quoniam Dominus Deus illuminabit illos, et regnabunt in sæcula sæculorum.
66N||22||6||313130	Et dixit mihi : Hæc verba fidelissima sunt, et vera. Et Dominus Deus spirituum prophetarum misit angelum suum ostendere servis suis quæ oportet fieri cito.
66N||22||7||313140	Et ecce venio velociter. Beatus, qui custodit verba prophetiæ libri hujus.
66N||22||8||313150	Et ego Joannes, qui audivi, et vidi hæc. Et postquam audissem, et vidissem, cecidi ut adorarem ante pedes angeli, qui mihi hæc ostendebat :
66N||22||9||313160	et dixit mihi : Vide ne feceris : conservus enim tuus sum, et fratrum tuorum prophetarum, et eorum qui servant verba prophetiæ libri hujus : Deum adora.
66N||22||10||313170	Et dicit mihi : Ne signaveris verba prophetiæ libri hujus : tempus enim prope est.
66N||22||11||313180	Qui nocet, noceat adhuc : et qui in sordibus est, sordescat adhuc : et qui justus est, justificetur adhuc : et sanctus, sanctificetur adhuc.
66N||22||12||313190	Ecce venio cito, et merces mea mecum est, reddere unicuique secundum opera sua.
66N||22||13||313200	Ego sum alpha et omega, primus et novissimus, principium et finis.
66N||22||14||313210	Beati, qui lavant stolas suas in sanguine Agni : ut sit potestas eorum in ligno vitæ, et per portas intrent in civitatem.
66N||22||15||313220	Foris canes, et venefici, et impudici, et homicidæ, et idolis servientes, et omnis qui amat et facit mendacium.
66N||22||16||313230	Ego Jesus misi angelum meum testificari vobis hæc in ecclesiis. Ego sum radix, et genus David, stella splendida et matutina.
66N||22||17||313240	Et spiritus, et sponsa dicunt : Veni. Et qui audit, dicat : Veni. Et qui sitit, veniat : et qui vult, accipiat aquam vitæ, gratis.
66N||22||18||313250	Contestor enim omni audienti verba prophetiæ libri hujus : si quis apposuerit ad hæc, apponet Deus super illum plagas scriptas in libro isto.
66N||22||19||313260	Et si quis diminuerit de verbis libri prophetiæ hujus, auferet Deus partem ejus de libro vitæ, et de civitate sancta, et de his quæ scripta sunt in libro isto :
66N||22||20||313270	dicit qui testimonium perhibet istorum. Etiam venio cito : amen. Veni, Domine Jesu.
66N||22||21||313280	Gratia Domini nostri Jesu Christi cum omnibus vobis. Amen.
